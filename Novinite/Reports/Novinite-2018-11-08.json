{"url": "https://www.novinite.bg/articles/167034/Dneven-horoskop-za-chetvartak", "text": "Мислите само за пътуване и искате да отидете възможно най-далече. Проучете добре дестинациите преди да си направите планове.Работете за най-голямата си цел днес. Днес ще имате невероятен успех и ще се качите едно стъпало по-нагоре по стълбата на успеха.Нужно е да направите радикална промяна в живота си. Например с дома си. Време е да се преместите в друг град или поне да смените жилището.Вижте повече на:", "date": "2018.11.08", "title": "Дневен хороскоп за четвъртък"}
{"url": "https://www.novinite.bg/articles/167028/Ninova-Tozi-byudjet-e-mehlem-za-politicheskiya-elit-i-udar-po-balgarskiya-narod", "text": "Гледаме най-важния закон, от чийто решения зависи животът на всяко българско семейство. Това, което ще се случи днес, ще влезе във всеки дом през следващата 2019 г. Но управляващото мнозинство ще гласува Закона за бюджета за 2019 г. без нито едно изказване – правете си изводите защо е така. Ние не само ще направим анализ на техния бюджет, ще използваме възможността и малкото време, което имаме, да кажем няколко думи за алтернативата и възможна ли е тя. До сега колегите говориха с числата, аргументите на финансите, икономическата логика и процесите. Бих искала да погледнем на бюджета по друг начин – една различна гледна точка, през проблемите, които българите сочат за най-важни за тях и как бюджетът на правителството ги решава или не ги решава, как алтернативата на БСП ги решава или не. По много критерии ще се позовавам на независими източници, не политически, заради обективността. Най-важни за хората и за България са демографската катастрофа, лошото качество на здравеопазването и неговата недостъпност, образованието, което не отговаря на нуждите на бизнеса и на икономиката, бедността и неравенствата. Да видим дали се опитват управляващите да решават тези въпроси и как. Ясно е, че за да се решат, преди всичко трябва да има икономика, растеж, производство и инвестиции. Г-н Горанов и всички от управляващите в последните седмици твърдят колко добър икономически растеж има, каква хубава прогноза има за следващите година. Разбира се, числата не отговарят на това. През 2017 г. техният икономически растеж, заложен в бюджета, е 3.8%. През 2020 г. ще бъде 3.5%. Вие си правете извода дали това е растящ икономически подем или обратното. Националният статистически институт казва, че българите оценяват, че икономическата ситуация в страната се влошава. Притеснява ги инфлацията и казват, че потребителското доверие пада с 3,2 пункта, само от юли до октомври, като тенденцията е сходна и в градовете, и в селата. Според нея докладът на НСИ дава оценка не само за заложеното в бюджета, а и за стабилността през 2018 г. Този доклад дава оценка не само на това, което правителството предлага за 2019 г., а на стабилния и сериозен икономически растеж, който са имали през 2018 г. Г-н Горанов каза в своето изказване, че залагат на развитието на инвестициите, както за тази, така и за следващата година. Ще се позова на анализ на Българската стопанска камара, т.е. на българския бизнес, който казва само преди месец, че за разглеждания 10-годишен период (това е управлението на Бойко Борисов), преките чуждестранни инвестиции са намалели 10 пъти в абсолютна стойност и 14 пъти, като процент от БВП. Прогнозите за 2019 г. и 2020 г. не са по-добри от тази констатация, освен една, а тя е следната: много голяма част от тези инвестиции представляват парите, които работят в чужбина и ги изпращат на семействата си в България. Ако министърът каже изречението: разчитаме на инвестиции, за да има икономика и растеж през 2019г., позовавайки се на този анализ, той казва: разчитаме на българите, които работят в чужбина да осигурят икономиката и растежа на българската държава, вместо правителството, като си внасят парите, които изкарват там, тук, в България. Това би било обективно. Ето това е ръстът на инвестициите и на икономическия гр.София, ул.“Позитано” 20 тел/факс 8107234 e-mail: bsppress@bsp.bg растеж. В обръщението министърът каза конкурентоспособност на българската икономика и колко залагат на това. Световен икономически форум за 2018 г., който изследва конкурентоспособност на сто и няколко страни, България е на 51 място, заедно с Уругвай и Бахрейн. И да приключа с тези макроикономически показатели, но да поставя един въпрос – в същото време, в което държавата не гарантира условия, нито за съществени чуждестранни инвестиции, нито за растеж в резултат на производство и на икономика, държавата и следващата година ще продължи, чрез правителството на Борисов – 3, ще продължи да разграбва останалите печеливши държавни активи в икономиката на страната. Конкретно като даде Летище „София“ на концесия, при условия, които няма да коментирам сега. Обръщам се към Обединени патриоти. Уважаеми колеги, все се позовавате на програми за управление, на предизборни програми. Няма ли да ви се разтреперят ръцете, като натиснете копчето, с което сега ще позволите правителството на Борисов догодина да даде на концесия най-важният стратегически обект от националната сигурност на България. Къде сте, г-н Волен Сидеров, който от тази трибуна искахте от г-н Валери Симеонов ревизия на всички концесии, спиране на тези концесии? Това е политиката на Борисов и Обединени патриоти, които изпълняват програмата на коалицията. След икономиката, на второ място е демографската катастрофа, според хората. Как този бюджет на правителството подпомага преодоляването на демографската криза? Никак! Една мярка няма. Ето как най-социалният бюджет действа за демографската катастрофа – замразяват обезщетението за отглеждане на дете от 1 до 2 години, замразяват месечните помощи за деца, замразяват еднократната помощ при бременност, замразяват еднократната помощ при раждане, същото е при раждане на близнаци, същото е при осиновяване на дете, замразяване на помощта за майките-студенти, замразяване на еднократната помощ за първокласник, замразяване на гарантирания минимален доход и още 7 такива социални плащания, ориентирани към млади семейства. Всичко е замразено в иначе най-социалния бюджет, който е ориентиран за бори демографската криза. Съжалявам, че не чуха гласа на разума, алтернативата и БСП и не приеха нито семейното подоходно облагане, нито помощта за второ дете, което предлагаме от 6400 лв, нито безплатните учебници за деца до 12 клас и редица мерки, които предложихме в нашия алтернативен бюджет. Сега това е работа на управляващите, наша ще бъде тази политика ще стане факт, когато спечелим избори и управляваме държавата. Важно е, че алтернативата я има и че това, което правят не е безалтернативно. Следващ проблем според българските граждани е здравеопазване – лошо качество и недостъпност. Управляващите се хвалит, че дават 500 млн. лв. в здравеопазването и това също е елемент от най-социалния бюджет. Може ли някой да излезе и да ми обясни какъв ще бъде ефектът от това увеличение. Изчислен ли е този ефект в следните направления: тези пари ще намалят ли доплащанията, които всеки българин прави, когато отиде на лекар? Да кажат: държавата и правителството даваме 500 млн.лв., но хората, като отидат на лекар, вече няма да ги карат да плащат нито на маса, нито под маса. Нищо подобно няма в тази политика и този бюджет. Тези пари, които наливат там, ще намалят ли цените на лекарствата? Не. Тези пари ще осигурят ли спешна помощ и болница на майката от Свищов, която трябва да роди детето си, като пътува до Велико Търново? Не. Ще има ли повече лекари и медицински сестри, които липсват по градове и села в страната? Не. Тогава какво правят, защото хората питат – ще имаме ли лекар, болница, ще са скъпи ли лекарствата. Нищо не правят с този най-социален бюджет, защото не решават нито един от тези реални гр.София, ул.“Позитано” 20 тел/факс 8107234 e-mail: bsppress@bsp.bg проблеми. И не приеха отново гласа на алтернативата – поне да намалим ДДС на лекарствата, да направим регионално разпределение на болнична и доболнична помощ и други. Следващият проблем е бедност, неравенства и доходи. Социалният бюджет какво прави в следната ситуация: 1 660 000 работещи души, които декларират доход средно до 510 лв. на месец. 53% от заетите изкарват чисто не повече от 460 лв., след удържане на данъци и осигуровки. До 1000 лв. получават 811 000 души в България. И да не продължавам с пенсионерите, тези работещи и младите, над 2.5 млн. живеят на прага на бедността. 8 000 души си изписват дивидент 7 млрд. лв в България. Как точно Бюджет 2019 решава проблемът с неравенствата? Ето как: увеличават пенсиите с близо 5% и то от първи юли, при положение, че отдавна цената на вода, парно, газ, ток, хляб, мляко, са увеличени на 5%. Увеличават заплатите на администрацията с 10% и минималната заплата с 50 лв. И казват, че дават 900 млн. лв. за социални нужди. Браво, а защо не кажат колко милиарда ще вземат чрез нови данъци и увеличение на старите данъци, осигуровки и акцизи – 1.5 млрд. лв. Прибирате ги от най-бедните и слабите с данъка върху старите коли, който гласуваха. С таксите върху дрехите втора употреба, който гласуваха. С увеличаване на минималния осигурителен праг на земеделски производители и на тютюнопроизводители. От там ще вземат повечето пари. Този бюджет има ли една стъпка поне за преодоляване на неравенствата в България? И пак няма никаква чуваемост и разум за алтернативата – прогресивен данък, семейно подоходно облагане, данък върху дивидентите. Всичко се отхвърля, нищо не се приема. Но алтернативата я има. По темата доходи отново се обръщам към Обединени патриоти да ги питам: къде е 300 лв пенсия и 1500 лв заплата? Защото г-н Горанов твърди, че имаме ниски данъци, въпреки че ГЕРБ увеличават данъците, обратно на програмата им, и че тези ниски данъци ще докарат инвестиции – нищо подобно. Виждате, че инвестициите се оттеглят. До края на мандата остават още няколко месеца, а сега приемаме бюджет за цялата 2019 г. Най-много ме дразни неравенството между политическия елит и народ. Не толкова между тези 2.5 млн. и онези 7 хил. души. Не го казвам за първи път и съм последователна в това. Г-н Горанов, искам да излезете и да кажете на трибуната – минималната заплата догодина ще се повиши с 50 лв. на хората, а на администрацията с 10%. Искам да ми кажете с колко ще се повишат заплатите на депутати, министри, премиер, президент, омбудсман, КЕВР, съдии във ВСС и ВКС? И да ми дадете икономически, защото когато на работещите трябва да вдигнем заплатата, търсим производителност на труда. А на политическия елит вдигаме заплатите автоматично, без производителност на труда. Няма да подкрепим този бюджет, защото е бюджет на застоя в икономиката. Защото е бюджет на увеличените данъци на бедни хора. Защото е бюджет на безпътица и без надежда, който не дава перспектива. Защото е бюджет само за оцеляване на правителството и е бюджет, който е мехлем за политическия и икономическия елит и поредния удар по българския народ.", "date": "2018.11.08", "title": "Нинова: Този бюджет е мехлем за политическия елит и удар по българския народ"}
{"url": "https://www.novinite.bg/articles/167033/Premierat-Bojko-Borisov-shte-iznese-rech-pred-kongresa-na-ENP", "text": "Премиерът Бойко Борисов се среща тази сутрин в Хелзинки с финландския си колега Юха Сипиля. По-късно Борисов ще изнесе реч пред конгреса на Европейската народна партия и ще участва в гласуването за водещ кандидат. ЕНП ще избере днес кандидата си за наследник на Жан-Клод Юнкер.За мястото се борят германецът Манфред Вебер и финландецът Александър Стуб. Партия ГЕРБ обяви, че ще гласува за Вебер. ", "date": "2018.11.08", "title": "Премиерът Бойко Борисов ще изнесе реч пред конгреса на ЕНП"}
{"url": "https://www.novinite.bg/articles/167039/Cvetan-Cvetanov-razgovarya-s-vatreshniya-ministar-na-Germaniya-Horst-Zeehofer", "text": "Председателят на ПГ на ГЕРБ и зам.-председател на партията Цветан Цветанов се срещна с вътрешния министър на Германия Хорст Зеехофер по време на конгреса на Европейската народна партия (ЕНП) в Хелзинки. Двамата обсъдиха ситуацията с охраната на външните граници на ЕС и управлението на миграционните процеси. По време на срещата Цветан Цветанов благодари на Зеехофер за подкрепата на Германия, включително чрез немските политически фондации \"Ханс Зайдел\" и \"Конрад Аденауер\", за акумулиране на експертиза и обмен на опит в сферата на вътрешната сигурност, правоприлагането и правосъдната система. „Германия е стратегически партньор, на когото винаги сме могли да разчитаме по пътя за европейско развитие на България“, подчерта Цветан Цветанов пред германския вътрешен министър.", "date": "2018.11.08", "title": "Цветан Цветанов разговаря с вътрешния министър на Германия Хорст Зеехофер"}
{"url": "https://www.novinite.bg/articles/167062/Onlajn-sistemata-za-plashtane-na-obshtejitiyata-v-SU-veche-raboti", "text": "Толкова чаканата и обсъждана онлайн система за плащане на наема в студентските общежития на Софийският университет “Свети Климент Охридски” вече функционира, пише .В сайта на ПСБО вече се появяват два нови панела след влизане в профила: задължения и състояние на всички плащания в ПСБО. Така всеки може да проверява, когато иска, какви задължения има и кога за последно е плащано, кога предстои да се направи следващо плащане, пише Дарик.Припомняме, че в началото на академичната година в СУ се виеха огромни опашки за прием на документи за настаняване в общежитията, за плащане на наеми. Студентите негодуваха от липсата на добра организация и онлайн система, която да облекчи тази дейност.", "date": "2018.11.08", "title": "Онлайн системата за плащане на общежитията в СУ вече работи"}
{"url": "https://www.novinite.bg/articles/167075/Referendum-za-goreneto-na-otpadaci-ot-stolichnata-Toplofikaciya-nyama-da-iima", "text": "Няма да има референдум в София за изграждането на инсталация, която да работи с гориво от отпадък на територията на ТЕЦ „София”. Това реши Столичният общински съвет (СОС) на днешното си заседание предаде бТВ.Опозицията в общината настояваше гражданите да бъдат питани съгласни ли са за инсталацията да се изразходват 157 млн. евро, от които 67 млн. евро назаем, и къде искат да бъде тя – на територията на ТЕЦ „София” или при завода за боклука.Основното опасение на общинарите, настояващи за референдума е, че технологията ще влоши качеството на въздуха в града.Мнозинството в местния парламент отхвърли упреците. ", "date": "2018.11.08", "title": "Референдум за горенето на отпадъци от столичната \"Топлофикация\" няма да иима"}
{"url": "https://www.novinite.bg/articles/167063/Slavchev-GERB-othvarli-referenduma-i-s-tova-sloji-nachaloto-na-kraya-na-upravlenieto-si-v-Sofiya", "text": "Мнозинството в Столичния общински съвет отхвърли доклада за референдум на „Политическа група 5”, който беше подкрепен от представители на всички опозиционни формации в СОС. 17 души подкрепиха предложението за допитване, 40 гласуваха против след близо три часа на разгорещени дебати. Вместо да има сериозна дискусия по темата, по време на обсъждането се стигна до абсурдни обвинения към вносителите на доклада от страна на мнозинството, включително в лобизъм, манипулация и предизборна агитация. „Днес е лош ден за българската демокрация, защото управляващото мнозинство на ГЕРБ със няколко златни пръста от Реформаторския блок отхвърлиха искането ни за референдум по един изключително важен въпрос, какъвто е този за здравето на столичани, екологията и чистотата на въздуха в София”, коментира общинският съветник и съпредседател на „Политическа група 5” Симеон Славчев. Той заяви, че има три новини - една лоша и две добри. Лошата е, че предложението за референдум и за това да се даде глас на гражданите по такъв важен въпрос, е било отхвърлено. Първата добра новина е, че продължаваме борбата столичани пряко да вземат участие при взимането на решение дали да има инсталация за изгаряне, отбеляза Славчев. „Ще подадем жалба в съда срещу решението на СОС и ще се координираме с всички вносители на доклада за събирането на подписка от гражданите”, съобщи той. „И втората добра за новина за столичани е, че с това решение на СОС се слага началото на края на управлението на ГЕРБ в София, защото те налагат силови решения, които не са в интерес на гражданите”, заяви общинският съветник.", "date": "2018.11.08", "title": "Славчев: ГЕРБ отхвърли референдума и с това сложи началото на края на управлението си в София"}
{"url": "https://www.novinite.bg/articles/167040/Dimitar-Danchev-Predlagame-Alternativen-demografski-byudjet", "text": "\"За поредна година се налага БСП да предложи Алтернативен бюджет, защото бюджетът, внесен от Министерския съвет, не предлага онези политики, които ще гарантират доброто икономическо развитие, от което имаме нужда. Той не предлага дългосрочна визия, не предлага и необходимите реформи в отделните системи и отново прехвърля тежести върху най- уязвимите обществени групи\". Това каза народният представител от ПГ на \"БСП за България\" Димитър Данчев пред БТВ. Той коментира, че политиките, заложени в бюджета, гарантират още малко време за оцеляване на правителството. \"Ние, от БСП, предлагаме бюджет, който е ориентиран към преодоляване на демографската катастрофа на страната и затова нарекохме бюджета демографски\", каза народният представител. Той припмни, че в него се  предлага отпускане на еднократна помощ от 6400лв,10 минимални работни заплати, за раждането на второ и трето дете за всяко българско семейство с двама осигурени родители.", "date": "2018.11.08", "title": "Димитър Данчев: Предлагаме Алтернативен демографски бюджет"}
{"url": "https://www.novinite.bg/articles/167043/Bojko-Borisov-razgovarya-s-finlandskiya-ministar-predsedatel-Yuha-Sipila", "text": "Премиерът Бойко Борисов се срещна с финландския министър-председател Юха Сипила. Двамата разговаряха в правителствената резиденция „Кесаранта“ в Хелзинки. Във фокуса на срещата бяха темите за европейската перспектива на страните от Западните Балкани, сигурността и граничния контрол, образованието, енергетиката и туризма. Финландският министър-председател Юха Сипила поздрави премиера Бойко Борисов за успеха на първото Българско председателство. Сипила определи като отличен избор приоритетите на страната ни, докато оглавяваше Съвета на ЕС. „Това е успех на председателството. Поздравих моя скъп колега премиера Борисов за воденето на Съвета на ЕС“, добави още финландският премиер след срещата.Бойко Борисов и Юха Сипила се договориха за обмен на ученици и преподаватели между двете държави. „Най-силните университети и може би най- добрата образователна система е във Финландия. Лично премиерът Юха Сипила пое ангажимент да направим обмен между ученици и преподаватели“, каза Борисов. Той поясни, че конкретно Професионалната гимназия по компютърно програмиране и иновации в Бургас е била обсъждана за такова сътрудничество. Двамата правителствени ръководители дискутираха още разширяването на сътрудничеството в сферата на енергетиката. „Ще бъдат по-интензивни разговорите в следващите дни за финландския модел с използването на руски реактори в ядрената енергетика.С колегата имаме план как максимално да си помагаме с експертиза в тази сфера“, добави българският премиер. Бойко Борисов подчерта, че България и Финландия са моделът за опазване на външните граници на ЕС като политическа воля, силна гранична полиция и споразумения с трети страни, които да работят. Българският премиер съобщи още, че е отчетено и двойно увеличение на броя на финландските туристи у нас. „Надявам се в следващите няколко месеца Юха да посети България, обещал съм му да го заведа и в Пловдив – европейската столица на културата за 2019 г.“, каза министър-председателят Борисов.", "date": "2018.11.08", "title": "Бойко Борисов разговаря с финландския  министър-председател Юха Сипила"}
{"url": "https://www.novinite.bg/articles/167067/Nyama-stroitelni-raboti-na-AM-Struma-pri-arheologicheskite-obekti-kraj-Pokrovnik", "text": "\r\nНе се извършват никакви строителни работи на АМ „Струма“ в участъка с археологическите обекти край с. Покровник. Агенция „Пътна инфраструктура“ прави това уточнение по повод запитвания на медии за напредъка при изграждането на участъка между Благоевград и Крупник и съхранението на археологическите находки\r\n\r\n\r\n\r\n\r\n\r\n\r\n", "date": "2018.11.08", "title": "Няма строителни работи на АМ „Струма“ при археологическите обекти край Покровник"}
{"url": "https://www.novinite.bg/articles/167044/Cacarov-poiska-imuniteta-na-shestima-deputati-sred-koito-Elena-Joncheva-i-Mareshki", "text": "\r\nДнес, 08.11.2018 г. главният прокурор Сотир Цацаров отправи към Народното събрание искания за снемане на имунитета на шестима народни представители, съобщиха от пресцентъра на прокуратурата.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.11.08", "title": "Цацаров поиска имунитета на шестима депутати, сред които Елена Йончева и Марешки"}
{"url": "https://www.novinite.bg/articles/167048/Ministar-Kralev-Sportnite-saorajeniya-na-Vitosha-shte-ostanat-za-stolichani-i-sled-Olimpiadata", "text": "Имаме съвсем реални шансове да получим домакинство на Зимните младежки олимпийски игри през 2024 година. Това каза министърът на младежта и спорта Красен Кралев по време на сутрешния блок на БТВ „Тази сутрин“. Той коментира, че ако не бъде създадена възможност да се сменят лифтовите съоръжения на Витоша, България няма да кандидатства за домакинство на Олимпиадата. „Спортните съоръжения на Витоша ще останат в наследство за столичани, за да могат всеки ден да ходят на планината и да използват лифта“, каза Кралев.„В момента водим срещи с експертите в Лозана, за да се установи какви са нашите ангажименти и кои дисциплини ще приемаме, ако спечелим домакинството“, каза той. Кралев заяви, че младежките олимпийски игри не са като основните Олимпийски игри, където всички дисциплини са задължителни. Красен Кралев бе категоричен, че не може да се коментира, че предлаганите изменения в Плана за управление на Витоша ще премахнат ограниченията във всички зони на планината. Кралев обясни, че Министерство на младежта и спорта (ММС) е изпратило иницииращо писмо до МОСВ, на база на заключенията на работната група. В писмото се казва, че трябва несъответствията в Закона за устройство на територията (ЗУТ) и Плана за управление на Витоша да бъдат премахнати, за да могат да се изградят стълбове за лифтови съоръжения. Спортният министър коментира, че целта на създадената междуведомствена работна група е била да се види къде са проблемите. Проблемът с действащия План за управление на парк Витоша е, че разрешава подмяна на лифтове, единствено, ако новите съоръжения имат точно същите параметри като старите. Според ЗУТ, за да се смени бетонирания стълб, трябва разрешение за строеж. В същото време Планът забранява строителство. Експертите на Столична община са достигнали до същото заключение – че без промяна в Плана за управление, няма как да бъдат модернизирани съоръженията. Министър Кралев бе категоричен, че Витоша не може да се сравнява с Пирин или с Боровец. На въпрос на Антон Хекимян как така е подменен лифтът на Мартинови поляни на Боровец, а на Витоша не може, Кралев отговори: „Боровец не е природен парк. Там няма план за управление, който да забранява строителството. Земята не е публична държавна собственост, процедурите са много по-леки. Тук имаме друг режим“. Красен Кралев призова проблемите около Пирин да не се прехвърлят на Витоша, защото се получава изкривяване на информацията. Според него основната задача на институциите е да убедят хората, че няма да има злоупотреби. „Цялата процедура е ангажимент на МОСВ. След официалното искане за промяна от ММС, МОСВ трябва да свика висш екологичен съвет, който да обсъди предложените промени. След това се прави инвестиционен проект, който също се одобрява. Окончателните промени в Плана трябва да бъдат утвърдени с решение на Министерски съвет. Не може просто на някого да му хрумне и да започне да строи. Има много инстанции, през които трябва да се мине“, коментира още Красен Кралев.", "date": "2018.11.08", "title": "Министър Кралев: Спортните съоръжения на Витоша ще останат  за столичани и след Олимпиадата"}
{"url": "https://www.novinite.bg/articles/167037/Namalyavat-registriranite-prestapleniya-v-Silistrensko", "text": "\r\nРегистрираните престъпления в Силистренско през октомври в сравнение със същия месец на миналата година са намалели с близо една четвърт, показва справка от Областната дирекция на МВР.\r\n\r\n\r\n\r\n\r\n\r\n\r\n", "date": "2018.11.08", "title": "Намаляват регистрираните престъпления в Силистренско"}
{"url": "https://www.novinite.bg/articles/167069/Apelativniyat-specsad-ostavi-v-aresta-Petar-Haralampiev", "text": "Апелативният спецсъд остави в ареста бившия вече председател на ДАБЧ Петър Харалампиев, предаде репортер на БГНЕС. В ареста остава и главният секретар на агенцията Красимир Томов. В началото на заседанието днес адвокатът на третия задържан Марко Стойов, каза че оттеглят жалбата срещу определението на спецсъда. Така днес апелативните магистрати гледаха мерките на бившия шеф и на главния секретар. БГНЕС припомня, че прокуратурата влезе в Агенцията за българите в чужбина на 29 октомври. Председателят и още над 20 души бяха задържани в рамките на спецоперация за разследване на корупционни практики в агенцията. Обвинения бяха повдигнати на четирима, сред които са председателят и главният секретар на агенцията. Специализираната прокуратура внесе в съда искане за мярка за неотклонение „задържане под стража“ спрямо трима. Специализираният съд остави в ареста Харалампиев и другите двама, които са главният секретар на агенцията Красимир Томов и Марко Стойов. Четвъртата обвиняема бе освободена преди това срещу парична гаранция. Обвиненията към бившия вече шеф на Агенцията за българите в чужбина са за подкуп от 5 000 евро и 5 случая, когато е получил по 350 евро, за да въздейства на свои подчинени, за да задвижат такива документи за българско гражданство. Главният секретар е обвинен, че два пъти повлиял на свой подчинен, за да вземе такова решение, от което получил суми от 800 и 1500 евро. Групата се ръководела от Петър Харалампиев и е започнала да действа почти веднага, след като той встъпва в Агенцията. На 5 ноември с решение на правителството Петър Харалампиев беше освободен като председател на Държавната агенция за българите в чужбина. Харалампиев пое ръководството на агенцията през май 2017 година. Преди това, от декември 2014 г. до май 2017 г., той бе заместник областен управител на област София, а преди това изпълнителен директор и член на Управителния съвет на фондация „Българе“. Още през февруари 2014 година проверка в ДАБЧ показа груби нарушения при издаването на удостоверения, въз основа на които са получавани български паспорти. Тогава стана ясно, че в периода от 2010 до 2012 има почти двоен ръст на броя на придобилите българско гражданство на основание български произход. От схемата са се облагодетелствали хиляди чужденци, които нямат никакви български корени. В същото време на хора с български произход е отказвано гражданство. Сигналът за двойните стандарти бе подаден от заместник-министъра на правосъдието Илия Ангелов до главния прокурор, а проверката направена от Върховната административна прокуратура.", "date": "2018.11.08", "title": "Апелативният спецсъд остави в ареста Петър Харалампиев"}
{"url": "https://www.novinite.bg/articles/167065/Mitnichari-otkriha-zlato-za-blizo-46-hil-lv-zad-rezervnata-guma-na-kola", "text": "Контрабандни златни накити откриха митническите служители при проверка на лек автомобил на МП Капитан Андреево.На 5.11.2018 г. на МП Капитан Андреево на трасе „Входящи леки автомобили и автобуси\" пристига лек автомобил с румънска регистрация, влизащ в страната от Турция. В автомобила, управляван от турски гражданин, пътували две румънски гражданки и един италиански гражданин. Водачът и неговите спътници заявили, че не пренасят вещи, стоки, благородни метали или парични средства за деклариране. Автомобилът е селектиран за щателна митническа проверка, при която в багажника, зад резервната гума, са открити два прозрачни полиетиленови плика, съдържащи 153 накита от жълт метал - пръстени, медальони, гривни, синджири и обици. Според експертизата на вещото лице откритите накити са от 14-каратово злато с общо тегло 803 грама и са на стойност 45 780 лева. В хода на проверката е установено, че накитите са собственост на шофьора и на една от румънските гражданки.Контрабандните златни изделия са задържани. На нарушителите са съставени актове по Валутния закон.От началото на годината до момента митническите служители на МП Капитан Андреево са предотвратили 15 опита за пренасяне близо 17 кг изделия от благородни метали на стойност над 580 000 лева.", "date": "2018.11.08", "title": "Митничари откриха злато за близо 46 хил. лв. зад резервната гума на кола"}
{"url": "https://www.novinite.bg/articles/167047/Liliya-Ivanova-otkri-Balgaro-rumanski-biznes-forum-s-uchastieto-na-nad-70-kompanii-ot-dvete-strani", "text": "Само за първите шест месеца на 2018г. стокообменът с Румъния възлиза на 2 245 млрд. евро, което е увеличение с 8% спрямо същия период на миналата година. Това заяви заместник-министърът на икономиката Лилия Иванова при откриването на Българо-румънски бизнес форум в София.На събитието участваха над 70 фирми от двете страни от областите хранително-вкусова и химическа промишленост, туризъм, търговия и други. „Българският износ към Румъния също се увеличава за първото полугодие с 11.6% и достига 1 148 млрд. евро, каза още икономическият заместник-министър в изказването си. Иванова подчерта, че един от начините за повишаване на стокообмена е чрез разнообразяване на търговските потоци между двете страни и включване на нови продукти в листите на търгуваните стоки. По думите й съществува потенциал за нарастване на обемите в двустранната търговия в областите: машиностроене, електроника и електротехника, строителство, хранително-вкусова промишленост, текстилна и трикотажна промишленост, ай ти аутсорсинг. Заместник-министър Иванова посочи, че ще бъде стимулирано сътрудничеството между българските и румънските фирми като доставчици и поддоставчици за индустрии от взаимен интерес. „Ще окажем подкрепа на пограничните общини за реализацията на регионални двустранни проекти , както и развитието на малки и средни предприятия\", завърши тя. Посланикът на Румъния у нас Н.Пр. Йон Гъля от своя страна обяви, че е важно насърчаването на икономическото сътрудничество, особено в развитието на индустриални и бизнес паркове, изследователски центрове и инкубатори.", "date": "2018.11.08", "title": "Лилия Иванова откри Българо-румънски бизнес форум  с участието на над 70 компании от двете страни"}
{"url": "https://www.novinite.bg/articles/167064/NAP-Imejl-s-razmera-na-deklariranata-im-zaplata-da-poluchavat-novonaznachenite", "text": "Електронно съобщение с информация за декларирания пред НАП осигурителен доход, трудов договор и други данни от данъчно-осигурителното му досие да получава всеки новоназначен служител. Това е една от мерките, които приходната администрация планира да предприеме за намаляване на проявлението на риска от укриване на част от работните заплати или т. нар. „заплата в плик“. Това стана ясно на кръгла маса, организирана от НАП днес. В събитието участие взеха представители на приходната агенция, НОИ, Изпълнителна агенция „Главна инспекция по труда“, Министерство на труда и социалната политика, работодателски организации и синдикати.Инициирането на срещи с представители на браншови организации на рискови отрасли, сключване на споразумения с тях, насърчаване на т. нар. саморегулация в браншовите организации, включително и чрез законодателни мерки, са също част от възможните решения за намаляване на проявленията на риска от укриване на заплатите на работниците. Всички участници в кръглата маса се обединиха около мнението, че най-ефективния подход за справянето с риска от укриване на доходите, е  свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона.Именно това разбиране стои в основата на информационната кампания на НАП „Заплата в плик“. Инициативата има за цел да запознае работниците и служителите с това какви са рисковете, ако се съгласяват да не ги осигуряват на реалния  им доход и вземат част от заплата си в плик. На специално създаден сайт – , всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар. „калкулатор на загубите“. Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. Най-голям интерес софтуерът предизвиква сред потребители на възраст между 18 и 34 години. 61% от посетителите на сайта попадат в този диапазон, а 54% от тях са мъже.", "date": "2018.11.08", "title": "НАП: Имейл с размера на декларираната им заплата да получават новоназначените"}
{"url": "https://www.novinite.bg/articles/167036/Tramp-Ne-predvijdam-sreshta-s-Putin", "text": "Планът за посещението на президента на САЩ Доналд Тръмп в Париж не предвижда двустранни срещи с държавни глави с изключение на френския Еманюел Макрон.Това заяви високопоставен представител на американското правителство в телефонен брифинг за журналисти, предаде ТАСС.\"Що се отнася до другите двустранни срещи на американския президент: единствената двустранна среща, която е планирана за президента, е тази с неговия колега Макрон. Не планираме други отделни срещи в Париж с Путин или други лидери\", каза представителят.Преди това руският президентски съветник Юрий Ушаков съобщи, че на 11 ноември президентите на Русия и САЩ само ще поговорят за кратко в Париж, а основната лидерска среща между тях се планира да бъде на срещата на върха на Г-20 в Буенос Айрес. Самият Тръмп съобщи, че не е сигурен дали ще разговаря с Путин на 11 ноември в Париж, където ще бъде отбелязана 100-годишнината от края на Първата световна война, но добави, че се планира среща в кулоарите на лидерския форум на Г-20 в Аржентина на 30 ноември.", "date": "2018.11.08", "title": "Тръмп: Не предвиждам среща с Путин"}
{"url": "https://www.novinite.bg/articles/167045/Strelba-v-Kaliforniya-ima-desetki-raneni", "text": "\r\nМъж е открил огън с полуавтоматичен пистолет в \"Борделайн бар и грил“\" в град Таузънд Оукс, Калифорния. По време на стрелбата, случила се към 11:55 ч местно време, поне един полицай е ранен, предава Спутник. Очевидци твърдят, че между 11 и 20 души са били ранени при стрелбата.\r\n\r\n\r\n\r\n\r\n\r\n", "date": "2018.11.08", "title": "Стрелба в Калифорния, има десетки ранени"}
{"url": "https://www.novinite.bg/articles/167068/Nameren-e-maj-s-mnojestvo-travmi-na-glavata-v-Moderno-predgradie", "text": "Мъж в напълно безпомощно състояние е намерен вчера  на улица в столичния квартал „Модерно предградие“. Сигналът за ранения е подаден около 18.00 ч. вчера. Веднага на място е дошъл полицейски екип от Девето РУ-СДВР и екип на „Бърза помощ“, пише Пострадалият е транспортиран в болница, където се полагат всички необходими грижи и лечение, пише 24 часа. Мъжът е с множество наранявания по главата и е с опасност за живота. Изясняват се обстоятелствата по случая.", "date": "2018.11.08", "title": "Намерен е мъж с множество травми на главата в „Модерно предградие“"}
{"url": "https://www.novinite.bg/articles/167071/Ekoministarat-Chist-vazduh-shte-imame-samo-s-politicheska-volya-i-konsensus", "text": "„За да имаме по-чист въздух е необходим политически консенсус и воля за предприемане на непопулярни мерки. Конкретни резултати могат да бъдат постигнати само със съвместни действия на всички институции на национално и местно ниво“. Това заяви министърът на околната среда и водите по повод полученото днес официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г. Съдът установи, че България е нарушила задълженията си съгласно Директивата за качеството на въздуха, като не спазва изискванията за пределно допустимите концентрации на ФПЧ10 в атмосферния въздух.„Общините са тези, които имат задължението за постигане на нормите за качество на атмосферния въздух, но голяма част от тях все още не припознават този проблем. От ключово значение е той да се припознае и като национален и в решаването му да бъдат въвлечени всички отговорни институции с ясното съзнание, че без съвместни, последователни и съгласувани усилия няма да успеем да се справим“, призова министърът.Постигането на нормите на ЕС за качество на атмосферния въздух е предизвикателство пред по-голямата част от държавите членки на ЕС.  Политиката на Европейската комисия към държавите членки с проблеми в областта на качество на въздуха е изключително строга. Освен България и Полша, срещу които вече има постановени съдебни решения, в Съда на ЕС са заведени дела и срещу Германия, Унгария, Франция, Румъния, Обединеното кралство и  Италия.За България изискването за постигане на нормите беше поставено още с приемането на страната като пълноправен член на ЕС през 2007 г. През 2010 г. страната ни беше първата срещу която Европейската комисия започва наказателна процедура. На 5 април 2017 г. Съдът на ЕС постанови решение срещу България за неспазване на нормите за фини прахови частици  ФПЧ10. С полученото днес официално уведомително писмо ЕК придвижва процедурата срещу България на следващ етап, като все още не се пристъпва към налагане на финансови санкции срещу страната.След април 2017 г. ръководството на МОСВ проведе поредица от преговори с ЕК. В резултат на това страната ни постигна отлагане с 12 месеца на решението на ЕК да изпрати настоящото писмо. Това даде възможност през този период да се предприемат ключови действия към постигане на нормите за качество на въздуха. Със съдействието на Световната банка беше разработена Национална програма за подобряване качеството на атмосферния въздух 2018 - 2024 г.  Този документ ще подпомогне общините в прилагането на точните мерки за постигане на устойчиво съответствие. В програмата като основни причини за превишенията на нормите в България са идентифицирани на първо място битовото отопление през зимата и на второ автомобилният транспорт. Основна роля за това играят социално-икономическите фактори и ниските доходи на населението.По отношение на битовото отопление правителството одобри и внесе за разглеждане в Народното събрание промени в Закона за чистотата на атмосферния въздух, целящи ограничаване на употребата на въглища и брикети за битово отопление с високо съдържание на сяра и пепел. Предвижда се също по-ранно (през 2020 г.) въвеждане на изискванията на Регламент 2015/1185 за битовите отоплителни уреди на твърдо гориво, с цел подпомагане на процеса на подмяна на тези уреди с такива, които са с по-ниски емисии на вредни вещества.За намаляване на замърсяването от автомобилния транспорт парламентът гласува промени в Закона за местните данъци и такси, които целят да стимулират употребата на автомобили, водещи до по-ниски нива на замърсяване. Със закона се въвежда екологичен компонент при определянето на данъка върху превозните средства, съгласно който автомобилите с по-висок Евро стандарт ще бъдат натоварени с по-малка данъчна тежест. Въведени бяха по-високи продуктови такси за автомобили над 10 години, бяха намалени тези на колите под 5 години и на хибридите, както и нулеви ставки  за електромобилите. Предприемат се мерки от страна на компетентните органи за повишаване на качеството и ефективността на периодичните технически прегледи за замърсяващи автомобили. Въведени са допълнителни ограничения за изкупуване на катализатори от моторни превозни средства в пунктовете за приемане на отпадъци чрез прилагане на строг контрол и санкции.По оперативна програма „Околна среда 2014-2020“ е предвиден ресурс от 115 млн. лв. за общините с нарушено качество на въздуха за финансиране на инвестиционни мерки, насочени към основния източник на замърсяване – битовото отопление. Предоставя се и безвъзмездна финансова помощ за разработване/актуализация на общинските програми за подобряване на качеството на атмосферния въздух.Съгласно официалните данни от мониторинга през 2017 г. в шест общини е постигнато съответствие с нормите (средноденонощна и средногодишна) – Добрич, Девня, Пирдоп, Гълъбово, Стара Загора и Сливен. През 2017 г. в 18 града е постигната средногодишната норма за ФПЧ10 в сравнение с 15 града през 2016 г.", "date": "2018.11.08", "title": "Екоминистърът: Чист въздух ще имаме само с политическа воля и консенсус"}
{"url": "https://www.novinite.bg/articles/167074/Poveche-ot-400-yazovira-shte-se-remontirat-za-500-mln-leva", "text": "Средствата за необходимите ремонти на язовирите са осигурени и налични. В момента списъкът тези, върху които трябва да се интервенира включва 416. Предвидените средства са 500 млн. лева. Това каза за предаването „12+3“ по „Хоризонт“ на БНР заместник-министър на икономиката Лъчезар Борисов, в чийто ресор попада и новосъздаденото държавно предприятие за управление и стопанисване на язовирите, което беше създадено по силата на законови промени преди 4 месеца.  Той подчерта че за язовирите ще отговарят две структури – една за управлението им, а друга – за спешните ремонти:„Нашият анализ, подготвен от колегите от Държавна агенция за метрологичен и технически надзор, сочи, че към момента такива, към които трябва да бъдат предприети действия са около 800 на брой. В момента списъкът с относително по-спешните е 414, но държа да подчертая, че няма такива язовири, които да водят до непосредствена опасност за населението... Подготвихме и цялата документация за създаването на държавното предприятие „Управление и стопанисване на язовирите“, което ще бъде собственик и ще отговаря за комплексното управление, за тяхната по-малка поддръжка, за охраната и така нататък, а ремонтите са в Държавната консолидационна компания. Днес или най-късно утре и ще изпратим материалите към Министерски съвет за създаването“Първоначалните очакванията са били общините да прехвърлят между три и четири хиляди язовира в полза на държавата. В момента в Министерство на икономиката са постъпили предложения за прехвърляне на собственост от 118 общини, а общият брой предложени водни обекти е 2614, от които 203 са отдадени под наем, а 61 - предоставени на концесия. Борисов очаква новото дружество да изпита известни трудности при набирането на експертен персонал като хидротехнически инженери и ВиК – специалисти.Язовирите, които имат нужда от спешни ремонти, ще бъдат ремонтирани от Държавната консолидационна компания, обясни той:“Всички тези язовири, които ще попаднат под шапката на Държавното предприятие за управление и стопанисване на язовирите – те ще бъдат държавна собственост,  и тогава собственикът –  държавата няма да връща средствата за отремонтираните язовири. Ако има язовири, които общините не са прехвърлили, а се наложи спешен ремонт, в последствие ще трябва да възстановят разхода на Държавна консолидационна компания. Подобен е и привидения ред в закона по отношение, ако се наложи, спешна интервенция в язовири, които са собственост било на „Напоителни системи“, било на „Язовири и каскади“, ако те не разполагат с тези средства. За „Бели Искър“, за да може да стартират ремонтните дейности, предстои Областният управител на София – област да издаде акт  за държавна собственост, след което Държавна консолидационна компания ще предприеме действията по проектиране и ремонт. ", "date": "2018.11.08", "title": "Повече от 400 язовира ще се ремонтират за 500 млн. лева"}
{"url": "https://www.novinite.bg/articles/167030/Jordanka-Fandakova-i-kmetat-na-Helzinki-obsadiha-klimatichnite-promeni", "text": "Кметът на София Йорданка Фандъкова и Ян Вапавуори, кмет на Хелзинки, разговаряха в рамките на провелия се вчера форум за климатичните промени в градовете в Хелзинки, Столичният кмет подчерта, че е важно градовете, правителствата и Европейската комисия да имат активен диалог, за да се осъществи на практика реална положителна промяна на климата и качеството на въздуха в големите градове. Тя даде за пример София, която постига положителни резултати, благодарение на партньорството си с европейските столици.Йорданка Фандъкова сподели за приетата и изпълняваща се програма в София, която съдържа 100 мерки за подобряване качеството на въздуха и намаляване източниците на замърсяване. Все пак основната насока е борбата с фините прахови частици. В столицата поетапно се обновява системата на обществения транспорт и осигуряване на алтернативи за придвижване посредством велосипеди. Линиите на метрото са се удвоили в последните 10 години, подчертава Фандъкова.Това спестява 70 хил. т . вредни емисии годишно. Третата линия на метрото, която се изгражда в момента, ще доведе до 90 хил. т. спестени вредни емисии годишно. Обновяването на градския транспорт също допринася за това. Продължава подмяната на градските автобуси, внедряват се електробуси. Друг замърсител на въздуха, с който се бори СО е битовото отопление. Приемат се мерки за промяна на системите на битово отопление.Няма как да се случат някакви промени, ако няма диалог между гражданите и институциите. Важно е хората да се добре информирани, за да съдействат за промените, каза Йорданка Фандъкова. Тя покани кмета на Хелзинки да присъства на конференцията за борбата с климатичните промени и подобряване качеството на атмосферния въздух в София през месец април 2019 г.", "date": "2018.11.08", "title": "Йорданка Фандъкова и кметът на Хелзинки обсъдиха климатичните промени"}
{"url": "https://www.novinite.bg/articles/167032/Metalni-shini-pukat-gumi-na-Prohoda-na-Republikata", "text": "Стърчащи, метални шини пукат гуми на прохода на републиката. Заради интензивния трафик през Хаинбоаз фуга на мост по трасето е аварирала.  Кога ще бъде ремонтиран пътя и колко са пострадалите, провери Мартин Георгиев.Такова е състоянието на тази фуга, която свързва мост с пътя на прохода Хаинбоаз, край село Вонеща вода. Според полицията – така е от лятото.„Ужасни шумове се чуват трясъци - на гуми, шаси, ходови части, тук на самия завой. Съединенията са много лоши и от тях стърчат метални железа и хората се оплакват”, казва Георги Николов от село Вонеща вода. Най-голямата цепнатина достига ширина от 40 сантиметра.По този мост, където е повредената шина, през която преминават тежкотоварни автомобили, могат да се видят части от леки автомобили, тасове, парчета от различни видове гуми.От областното пътно управление научиха от нас за проблема. „До този момент, в Областно пътно управление не са постъпвали сигнали или разпореждания от областна дирекция на МВР, конкретно за фугата до Вонеща вода, както и от граждани. Не са констатирани стърчащи метални шини, елементи на диталатационната фуга, както се твърди, че създават непосредствена опасност за възникването на пътно-транспортни произшествия”, заяви Петя Каразахова, директор на Областното пътно управление във Велико Търново.Причината за отварянето на фугата, според пътната агенция, е несъобразената скорост. В този участък ограничението е 50 км/ч. Често обаче то не се спазвало.„При спазване на ограничението, съществуващата повреда в диталационната фуга, не би довело до възникването на подобни инциденти”, казва още Каразахова.От АПИ, вече са започнали почистване на Прохода и подготовката му за зимния сезон. Обещават, че в най-скоро време и фугата ще да бъде затворена. А според местните – тази работата не била сложна.„Не е много труден този ремонт. Трябва един самосвал асфалт. Компетентните хора могат…но – безобразно е, наистина”, коментира Георги Николов.„Надявам се, че до края на тази седмица, максимум до другата – ще бъдат изпълнени”, обещаха от пътното управление.", "date": "2018.11.08", "title": "Метални шини пукат гуми на Прохода на Републиката"}
{"url": "https://www.novinite.bg/articles/167027/Oblachno-s-prevealyavaniya-ot-darj-shte-e-vremeto-dnes", "text": "Днес над по-голямата част от страната ще е мъгливо или с ниска слоеста облачност и на отделни места ще преръмява. В следобедните часове облачността ще намалява, видимостта ще се подобрява. Повече слънце ще има над планинските райони. Ще духа слаб до умерен североизточен вятър. Максималните температури ще са между 12° и 17°.Над планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11°, на 2000 метра – около 5°.Над Черноморието ще бъде с ниска облачност или мъгла и на места ще преръми. В следобедните часове облачността ще намалява, видимостта ще се подобрява. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 16-17°. Вълнението на морето ще бъде 2-3 бала.", "date": "2018.11.08", "title": "Облачно с превеалявания от държ ще е времето днес"}
{"url": "https://www.novinite.bg/articles/167029/Palyachi-opera-v-cirka-v-Sofiya", "text": "ПАЛЯЧИ – уникалната продукция на Държавна опера-Стара Загора съвместно с Академичен цирк „Балкански“, ще бъде представена за първи път в София на 19 и 20 ноември от 19.00 часа в шапитото на цирка /цирковата площадка в парк „Възраждане“ – квартал Зона Б5/. С тези спектакли завършва националното турне на „Палячи“ – Опера в цирка. „Палячи“ – Опера в цирка на Старозагорската опера се превърна в едно от най-ярките събития в оперна България. Иновативен спектакъл и същевременно напълно в оперната традиция, смел и провокативен без да излиза от рамките на добрия вкус – едно необичайно и същевременно абсолютно обосновано и логично съжителство на двете велики изкуства – операта и цирка. Със спектакъла на 19 ноември ще бъде почетен големият български тенор Калуди Калудов, който е започнал своя стремителен възходящ творчески път именно от сцената на Софийската опера и балет, на която е първи солист в продължение на 12 сезона. 40 години по най-престижните световни оперни сцени, години на активна артистична и педагогическа дейност, овенчани с триумфален възход, щедри аплодисменти и не на последно място - с успехите на неговите последователи и ученици. Преди броени дни Калуди Калудов получи Специалната награда на Съюза на българските музикални и танцови дейци „Кристална лира“ за своя цялостен принос към българското и световното оперно изкуство.Припомняме, че идеята за Опера в цирка е на световно признатия оперен певец Калуди Калудов, прегърната възторжено и осъществена от режисьора и директор на Старозагорската опера Огнян Драганов. Изборът на заглавието е без колебание – операта „Палячи“ на Леонкавало е единствената опера със сюжет по действителен случай и разказващ за живота и личната драма на артиста. В новата постановка на операта „Палячи“ – пътуващата трупа е циркова и действието се развива в цирка сред естествения декор на арената на Академичен цирк „Балкански“. След премиерните спектакли на 20 и 21 юни в Стара Загора, спектакълът на операта „Палячи“ с участието на Калуди Калудов в ролята на Канио закри с изключителен успех 14-то издание на ММФ „Моцартови празници“ в Правец на 15 юли, гостува във Варна на 3 и 4 септември, в Пловдив на 22 октомври. Финалните спектакли от националното турне на „Палячи“ в София - на 19 и 20 ноември, ще дирижира главният диригент на Държавна опера- Стара Загора Ивайло Кринчев. Художници на костюмите са Каталин Йонеску-Арборе /Румъния/ и Салваторе Русо /Италия/. Софийската публика ще се наслади на необикновената и силно въздействаща класическа постановка с участието на звездни солисти, хора и оркестъра на Държавна опера-Стара Загора. В ролята на Канио на 19 ноември ще бъде Калуди Калудов, а на 20 ноември – Камен Чанев. В ролята на Неда ще се представят Анна Дитри /19 ноември/ и Деси Стефанова /20 ноември/. Ролите на директора на цирка и Тонио ще си поделят Александър Крунев и Нико Исаков. Валери Турманов зрителите ще видят в ролята на Силвио, а Георги Динев – в ролята на Бепо. Под купола на цирка ще бъде представена атрактивна циркова програма в изпълнение на артисти от Академичен цирк „Балкански“. Номерата са прецизно подбрани от творческия екип, за да се впишат логично в музикалната драматургия и да подсилят колорита на реалистичната артистична атмосфера. Изключително вълнуващо е новото лазерно шоу на Цирк „Балкански“ на фона на музиката на интермецото.", "date": "2018.11.08", "title": "Палячи - опера в цирка в София"}
{"url": "https://www.novinite.bg/articles/167038/Blagotvoritelna-izlojba-na-Parij-za-pametnik-na-dyado-Dobri", "text": "Паметник на Светеца от Байлово – дядо Добри ще има в центъра на София. Той ще бъде в самото начало на ул. Париж, при едноименния пазар, пише вестник “Софийски вести”. Стопаните – Пазари Изток ЕАД потвърждават, че вече има отредено място за монумента, пише От сдружение “Азбукари” се подели инициативата за благотворителна изложба, която ще е в подкрепа на изграждането на паметника на дядо Добри. Експозицията ще бъде изложена в петък от 11 часа и от 15 часа. Организатори на изложбата са Пазари Изток съвместно с Клуба на фотографите в България.Дядо Добри, наречен светецът от Байлово е български дарител за запазването и поддържането на християнски храмове.", "date": "2018.11.08", "title": "Благотворителна изложба на “Париж” за паметник на дядо Добри"}
{"url": "https://www.novinite.bg/articles/167046/I-v-Yambolsko-sa-gotovi-za-zimata", "text": "Фирмите за зимно поддържане на автомагистрала „Тракия“ и републиканската пътна мрежа в Ямболска област са подготвени за зимата, увериха от Областното пътно управление, информира БНР. Фирмите имат необходимата почистваща техника и инертни материали, съобщи директорът на пътното управление в Ямбол Галин Костов: „Винаги в началото на сезона има достатъчно количества, дори над необходимите минимални количества, с които трябва да се започне зимата от сол, пясък, инертни материали, луга, химикали за магистралата – тя не се третира с пясък, само с химикали.“ За разчистването на 600-те километра републикански пътища в областта ще работят 64 машини. На най-рисковите пътни участъци за образуването на преспи ще бъдат изградени защитни огради с обща дължина 4 километра.", "date": "2018.11.08", "title": "И в Ямболско са готови за зимата"}
{"url": "https://www.novinite.bg/articles/167035/BABH-Plovdiv-Opasniyat-spanak-e-izteglen-ot-golemite-targovski-verigi", "text": "Спанакът, примесен с татул, е изтеглен от големите търговски вериги. Това каза пред д-р Камен Янков, директор на Областната дирекция по безопасност на храните в Пловдив. От търговската мрежа са изтеглени близо 1700 кг спанак. Сигнали за спанак с татул бяха подаден на 5 ноевмри до БАБХ - един от Търговище и един от Костинброд, а вчера е подаден и сигнал от София. Граждани се почувствали зле след консумацията на зеленчука. Д-р Камен Янков: \"Веднага разпоредих и изпратихме проверка и в магазинната мрежа, и в складовете, и при производителя, за да видим какво е положението. Общото количество, което е излязло от производителя към търговската мрежа, е 1700 кг и 75 кг налични в преработвателното предприятие. Още на 5-ти вечерта беше възбранено цялото количество и започна да се изтегля от търговската мрежа и поетапно се унищожава\". Опасният спанак е отглеждан в Пловдивска област. Производителят е проверяван периодично. Той е от пловдивското село Златитрап и е голям зеленчукопроизводител. Пред БНТ той заяви, че е предприел мерки това да не се повтори и предположи, че татулът е попаднал след като спанакът е бил ожънат. На производителя е наложено административно наказание, а експертите от БАБХ са установили, че спанакът е пакетиран в нерегламентиран за това цех.", "date": "2018.11.08", "title": "БАБХ-Пловдив: Опасният спанак е изтеглен от големите търговски вериги"}
{"url": "https://www.novinite.bg/articles/167031/Arhangelovden-e", "text": "На 8 ноември по стар български обичай празнуваме Архангеловден. Пред престола на Господ винаги стоят седем ангели - наричаме ги архангели. Първият е св. Архангел Михаил, изобразяван с копие в ръка, тъпчещ дявола с крака - неслучайно за него казват, че е най-силният ангел. Той представя Божието слово.Ангелите са пазителите на хората. Те вярват, че душата не може да напусне тялото ако Свети Рангел, както са преиначили името на Архангел Михаил, не дойде да я прибере. Легендата разказва, че при подялбата на света на него се е паднало да придружава мъртвите.На много места в България се прави курбан за светеца. Пекат се и обредни хлябове, които много приличат на тези, които се приготвят при помени и погребения. Най-често се приготвят по два хляба.На този ден празнуват Ангел, Ангелина, Михаил, Михаела, Райчо, Райна и Рангел.", "date": "2018.11.08", "title": "Архангеловден е"}
{"url": "https://www.novinite.bg/articles/167053/Rakovodstvoto-na-BDJ-podade-ostavka", "text": "Тримата членове на съвета на директорите на Холдинг БДЖ са подали оставките си. Това потвърди за NOVA министърът на транспорта Росен Желязков. Оставките са депозирани в кабинета на министъра. Той ще се запознае с мотивите и ще се произнесе в определения от закона срок, предаде Нова телевизия.Става дума за шефа на борда Велик Занчев, който е и зам.-министър на транспорта, за главния изпълнителен директор Владимир Владимиров и за финасист №1 в жп компанията Филип Алексиев.Тримата са сложили подписи под молби за напускане след заседание на борда късно снощи, след като деловодството на Министерството на транспорта, информационните технологии и съобщенията е било вече затворено.  В момента жп превозвачът е в тежко състояние. Липсват здрави локомотиви и вагони, с които да се движат влаковете, което поставя под риск както здравето и живота на пътниците, така и на обслужващия персонал.", "date": "2018.11.08", "title": "Ръководството на БДЖ подаде оставка"}
{"url": "https://www.novinite.bg/articles/167055/Ninova-Cyalata-parlamentarna-grupa-na-BSP-za-Balgariya-zastavame-zad-Elena-Joncheva-i-Georgi-Mihajlov-kato-edin", "text": "„Цялата парламентарна група на „БСП за България“ заставаме зад Елена Йончева и Георги Михайлов, като един. Разчитаме на бързо и обективно разследване“ Това заяви председателят на БСП Корнелия Нинова пред журналисти в парламента по повод поисканите имунитети на двамата народни представители. „Това са две ярки остриета на БСП. Допускам, че със своите изказвания и поведение те са предизвикали такава реакция, вярваме в тяхната невинност и очакваме разследването да го докаже\", допълни тя. Нинова обясни, че след проведено заседание на парламентарната група, решението е народните представители Елена Йончева и Георги Михайлов доброволно да дадат имунитетите си.Проф. Михайлов: Чувствам се напълно спокоен. Като изпълнителен директор, намалих дълговете на болницата „Съгласен съм да ми бъде снет имунитетът, доброволно го давам. Не смятам, че съм извършил някакви законови нарушения. Заварих болницата, като изп.директор, с 25 млн. лв. задължения и по време на екипа, който ръководих, тя намали своите задължения. Чувствам се напълно спокоен“, заяви народният представител проф. Георги Михайлов. „Нека разследването да продължи, да завърши и смятам, че всички неясноти ще бъдат изчистени“, допълни той.Елена Йончева: Запозната съм с методите на репресии на ГЕРБ - това е класическа схема за сплашване „Това са абсурдни обвинения. Тези клевети отдавна се лансират от депутатите от ГЕРБ и аз няколко пъти призовах съответните органи да направят проверка. Запозната съм с методите на репресии на ГЕРБ. Това е класическа схема за сплашване“, коментира народният представител Елена Йончева. Тя подчерта, че това обвинение идва само два дни след като е настоявала за независима експертиза на българските магистрали в европейски независими лаборатории. „Моята работа, като журналист, винаги е била публична и видима. Единственият договор, който съм имала, е за телевизионна техника за заснемане на документални филми за Сирия, Турция и Украйна. Ще си дам имунитета и се надявам делото бързо да влезе в съда, за да се види на какви репресии е подложен един депутат, на каква схема на сплашване“, каза още Елена Йончева.", "date": "2018.11.08", "title": "Нинова: Цялата парламентарна група на „БСП за България“ заставаме зад Елена Йончева и Георги Михайлов, като един"}
{"url": "https://www.novinite.bg/articles/167059/Burgas-startira-inovativna-sistema-za-umno-parkirane", "text": "Община Бургас стартира иновативна система за умно паркиране в централната градска част. Засега проектът е пилотен и обхваща П-образната зона до сградата на Общината, която включва улиците \"Конт Андрованти\", \"Тракийска\" и \"Фердинандова\".На 30 паркоместа от синята зона в този район вече са инсталирани магнитни датчици в асфалта, които чрез сензори отчитат има ли паркиран автомобил на мястото. Информацията автоматично се изпраща към две електронни информационни табели, разположени на бул. \"Христо Ботев\" до началото на ул. \"Конт Андрованти\". По този начин шофьорите виждат дали и колко свободни паркоместа има по тези улици и има ли смисъл да завиват.Освен чрез табели на самия ъгъл на улица \"Конт Андрованти\", свободните места за паркиране могат да се следят и през специално изработеното мобилно приложение за смартфони \"City Card BG\". То дава възможност в реално време да се преброят и проследят свободните и заетите места за паркиране в този участък.Софтуерът на смарт паркинг системата позволява бързо и лесно извършване на плащанията за почасово паркиране. В него можете да регистрирате повече от един свой автомобил, както и да намерите свободно място в намиращите се наблизо паркинги. Приложението \"City Card BG\" вече е достъпно за всички електронни устройства на Android или iPhone и може да се изтегли безплатно от Google play и App store.Пилотният проект, разработен от Община Бургас и мобилния оператор \"Виваком\", ще позволи да се проследи натовареността на движението, броя паркиращи автомобили и времето за престой в участъка. След анализ на ефективността на системата ще бъде решено дали и къде зоната за смарт паркиране ще бъде разширена.Целта на Община Бургас е чрез проекта за умен паркинг и мобилното приложение да се спести на шофьорите време, нерви и средства за гориво от т.нар. паразитно паркиране - продължително обикаляне на централни улици в търсене на паркомясто. От друга страна автоматизацията на паркирането ще доведе до редуциране на вредните емисии от автомобилите в града и по-чист въздух.", "date": "2018.11.08", "title": "Бургас стартира иновативна система за умно паркиране"}
{"url": "https://www.novinite.bg/articles/167042/Anton-Antonov-e-naznachen-za-direktor-na-Nacionalnoto-tol-upravlenie-v-API", "text": "Антон Антонов е назначен за директор на Националното тол управление в Агенция „Пътна инфраструктура“. Специализираното звено ще се занимава със събирането на електронните пътни такси от 1 януари 2019 г. Антон Антонов е служител на АПИ от юни 2012 г. От началото на тази година е ръководител на Екипа за внедряване на системата за електронно таксуване на пътищата и е началник на отдел „ТОЛ“ в дирекция „Пътни такси и разрешителни“. В периода 2005-2009 г. е представител на Министерството на регионалното развитие и благоустройството в Постоянното представителство на България в Брюксел. Завършил е „Счетоводство и финанси“ в Университета Оксфорд Брукс, Англия и има магистратура по бизнес администрация от Университета Уорик в Ковънтри, Англия.", "date": "2018.11.08", "title": "Антон Антонов е назначен за директор на Националното тол  управление в АПИ"}
{"url": "https://www.novinite.bg/articles/167060/Obsajdat-sazdavane-na-Darjavna-agenciya-za-patna-bezopasnost", "text": "Постановлението за създаване на Държавна агенция за пътна безопасност е публикувано за обществено обсъждане на страницата за обществени консултации, съобщава пресцентърът на МС.Агенцията ще разработва и контролира политиката по пътна безопасност в България, като поеме част от функциите на различни институции, които сега се занимават с това.Със създаването на агенцията се цели отстраняване на основните недостатъци на досегашния модел на провеждане на политиката по пътна безопасност, а именно недостатъчно взаимодействие и координация между институциите, обществото, бизнеса и научните среди.Структурирането на агенцията ще бъде извършено с промени в рамките на общата численост на администрацията, пише в съобщението.", "date": "2018.11.08", "title": "Обсъждат създаване на Държавна агенция за пътна безопасност"}
{"url": "https://www.novinite.bg/articles/167056/Na-Arhangelovden-otbelyazvame-praznika-na-balgarskata-policiya", "text": "Архангеловден е - последният от големите есенни празници. Българската полиция чества днес професионалния си празник. В Деня на Архангел Михаил ръководството на МВР се събра в Главната дирекция \"Национална полиция\", където е тържественото честване на празника.Архангел Михаил символизира справедливостта, затова и на днешният празник се чества денят на българската полиция. Вътрешният министър Младен Маринов поздрави всички български полицаи с отговорният избор да се борят с престъпността.Младен Маринов, министър на вътрешните работи: Професията полицай е от изключителна важност за държавността. Няма държавност там, където няма добър обществен ред и ефективна борба с престъпността. Вашите усилия ежедневно допринасят България да е една стабилна страна. България да е страна, която не изнася престъпност, а поддържа сигурността, както в региона така и в Европейския съюз. Вие допринасяте така, че българските граждани да чувстват подкрепа, да чувстват сигурност, за да могат да изпълняват гражданския си дълг.На този ден се почита и паметта на всички полицаи, загинали при изпълнение на служебния си дълг.", "date": "2018.11.08", "title": "На Архангеловден отбелязваме празника на българската полиция"}
{"url": "https://www.novinite.bg/articles/167050/Ninova-Shte-otmenim-koncesiyata-na-letishte-Sofiya-kogato-nie-vzemame-resheniyata", "text": "\"Декларирам от името на БСП за България, че когато дойде моментът да взимаме решения за бъдещето, ще отменим концесията на летище София, колкото и да струва това и каквото и да изисква от българската държавност.Тази отмяна ще бъде защита на българския национален интерес.\" Това заяви лидерът на БСП Корнелия Нинова по време на дебатите по промените в Закона за концесиите на първо четене, внесен от опозицията. \"Ще сезираме ВАС за концесията на летище „София“. Ще се обърнем с молба и към президента Радев, който върна Закона за концесиите ви с вето, който върна Закона за приватизационен и следприватизационен контрол също с вето и е последователен на тема национална сигурност. Тя обърна внимание, че в концесията на летище „София“ е записано, че при война, национална катастрофа, криза, бедствие, държавата трябва да предупреди концесионера да изчака 6 месеца и след това да му плати обезщетение, за това, че е поискала прекратяване на концесията и използване на националното си летище, за да защити националния си интерес и територията си. „6 месеца ще го чакаш и накрая ще му платиш за това. Как точно през тази концесия ще защитите България и народа си след като сте дали права на концесионера сам да си определя летищните такси? Как пазите националния интерес след като сте записали тези условия, че ако България реши, че има нужда от второ летище, трябва да пита първия концесионер, ако той разреши, а ако не, трябва да му плащаме отново обезщетение. Къде е тук националният интерес?Прочети повече Заместник-председателят на ПГ на „Обединени патриоти“ Искрен Веселинов отвърна на нападките на Нинова. „Първо се отречете от вашите концесии, а след това бъдете ментори. Кажете, да-сбъркахме като дадохме на концесия летищата във Варна и Бургас“, Основният въпрос тук не е за намесата на държавата в икономиката, а за това може ли БСП да напише свестен законопроект“, коментира той. „Хубаво е да се надуват балони, да се експлоатират чувствителни теми за обществото, хубаво е обаче да имате и капацитет да ги материализирате. Добре е, че взаимствате тези на лидерите ни. Лошото е, че правите всичко като евтина имитация. Когато се правиш на нещо, което не си, това си личи“, посочи Искрен Веселинов.", "date": "2018.11.08", "title": "Нинова: Ще отменим концесията на летище София, когато ние вземаме решенията"}
{"url": "https://www.novinite.bg/articles/167066/Viceprezidentat-Ikonomika-liderstvo-obshtestveno-saglasie-neobhodimi-za-presichane-na-emigraciyata-i-iztichaneto-na-mozaci", "text": "„Необходима ни е политическа воля и обществено съгласие да направим България по-добро място за живот и труд на българските граждани! Необходимо ни е лидерство във вземането на тежки, даже понякога непопулярни решения в името на българската перспектива. Необходими са ни знаещи и грамотни хора.“ Това заяви вицепрезидентът Илияна Йотова на „Отражение на външната трудова миграция върху българската икономика“. Фондация „Фридрих Еберт“ и Институтът за икономика и международни отношения представиха оценки за въздействието на трудовата миграция върху икономиката на България на базата на специално разработен модел.„Това изследване трябва да бъде настолна книга на всяко едно управленско решение. Анализите, гледните точки и мнения трябва да са на масата на всеки, който има претенциите да управлява, на всяка политическа партия, на законодателната и на местната власт“, посочи Илияна Йотова. Вицепрезидентът е категорична, че няма как да се справим с острата демографска криза, една от причините за която е външната миграция, без многогодишна икономическа и финансова рамка за България, която да зададе необходимата перспектива за развитие. „Макар в програмите на политическите партии, на правителството да съществува сходство в приоритетите за развитие на икономиката, този необявен консенсус не ражда конкретика и не се превръща в реални резултати“, отбеляза Илияна Йотова.Сериозен източник на външна миграция е оформянето на т. нар. „демографски пустини“ и концентрацията на населението в няколко големи града. Според вицепрезидента е необходими промени в инвестиционната политика и изнасянето на индустриалните центрове извън големите градове.Илияна Йотова е убедена, че държавата, бизнесът и местната власт могат и трябва да разработват съвместни стратегии за задържането на младите хора, на завръщащите се от чужбина. Вицепрезидентът обърна специално внимание на идеята за внос на работна ръка от чужбина, за да се ограничи дефицитът на работна ръка. Важно е да се направят точни анализи за плюсовете и минусите, да се преценят рисковете от социален дъмпинг върху активните хора в България. „Не разполагаме с адекватни политики за истинска реализация на чужда работна сила – от остарялото законодателство, инфраструктурата на териториалните служби по трудови и социални въпроси, до признаване на сертификати, дипломи, трудов стаж“, посочи Илияна Йотова.", "date": "2018.11.08", "title": "Вицепрезидентът: Икономика, лидерство, обществено съгласие – необходими за пресичане на емиграцията и изтичането на мозъци"}
{"url": "https://www.novinite.bg/articles/167054/Borisov-Naj-golemite-predizvikatelstva-pred-ES-sa-Brekzit-i-Evropa-na-dve-skorosti", "text": "Най-големите предизвикателства пред ЕС са Брекзит и Европа на две скорости. По темата Брекзит се свърши изключително много работа, но има още няколко ключови неясноти, които трябва да се решат. Ако с миграцията някак успяхме да се справим, то Европа на две скорости може да счупи ЕС и евроскептицизмът в някои страни да се засили. Това заяви председателят на ГЕРБ и министър-председател на България Бойко Борисов по време на своето изказване пред конгреса на Европейската народна партия (ЕНП) в Хелзинки. „Преди години предупредих какви може да са последствията за Европа, ако не се вземат мерки за защита на външните граници.Ние го направихме и изпълнихме нашия дълг към опазването на сигурността на европейските граждани, но други страни не го направих и виждате какви са последствията – цели държави се разтресоха“, подчерта председателят на ГЕРБ. Премиерът Борисов отбеляза през какви трудности са преминали България и Македония при подписването на Договора за добросъседство. „Ние дадохме пример как една партия като ГЕРБ – част от ЕНП, и социалдемократическата партия на Заев в Македония могат да постигнат този успех. Ние го направихме, защото сме уверени, че гарантирането на европейска перспектива на Македония минава през този договор“, категоричен бе българският министър-председател. Министър-председателят Бойко Борисов отчете, че има двоен стандарт от страна на ЕС към България и Румъния за присъединяването им към Шенгенското пространство. „Всички европейски институции и държавни лидери казаха, че по въздух сме готови да влезем още сега, но все още нищо не се е случило“, коментира той. По думите на председателя на ГЕРБ на предстоящите европейски избори политическите опоненти на ЕНП ще задават много въпроси, като на някои от тях ЕНП все още няма отговор. „Ето защо такива форуми като днешния са толкова ценни – можеш да излезеш и пред всички да кажеш какво е твоето мнение по даден въпрос и заедно да търсим неговото решение“, посочи още Борисов.", "date": "2018.11.08", "title": "Борисов: Най-големите предизвикателства пред ЕС са Брекзит и Европа на две скорости"}
{"url": "https://www.novinite.bg/articles/167057/Elena-Joncheva-i-Georgi-Mihajlov-se-otkazaha-ot-deputatski-imunitet", "text": "Депутатите от БСП Елена Йончева и Георги Михайлов се отказаха доброволно от депутатския си имунитет. Това обявиха самите те пред журналисти в парламента. Лидерът на партията Корнелия Нинова заяви, че те няма да бъдат изключени от парламентарната група и левицата застава зад тях.По-рано днес от прокуратурата съобщиха, че главният прокурор Сотир Цацаров е поискал депутатската защита да падне за шестима народни представители - двама от БСП, трима от \"Воля\" и на един от ГЕРБ.Йончева обяви обвиненията за абсурдни. Според нея тези клевети отдавна се лансират от депутати от ГЕРБ, а тя самата неколкократно е призовала за проверки.\"Запозната съм с методите на репресии на ГЕРБ, това е класическа схема за сплашване\", посочи депутатът. Йончева отбеляза, че обвинението идва два дни, след като от БСП са поискали независима техническа експертиза на магистралите у нас в европейски лицензирани лаборатории.Тя декларира, че единственият договор, който е имала, е бил за телевизионна техника за заснемане на документални филми за Сирия, Турция и Украйна.Не смятам, че съм извършил закононарушения, като изпълнителен директор заварих болницата с 25 млн. лв. задължения, а при управлението на екипа, който ръководих, тя намали дълговете, коментира Георги Михайлов. Той увери, че е напълно спокоен и смята, че всички неясноти ще бъдат изчистени.На заседание на ПГ на левицата е било решено двамата доброволно да се откажат от имунитета си.", "date": "2018.11.08", "title": "Елена Йончева и Георги Михайлов се отказаха от депутатски имунитет"}
{"url": "https://www.novinite.bg/articles/167051/Prez-poslednite-30-godini-nad-dva-miliona-balgari-sa-napusnali-stranata-ni", "text": "През последните 30 години над два милиона българи са напуснали страната в търсене на друга възможност за себе си. Това каза вицепрезидентът Илияна Йотова при откриването на форум на тема \"Отражение на външната трудова миграция върху българската икономика в парк-хотел \"Москва\".Фондация \"Фридрих Еберт\" и Институтът за икономика и международни отношения ще представят по време на форума оценки за въздействието на трудовата миграция върху икономиката на България.По думите на Йотова много от хората обмислят да напуснат България и да намерят своята реализация навън. Резултатите са ясни - остра демографска криза, влошаващи се тенденции, неразвита и отчасти блокирана икономика, заяви вицепрезидентът. Тя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън.По думите на вицепрезидента Илияна Йотова причини са различни - от търсене на по-добро заплащане, професионална реализация и кариера до по-дори социални условия, повече правила, повече сигурност и повече закони.Според вицепрезидента няма как да се справим с проблемите без истинско реално развитие на българската икономика. Тя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години. По думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения, коментира Йотова.Приходите в българската икономика от работещи извън страната са по-големи от реалните инвестиции, каза още Йотова. Тя допълни, че развитието си цели 80 процента от българските общини чакат на европейското финансиране.", "date": "2018.11.08", "title": "През последните 30 години над два милиона българи са напуснали страната ни"}
{"url": "https://www.novinite.bg/articles/167070/Kaloyan-Pargov-Shte-objalvame-v-sada-reshenieto-na-SOS-sreshtu-referenduma-ako-se-naloji-i-podpiska-shte-napravim-da-go-svikame", "text": "\"Ще обжалваме в съда решението на СОС срещу референдума, а ако трябва, и подписка ще направим, за да го свикаме\". Това заяви председателят на БСП в София и на групата на социалистите в СОС Калоян Паргов. Така той коментира решението на управляващите в СО да отхвърлят внесения от 15 общински съветници Доклад относно провеждане на местен референдум с три въпроса, свързани с изграждането на инсталация за изгаряне на RDF отпадъци. Освен това, общинските съветници от БСП поискаха технологичен и технически одит на \"Топлофикация - София\", както и отчет от кмета Йорданка Фандъкова в последните 10 години какви инвестиции са направени в дружеството, какви мерки са взети и защо то в момента се намира в такова състояние и програма за неговото оздравяване.\"След отхвърлянето на доклада, ние ще обжалваме решението на СОС. Ако Съдът не се съобрази с нашите аргументи, тогава чрез подписка ще предизвикаме референдум и ще върнем темата за преразглеждане в СОС, обясни Калоян Паргов. - Колкото до \"Топлофикация - София\" - технологичният и технически одит на дружеството ще даде яснота в какво състояние се намира реално то в момента. Отчетът на кмета трябва да покаже с какво настоящото управление е допринесло за актуалното състояние на \"Топлофикация - София\". Настояваме да бъде направен и отчет на всички лицензи, издадени за високотехнологични производства в рамките на това предприятие и с каква ефективност и капацитет са те. А най-важно от всичко е да видим и чуем каква е програмата за оздравяване на дружеството. Защото този въпрос не е политически. Бъдещето на \"Топлофикация - София\" има ключово значение за енергетиката в страната. В тази връзка темата за референдума е изключително важна. Фактът, че управляващото мнозинство отказва да чуе хората, означава, че то се страхува, въпреки, уж, силните си аргументи. Очевидно те се страхуват да погледнат хората в очите и да се опитат да ги убедят и тях в това, което се опитваха да убедят нас по време на сесията на СОС в продължение на над 3 часа. За мен е напълно нормално да приложим правилата на пряката демокрация по един толкова важен въпрос като мястото за изграждане на инсталация за изгаряне на RDF отпадъци. Той касае бъдещето на София и на столичани не за една или две, а за десетки години напред. Гражданите имат право на глас, а ние нямаме право да им го отнемаме\".", "date": "2018.11.08", "title": "Калоян Паргов: Ще обжалваме в съда решението на СОС срещу референдума, ако се наложи, и подписка ще направим да го свикаме"}
{"url": "https://www.novinite.bg/articles/167041/Do-5-po-skapi-hrani-ot-dogodina-zaradi-novite-transportni-razhodi", "text": "Поскъпване на хляб, мляко, сирене и месо с до 5%, заради по-високите разходи за транспорт. Това прогнозират производители, търговци и превозвачи.Новите цени на горивата и смяната на винетките с толтакси от догодина значително ще оскъпят превоза на храните и стоките, които купуваме най-често. Проверихме на кои продукти и услуги ще скочат цените и от кога.Всеки ден хиляди стоки се транспортират от производителите до търговската мрежа. И в момента огромни количества плодове и зеленчуци тръгват от складовете на едро към магазините и пазарите в страната.От следващата година разчетите на превозвачите са категорични: пътните такси, които транспортните фирми плащат, ще скочат драстично, което веднага ще повлече нагоре и цените на основните стоки и услуги.Според предложените варианти на Световната банка всички автомобили над 3 тона и половина ще плащат такси – 12, 20 или 26 стотинки за км.„Към момента цената на превозната услуга е 1,60-1,80 – тогава ще се стигне 1.80-2.00 лв. Ако приемем, че в момента един превозвач с един камион осъществява превози за около 100 хил. км  (и към момента плащаме годишна винетка от 1340 лв. във вариант за толтакса – например за 20 ст./км – ще плащаме 20 хил. лв., разходът ни значително се увеличава”, пресметна Йордан Арабаджиев от Съюза на транспортните превозвачи.Разходите за пътни такси на транспортните и спедиторски фирми ще скочат между 10 и 20 пъти, пресмятат от бранша. Това ще оскъпи продукцията, която возят.„Неминуемо това ще се отрази и на цените на стоките – основно на масовите, които всекидневно се превозват”, предупреждава Арабаджиев.„Стоки, които трябва да се превозват на по-голямо разстояние, ще бъдат повече изложени на поскъпване.  Това са бързооборотните стоки – хранително-вкусова промишленост, плодове, зеленчуци, които зависят от транспорт”, казва и председателят на БТПП Цветан Симеонов.А повишението ще бъде платено от крайния потребител.  По сметки на производителите – 10-15 % от крайната цена на всяка бързооборотна стока, която купуваме, идва от транспорта.Най-сериозен удар очакват търговците на плодове и зеленчуци.„При домат, краставица, мандарина, портокал – би могло да окаже сериозно влияние. Ако вземем екзотични стоки – като ананас и плодове от далечни дестинации – транспортният разход и сега е много висок и понеже цената е такава, че се пазарува в по-малки обеми – тама няма да има огромно значение”, каза Владимир Иванов, председател на Държавната комисия по борсовите стоки и тържищата.„Например за доматите, които идват от Албания и се транспортират от около 500 км, при въвеждане на толктакса , цената ще се повиши с около 10 ст./ кг”, обясни търговецът Красимир Станков.  Красимир пресмята, че поне 10 % от цената на стоката, която получава, плаща за доставянето й. При ръст на цените очаква отлив на потребители.Владимир Иванов казва, че 3-4 стотинки повишение на цената на килограм са в състояние да фалират един търговец, докато пазарът на дребно не би трябвало изобщо да реагира на такъв тип изменения от порядъка на няколко стотинки.„Ако например 1 лв. струва доматът, ще стане около 1,10 лв. В момента бизнесът е доста труден – хората изнемогват. Тия 10 стотинки са осезаеми и това ще доведе до намаляване на потреблението”, казва Красимир Станков.Най-голямо ще бъде поскъпването при вносните плодове и зеленчуци, по-малко – при родната продукция.„Това в известна степен ще е плюс, но негативният резултат ще е в крайния клиент, защото той ще трябва да плати тези допълнителни разходи”, допълва Цветан Симеонов.Новите транспортни разходи вече се усещат и при доставките на хляб.„При хляба има най-тежката логистика от всички пазарни стоки – с оглед на това транспортните разходи, които набъбват последните седмици, променят сериозно себестойността на хляба. Заложените разходи не са по-малко от 3 до 5 %”, обясни председателя на Националния браншови съюз на хлебарите и сладкарите в България Мариана Кукушева.Това бързо ще повлече нагоре и цените на хляба. От бранша все още нямат точни разчети, но при очаквания ръст на пътните такси и новите цени на горивата – поскъпването може да достигне и 3 %.По-големи разходи за транспорт вече отчитат и месопреработвателите. Очакваният ръст при месото и колбасите на щанда е 2-3 %.„Ако средната цена на един продукт е 10 лв., поне 20-30 стотинки ще се повиши. Зареждаме със суровини и материали – свежи меса, след като произведем нашите продукти – се карат във всички точки на страната с хладилни камиони”, изчисли и Атанас Урджанов от Асоциацията на месопреработвателите в България.Поскъпването няма да подмине и млечните продукти. Очаква се скок  е цената на сиренето, млякото и кашкавала с  3-4 %. Производителите твърдят, че ако решат да запазят цените, мандрите са заплашени от загуби, съкращения и дори фалити.„Може и заради силната конкуренция и неплатежоспособността на клиентите да продължават да обезкостяват своето предприятие и да не повишават цените. Но това не е финансово здравословно. Няма резерв, който може да компенсира всички тези увеличения”, заяви Димитър Зоров, председател на Асоциацията на млекопреработвателите.Сега транспортните разходи зависят както от честотата на доставките, така и от добрата логистика. За да ги намалят – някои търговци обмислят и нови маршрути – без толтакси – което обаче ще забави доставките.„Самите товарни камиони се уплътняват до последния сантиметър и никой камион не тръгва докато не се запълни всяко свободно място до последна възможност – това ще предизвика нови изисквания към работата на превозвачите”, обяснява председателят на БТПП.Съвсем малко се очаква да поскъпнат стоките, които купуваме по-рядко като дрехи, обувки, черна и бяла техника. Движение в цените нагоре се очаква и при екскурзиите и куриерските услуги.„Един автобус минава около 300 хил. км на година, по-редно е да останат на винетна система, както е в Европа – защото ние трябва да пътуваме – независимо дали има или няма пътници – и извършваме една социална услуга, освен това не унищожаваме толкова пътищата. Днес плащаме 800-900 лв. за една година, при толтакси при вариантите на Световната банка – това са 40 хил. лева – това ще унищожи бизнеса, няма как да поемем тази разлика. Чакаме решението на правителството”, заяви Галя Топалова от Националното сдружение на автобусните превозвачи.Тя прогнозира, че много транспортни фирми по редовните автобусни линии ще спрат работа. Засега увеличение на цените на билетите не се очаква.", "date": "2018.11.08", "title": "До 5 % по-скъпи храни от догодина заради новите транспортни разходи"}
{"url": "https://www.novinite.bg/articles/167072/Eksperti-Ima-mnogo-neshta-za-izchistvane-pri-ideyata-za-noviya-bonus-malus", "text": "Институтът за пътна безопасност (ИПБ) възложи на експерти, работещи в Американската автомобилна асоциация (ААА), да направят кратък анализ на проекта за нова наредба на Комисията за финансов надзор (КФН) за прилагането на системата „бонус-малус“ при изчисляването на конкретната застрахователна премия за всеки водач на МПС, сключващ задължителната застраховка „Гражданска отговорност“ на автомобилистите.Новата наредба на КФН за подхода „бонус-малус“ за изчисляването на застрахователните премии е първата стъпка към по-адекватна политика за стимулиране безопасността на движението по пътищата и за намаляването на нарушенията на пътя чрез финансови стимули. Към предложената проекто-наредба и доклада на Ernst Young (ey.com) към нея има следните особености, които следва да бъдат отчетени:1. Основният проблем произтича от въпроса кой реално е носителят на застраховката – шофьорът, собственикът на автомобила, или самият автомобил?а) Как ще се подхожда, когато второ или трето лице пожелае да ползва автомобила – той ще ползва ли полицата на собственика, или ще бъде задължен да сключи своя собствена?б) Как точно ще се подхожда и ще бъде ли възприетият подход справедлив, когато превозното средство е собственост на няколко лица, или е собственост на юридическо лице и се управлява от повече от един водач?От предложения от консултанта анализ се вижда (стр. 9-12), че според проекто-наредбата основният акцент на бонус-малус ще падне върху превозното средство, а не върху ползвателя му. Това ще създаде огромно количество бумащина и затруднения от бюрократично естество – както за прилагането на Наредбата и изчисляването на премиите, така и за държавните органи и частните лица.- На първо място, всяко моторно превозно средство (МПС) ще стане изключително трудно за продажба, прехвърляне и пр.- На второ място, следва да се отчете, че идеята за безопасността на шофиране има два аспекта – внимателни и спазващи закона водачи; надеждни и изправни МПС.Това предложение не стимулира нито един от двата аспекта, както и няма да постигне целите за намаляване на пътните произшествия от една страна, а от друга – няма да има честно спрямо шофьорите изчисляване на застрахователните премии.2. Системата за прехвърляне и продажба на МПС, с цел избягване на неизгодна застраховка, ще бъде много усложнена и трудно приложима.3. Подходът за предварително определяне на бонусите/малусите в процернт, като може да бъде от -25% до +400%, и както личи да се прилага стандартно за всички застрахователи, е непазарен и нестимулиращ дългосрочната изрядност на шофьорите.а) Когато шофьорът е изряден 2, 3, 5 или 20 години, без нарушения, то неговата премия трябва да се движи надолу, макар и символично (не може да бъде 0 лв., но -25% е твърде малък бонус).б) Застрахователните премии трябва да се определят от самите застрахователи по техни лични (фирмени) критерии, като те избират при какви нарушения какви намаления или увеличения на премията ще се приложат. Това ще стимулира конкуренцията, но и ще позволи застрахователите да бъдат независими финансово, а не да бъдат принудени да застраховат лица, които смятат за рискови, например.4. В Чл. 5. (1) и (2) от наредбата е посочено следното: (1) По нисък клас за бонус-малус за лице и/или МПС се определя, когато през референтния период за съответното лице и/или МПС няма регистриран инцидент по смисъла на ал.4. ... (2) По-висок клас за бонус-малус на лице и/или МПС се определя, когато през референтния период за съответното лице и/или МПС има регистриран един или повече инциденти, по смисъла на ал. 4. Този вариант е математически и логически объркан. А именно – не се предвижда намаляване на класа, ако лицето е извършило само дребно нарушение през 12-месечния референтен период преди сключване на новата застраховка, а 2-3 години преди това има по-тежки нарушения. Например, ако през последните 12 месеца водачът е допуснал автомобила да има неизправен пътепоказател или фар, което се води дребно нарушение, но през 2016 г., е причинил катастрофа при шофиране с висока скорост, класът му за бонус-малус няма да бъде намален. Т.е. стимулиращият ефект, който трябва да бъде и функция на времето, липсва. Практически има вероятност неговият клас никога да не бъде намален. Същото се открива и в Чл. 9. (1): Освен в случаите по чл. 8, по-нисък клас за бонус-малус се определя, когато през референтния период не е регистриран инцидент.5. В Чл.10 на проекто-наредбата отново се предвижда анализ на данните от МВР и отново на преден план излиза МПС и неговият бонус-малус клас като основен фактор за изчисляване премията на застраховката.С оглед на гореизложеното, от ИПБ считат, че е много по-правилно да се изходи от следния ефикасен подход, който се прилага в САЩ и други страни, и има своите определени предимства:а) Бонус-малус да се определя само на шофьорите/собственика на МПС;б) За МПС да има изискване да са минали технически преглед, да са изправни, както и при тях да има разделение на база обща опасност (размер/тегло на МПС, мощност и пр.). Например – МПС се разделят на 4-5 категории или групи по отношение общата опасност (до 100 к.с., 100-150 к.с., 150-300 кс; леки автомобили, лекотоварни, мотоциклети и пр.);в) Застрахователната премия да се определя на база класа бонус-малус на шофьора плюс допълнението, че важи за МПС от определена категория или група (например лек автомобил, 4 врати, 100-150 кс.);г) Собственикът на автомобил, който предоставя автомобила си за шофиране от друго лице, да бъде сигурен, че въпросното лице има сключена застраховка „Гражданска отговорност“, като в противен случай той/тя носи отговорността за настъпили застрахователни събития. По този начин всеки собственик ще бъде стимулиран да предоставя своето МПС само на изрядни водачи;д) гореописаното не може да се приложи, ако Законодателят не предвиди сериозно наказание за липса на застраховка „Гражданска отговорност“ от водачите.От Института за пътна безопасност предлагат съвместно с Асоциацията на българските застрахователи, да организират широка обществена дискусия по проблемите, свързани със застраховката ГО, като бъдат поканени и международни експерти, които да споделят своят опит.", "date": "2018.11.08", "title": "Експерти: Има много неща за изчистване при идеята за новия „бонус-малус“"}
{"url": "https://www.novinite.bg/articles/167073/NAP-shte-prashta-mena-novopostapili-rabotnici-s-razmera-na-zaplatata-i-osigurovkite-im", "text": "Електронно съобщение с информация за декларирания пред НАП осигурителен доход, трудов договор и други данни от данъчно-осигурителното му досие да получава всеки новоназначен служител. Това е една от мерките, които приходната администрация планира да предприеме за намаляване на проявлението на риска от укриване на част от работните заплати или т. нар. „заплата в плик“. Това стана ясно на кръгла маса, организирана от НАП днес. В събитието участие взеха представители на приходната агенция, НОИ, Изпълнителна агенция „Главна инспекция по труда“, Министерство на труда и социалната политика, работодателски организации и синдикати.Инициирането на срещи с представители на браншови организации на рискови отрасли, сключване на споразумения с тях, насърчаване на т. нар. саморегулация в браншовите организации, включително и чрез законодателни мерки, са също част от възможните решения за намаляване на проявленията на риска от укриване на заплатите на работниците. Всички участници в кръглата маса се обединиха около мнението, че най-ефективния подход за справянето с риска от укриване на доходите, е  свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона.Именно това разбиране стои в основата на информационната кампания на НАП „Заплата в плик“. Инициативата има за цел да запознае работниците и служителите с това какви са рисковете, ако се съгласяват да не ги осигуряват на реалния  им доход и вземат част от заплата си в плик. На специално създаден сайт – , всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар. „калкулатор на загубите“. Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. Най-голям интерес софтуерът предизвиква сред потребители на възраст между 18 и 34 години. 61% от посетителите на сайта попадат в този диапазон, а 54% от тях са мъже.", "date": "2018.11.08", "title": "НАП ще праща мена новопостъпили работници с размера на заплатата и осигуровките им"}
{"url": "https://www.novinite.bg/articles/167058/Forum-za-trudovata-migraciya-se-otkri-v-stolicata", "text": "В столицата днес се откри форум, на който бяха представени резултатите от проекта „Отражение на трансграничната трудова миграция върху българската икономика“.За последните 30 години над 2 милиона българи са напуснали страната, за да намерят реализация в чужбина. Това посочи вицепрезидентът Илияна Йотова на форум за отражението на миграцията върху българската икономика, организирана от Фондация \"Фридрих Еберт\" и Инстута за икономика и международни отношения:\"Вътрешната миграция, оформянето вече, за съжаление на т.нар. \"демографски пустини\" е сериозен източник и за външна миграция. Заслужава отделен анализ, защо освен северозапада, който отдавна е нарочен като най-слабо развития регион в Европа, имаме най-високи стойности на емиграция от градове като Шумен и област Сливен“, каза Йотова.Проектът е на фондация „Фридрих Еберт“ и Института за икономика и международни отношения. Сред участниците със свое изказване е вицепрезидентът Илияна Йотова.Програмният координатор във фондация \"Фридрих Еберт\" Пенчо Хубчев каза, че целта на проекта е да се видят какви са причините за трудовата миграция или да се посочат политики за преодоляването на тази миграция.„В рамките на проекта през септември фондация „Фридрих Еберт“ организира едно национално представително проучване, резултатите от което бяха много тревожни. Оказа се, че 23% от трудоспособните българи обмислят възможността да работят в чужбина, а при младите това е всеки трети. И като основна причина 95% от тези хора посочват ниското заплащане“, каза той.Проектът ще бъде представен от бившия вицепремиер и социален министър Ивайло Калфин, а резултатите от изследването за връзките между външната миграция на работна сила и българската икономика от професор Ганчо Ганчев от Югозападния университет в Благоевград.На форума беше представено изследване, в което се твърди, че заплата от 3 хиляди лева би задържала всеки човек с висше образование в България.", "date": "2018.11.08", "title": "Форум за трудовата миграция се откри в столицата"}
{"url": "https://www.novinite.bg/articles/167061/Ataka-se-obyavi-protiv-koncesiyata-na-Letishte-Sofiya", "text": "Партия АТАКА гласува „ЗА“ промените в Законопроекта за концесиите, с които БСП предложи обектите от забранителния списък за приватизация да не се отдават на концесия. С тях се целеше спиране на концесията на летище „София“.Това съобщиха от пресцентъра на партията.„От АТАКА сме категорични – ние сме против отдаването на концесията на Летище „София“, заяви по време на дебатите в парламента Волен Сидеров.„Няма да я подкрепя. Тя не е съгласувана с мен и колегите ми от АТАКА. Не подкрепяме концесиите като форма на управление на икономиката в XXI в. Това е отживелица от колониалното време. Това е виждане на партията, която съм създал през 2005 г. като идеология“, заяви Сидеров от парламентарната трибуна.Относно нападките на Корнелия Нинова, че Сидеров нямало да подкрепи предложението им, лидерът на АТАКА заяви:„Г-жо Нинова, специално за вас нося една книжка „Какво направи АТАКА в 42-то НС“, може да продължите да преписвате и този труд, освен „Планът Сидеров“. За 156 работни дни в 42-то НС предложихме 31 законопроекта, 25 проекторешения и 3 декларации. Тогава на власт беше коалицията БСП- ДПС, която гласуваше за основните неща с ГЕРБ. Всички наши идеи бяха отхвърлени от БСП, ДПС и ГЕРБ. Вашата партия отхвърли предложението на АТАКА минималната пенсия да бъде на 500 лева. АТАКА предложи премахване на плоския данък и преминаване към прогресивно подоходно облагане. Отхвърлено беше с гласовете на ГЕРБ, БСП и ДПС. И слушайте внимателно, АТАКА предложи прекратяване на действащите концесионни договори за добив на злато, редки и ценни метали. Нещо, за което говоря от 15 години, вие не бяхте в политиката, г-жо Нинова.Отхвърлено с гласовете на ГЕРБ, БСП и ДПС. АТАКА предложи ДДС за хляб, лекарства и учебници да е 0%. Отхвърлено от ГЕРБ, ДПС и БСП“, изброи фактите Сидеров и продължи към БСП:„Когато предлагах да се прекратят златните концесии, вие бяхте против. Когато предлагах да се изгонят ЧЕЗ, ЕВН, ЕОН, които заграбиха българското Енерго, вие бяхте против. Наричахте ни антисистемна партия\". \"Сега говорите с нашите думи, крадете нашите идеи. Поне благодарете, че има от къде да преписвате“, заяви още той и подари на Нинова книжката с предложенията на АТАКА.В реплика към червените депутати, които казаха, че АТАКА е малка партия и прави компромиси, Сидеров отговори, че срещу партията му през годините се е водела такава черна пропагандна война, каквато не се е водила никога в историята на България.„Всъщност АТАКА ви проправи пътя, показа ви как да действате, какво да правите“ и заключи противно на очакванията на БСП: „Да, винаги сме били срещу концесиите и ще бъдем срещу тях!“ Що се отнася до компромисите, Сидеров беше категоричен: „Ако вие утре сте министър-председател, няма да може да вземете нито едно решение без съответните посолства да ви кажат „да“. Това е жалкото състояние на страната ни. Ние се мъчим да помогнем нещо, затова сме във властта. Ако не бях станал коалиционен партньор, нямаше да стане болницата в Ямбол, която чакам над 30 години. Това е резултатът на компромиса“.", "date": "2018.11.08", "title": "\"Атака\" се обяви против концесията на Летище „София“"}
{"url": "https://www.novinite.bg/articles/167049/Mareshki-Ne-sme-reshili-oshte-dali-da-se-otkajem-ot-imunitetite-si", "text": "Не сме решили още дали да се откажем от имунитетите си. Може и да не се откажем, за да видим кои са тези, които искат да ни бъде свален имунитетът. Принципно бях готов да си дам имунитета. Първичната реакция на Кръстина Таскова е, че ние всъщност не се чувстваме виновни и искаме да видим кои са тези, които имат интерес имунитетът ни да бъде свален.Това заяви лидерът на „Воля“ Веселин Марешки по повод искането на главния прокурор Сотир Цацаров да бъдат свалени имунитетите на Марешки, Кръстина Таскова и Пламен Христов от „Воля”, предаде БГНЕС. Разбираме, че са разпитани 90 свидетели, от които 85 са казали, че никой по никакъв начин не ги е изнудил. Принудили са по някакъв начин двама, трима да кажат обратното. Сменили са члена, по който сме си дали имунитета предния път. Сега искат да си го дадем по друг член отново, подчерта Марешки.", "date": "2018.11.08", "title": "Марешки: Не сме решили още дали да се откажем от имунитетите си"}
