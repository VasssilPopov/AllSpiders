{"url": "https://www.novinite.bg/articles/169765/Otkrivat-izlojbata-Izpitanie-v-Bankya", "text": "Откриват изложбата „Изпитание” на Донка Димитрова в галерия “Банкя”. Датата е 19 януари, а часът 11:00.  Авторката на експозицията е завършила магистърска степен като фармацевт. Тя е преживяла два инсулта, в следствие на тях не може да говори и може да движи само лявата си ръка. Това изпитание за нея е започнало през 2016 година.  Картините, които ще бъдат представени са част от нейното завръщане към нормалния живот и са рисувани с помощта на арт терапевт.  Донка Димитрова е подкрепена, освен от близките си и от район \"Банкя\", Ротари клуб Банкя и „Ассист”, пише ", "date": "2019.01.15", "title": "Откриват изложбата \"Изпитание\" в Банкя"}
{"url": "https://www.novinite.bg/articles/169767/Minus-10-vseki-petak-na-vsichki-plodove-i-zelenchuci-na-pazar-Sitnyakovo", "text": "След кратка разходка из реновирания пазар „Ситняково” намираме плодове и зеленчуци, несрещани на други места за пазаруване из София. Фирмите „Велии” и „Сарина” зареждат витрините на зеленчуковия сектор. Приветливите служители на сергиите носят полъха на неотдавнашното време, когато кооперативните пазари бяха духа на столицата ни.Въпреки тенденденцията да се пазарува от големите вериги, пазар „Ситняково” винаги ще очаква тези клиенти, които търсят вкуса на истинското!„Пазар „Ситняково” винаги пресни плодове и зеленчуци на една ръка разстояние”!", "date": "2019.01.15", "title": "Минус 10% всеки петък на всички плодове и зеленчуци на пазар „Ситняково”"}
{"url": "https://www.novinite.bg/articles/169771/I-dnes-sriv-v-sistemata-na-MVR-no-samo-za-30-min", "text": "Системата за издаване на административно-наказателни производства на МВР се срина тази сутрин.Проблемът е бил отстранен за около 30 минути. Почти през целия ден вчера не работеше системата за издаване на лични документи, което доведе до опашки пред гишетата на \"Пътна полиция\".Днешният проблем е бил отстранен бързо от техническите екипи и не е довел до струпването на хора пред гишетата на \"Пътна полиция\", предава БНР. В момента работата се осъществява нормално, обясниха от МВР.Вчера през целия ден не работеше системата за издаване на лични документи. Това доведе до блокиране на процеса по издаване на лични карти, паспорти и шофьорски книжки.Заради проблема звената на министерството, в които се приемат поръчки за документи, бяха с удължено работно време.", "date": "2019.01.15", "title": "И днес срив в системата на МВР, но само за 30 мин."}
{"url": "https://www.novinite.bg/articles/169779/Neizvesten-metna-kamak-po-Sadebnata-palata-v-Sofiya-schupi-prozorec", "text": "Неизвестно лице е хвърлило камък по сградата на Съдебната палата в София.Счупил е едно от стъклата на канцелариите на партерния етаж. Не става ясно кога се е случило произшествието. Пострадалото помещение се намира от страната на служебния вход по улица \"Алабин\".", "date": "2019.01.15", "title": "Неизвестен метна камък по Съдебната палата в София, счупи прозорец"}
{"url": "https://www.novinite.bg/articles/169762/Fandakova-izprati-saboleznovatelno-pismo-za-gibelta-na-kmeta-na-Gdansk", "text": "Кметът на София Йорданка Фандъкова изпрати писмо, в което изказва съболезнования на семейството и близките на кмета на Гданск Павел Адамович на всички жители на града за огромната и нелепа, съобщи пресцентърът на Столична община.Адамович бе наръган с нож на благотворително събитие в неделя вечерта, а по-късно почина в болница.„Самия факт, че той печели доверието на гражданите шест поредни мандата са неоспоримо доказателство за личните му и професионални качества… „Като кмет и като човек осъждам този необясним варварски акт“, се посочва също в писмото.", "date": "2019.01.15", "title": "Фандъкова изпрати съболезнователно писмо за гибелта на кмета на Гданск"}
{"url": "https://www.novinite.bg/articles/169763/BDJ-Nyama-da-se-zakrivat-nerentabilni-linii", "text": "Българските държавни железници няма да закриват нерентабилни линии, обявиха от новото ръководство на БДЖ. Сериозен проблем остава изпълнението на разписанията, заради което се мисли за наемане на подвижен състав. За целта БДЖ ще изразходва 2 милиона лева.  Ръководството на БДЖ определи като стабилно финансовото състояние на компанията. Усилията му ще бъдат насочени към предоставяне на по-качествена услуга към клиентите. Най-належащото в тази посока е изпълнението на графика, което е на 80-90 процента. За тази цел се прави прочуване на бъгарски и чуждестранни компании за стартирането на процедура за наемане на около 20 локомотива и 350 вагона. Срокът за наемане ще бъде между 6 месеца и една година.  Заради недостиг на подвижен състав през миналата година са натрупани 430 000 минути закъснения на влакове, уточниха от БДЖ. През тази година няма предвидени средства за закупуването на нови влакове. За момента не се мисли за закриването на нерентабилни лини.", "date": "2019.01.15", "title": "БДЖ: Няма да се закриват нерентабилни линии"}
{"url": "https://www.novinite.bg/articles/169782/Pravnata-komisiya-othvarli-prezidentskoto-veto-varhu-NK", "text": "Правната комисия преодоля президентското вето върху промените в Наказателния кодекс (НК) и повторно гласува възможността за отлагане с до 48 часа на уведомяването при задържане на лице, предаде БГНЕС. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило, бяха мотивите на държавния глава. Според него още по-тревожна е възможността задържани непълнолетни лица да бъдат в неизвестност за техните родители в срок до 24 часа, защото Конституцията вменява на родителите да се грижат за децата си до тяхното пълнолетие и задължава държавата да ги подпомага. По време на дискусията тезата на държавния глава бе защитена от проф. Емилия Друмева – секретар по правните въпроси в администрацията на президента, която подчерта пред депутатите, че той приветства усилията на законодателя в борбата срещу тероризма и усложнената престъпна дейност, но не възприема подхода му. Спазването на високи стандарти за защита на основните права на гражданите е неизменна насока в развитието на европейските правни системи, смята проф. Друмева. Подобни аргументи застъпи и секретарят по правни въпроси и антикорупция на президента Пламен Узунов, който се позова на две становища на Върховната касационна прокуратура, в които тя е застъпила същото мнение. От Министерство на правосъдието защитиха промените. Заместник-министър Евгени Стоянов подчерта, че те са вследствие на транспонирането на една от европейските директиви в областта на наказателното право, а предвидената временна дерогация ще се използва само при изключителни обстоятелства. От БСП подкрепиха президентското вето. Народният представител Филип Попов коментира, че върнатите за повторно разглеждане разпоредби нарушават баланса между защитата на основни човешки права и интереса на държавата. Според него липсата на конкретика за кои точно престъпления се отнася неуведомяването ще доведе до произвол", "date": "2019.01.15", "title": "Правната комисия отхвърли президентското вето върху НК"}
{"url": "https://www.novinite.bg/articles/169751/VMRO-ne-se-otricha-ot-dumite-za-ciganite", "text": "В България върлува нов щам на грип и това е грипът на омразата. Това заяви в „Тази сутрин“ по бТВ председателят на Комисията за защита от дискриминация (КЗД) доц. Ана Джумалиева.Според нея е съвсем нормално на семинар да се снима с представител на НПО, какъвто е въпросният Ачо Йорданов, пуснал жалба срещу вицепремиера Красимир Каракачанов. Според нея снимките били задължителен елемент, а от комисията били длъжни да работят с неправителствените организации.Доцент Милен Михов от ВМРО обяви, че България е обрасла с НПО-та, които обслужват определени интереси срещу пари, а комисията и тези организации са като скачени съдове. Джумалиева скочи при тези думи и дори се закани да заведе дело.Лиляна Ковачева, другата подала жалба срещу Красимир Каракачанов пък обяви, че тя е организирала протеста на циганите пред Министерски съвет и го е направила, докато е в неплатен отпуск и с помощта на социалните мрежи. Оказа се, че тя е държавен служител към МОН в център за интеграция на децата от малцинствата, но не пожела да каже какво е направил този център за 1 млн. лева от държавния бюджет.", "date": "2019.01.15", "title": "ВМРО не се отрича от думите за циганите"}
{"url": "https://www.novinite.bg/articles/169758/Maya-Manolova-nastoya-za-zakonodatelni-promeni-za-cenata-na-vodata", "text": "Омбудсманът Мая Манолова изпрати предложения за законодателни промени във връзка с цената на водата до министъра на регионалното развитие и благоустройството Петя Аврамова и до министъра на труда и социалната политика Бисер Петков. Предложенията идват след проведената в гр. Шумен обществена дискусия за цената на водата в цялата страна. В писмото до министър Аврамова общественият защитник настоява за промени в Закона за регулиране на водоснабдителните и канализационните системи /ЗРВКУ/, които да гарантират правата и икономическите интереси на потребителите на ВиК услуги. Многократно заявената позиция на Манолова е, че повишаването на цената на водата трябва да е обвързано с качеството на услугата и инвестициите във ВиК сектора. „Реформата, такава каквато в момента се провежда, се отнася и изчерпва единствено и само до повишаването на цените. Нищо не се променя към по-добро – нито качеството на водата, нито качеството на услугата, нито намаляват течовете, нито стават по-ефективни инвестициите. За цялата 2017 г. инвестициите са стигнали за обновяване на само 0,5% от цялата водопреносна система, което означава, че цялата може да бъде обновена или рехабилитирана в рамките на 200 г., а загубите от течове са 62%“, посочва омбудсманът. Общественият защитник изтъква четири основни точки – отмяна на принципа на единна цена на обособена територия, регламентиране на ясни критерии за определяне на социалната поносимост на цената на ВиК услугите, процедура за преразглеждане на бизнес плановете на ВиК операторите и въвеждане на лицензионен режим на ВиК операторите. Манолова настоява и за намаляване на цената на водата в Област Шумен от страна на регионалното министерство, тъй като държавата, в лицето на МРРБ, притежава 51% от дяловете във ВиК Шумен. Със същото искане Манолова се обърна и към общините в областта, които имат дялове в капитала на местния ВиК оператор. Общественият защитник се обръща и към социалния министър Бисер Петков с предложения за законодателни промени за ясни мерки за социално подпомагане на лица с ниски доходи. Сред предложенията на Манолова са финансова помощ, забрана за прекъсване на водоподаването при неплатени сметки, целева помощ под формата на опрощаване на задължения за вода, социална тарифа – по-ниски цени за социално слаби хора. Омбудсманът ще присъства днес от 14.00 часа на дело № 4041 в Административния съд София-град, образувано по протест на Върховната административна прокуратура срещу решение на КЕВР, с което е одобрен бизнес планът за развитие на дейността на „Софийска вода“ АД за периода 2017-2021 г. и се одобряват цените на ВиК услугите за 2018-2021 г.", "date": "2019.01.15", "title": "Мая Манолова настоя за законодателни промени за цената  на водата"}
{"url": "https://www.novinite.bg/articles/169761/Stanishev-GERB-sa-mnogo-dobre-smazana-mashina-za-vsyakakvi-izbori", "text": "Ако управляващите продължат с този темп да създават скандали, предсрочните избори не са изключени, заяви пред журналисти в София лидерът на ПЕС Сергей Станишев.\"Бях изненадан от темпа на създаване на скандали и недоволства от правителството и управляващата коалиция. Това създаде усещане, че страната тъпче на едно място и затъва в блато“, поясни лидерът на БСП, според когото вече е налице \"нужда от промяна\". \"Това е шанс за БСП да бъде тази промяна“, обяви той, като предупреди, че \"към БСП изискванията винаги са двойни и тройни, което обещаем, сега трябва да го направим“, коментира Станишев.\"БСП има всички възможности и шансове да се представи добре и да спечели европейските избори“, смята Сергей Станишев, според когото, обаче \"БСП трудно се мобилизира за европейски избори\". По думите му \"ГЕРБ са много добре смазана машина за избори, за всякакви“, посочи той. Запитан дали не се чувства изолиран от БСП, която организира отделна пресконференция днес на \"Позитано\" 20, Станишев отговори: \"Не се чувствам изолиран от БСП. В събота бях на заседание на Националния съвет на партията, чувствам атмосферата към мен.Толкова години след като не съм лидер, отношението от хората, с които съм работил, е много позитивно. Говорим си като приятели, като другари“, заяви той.Попитан как ще реагира, ако не влезе в листата на БСП за евроизборите, Станишев коментира: „По въпроса за листите - оставете партията ни да си извърви своя път. Партията ни е мъдра и опитна. Трябва да има логика в процеса, да видим крайния резултат“. „За мен да стана евродепутат не може да бъде самоцел“, заяви той. В отговор на въпрос с кой ще търси партньорство БСП при предсрочни избори, лидерът на ПЕС уточни: „Трябва да имаме много ясни критерии за партньорства след изборите, зад какво се застава“. „Патили сме си как се казва едно, а се прави друго. Това е урок, който трябва да бъде извлечен“, каза още той. ", "date": "2019.01.15", "title": "Станишев: ГЕРБ са много добре смазана машина за всякакви избори"}
{"url": "https://www.novinite.bg/articles/169755/Organizaciya-na-dvijenieto-za-provejdane-na-sabitie-za-rumanskoto-predsedatelstvo", "text": "От 08:00 до 12:30 часа на 16.01.2019 г. се забранява престоят и паркирането на пътни превозни средства, с изключение на автомобилите на гостите на събитието на ул. \"Рачо Димчев\" - 20 /двадесет/ паркоместа.От 11:00 до 12:30 часа на 16.01.2019 г. се забранява влизането на пътни превозни средства по ул. \"Рачо Димчев\", само при необходимост и по преценка на отдел \"Пътна полиция\" при СДВР.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2019.01.15", "title": "Организация на движението за провеждане на събитие за румънското председателство"}
{"url": "https://www.novinite.bg/articles/169756/NAP-napomnya-Do-31-mart-kasovite-aparati-tryabva-da-se-podmenyat", "text": "Близо 40 000 касови бележки са издадени до момента от работещи в търговски обекти 1500 касови апарати и фискални принтери.Всеки фискален бон вече се предава в реално време към сървърите на НАП и съдържа данни в специален QR код. До месец от НАП ще пуснат специално мобилно приложение, чрез което клиентите ще могат да проверяват дали касовата им бележка е истинска и да я регистрират автоматично в лотарията с касови бележки на НАП Припомняме, че срокът да сменят софтуера за управление на продажбите си в търговските обекти и касовите си апарат за регистрираните по ДДС търговци изтича на 31 март 2019, а за фирмите без ДДС регистрация до края на юни 2019 г.Допълнителна информация за изискванията към е-търговци може да се получи на телефона на Информационния център на НАП 0700 18 700 или в специалната рубрика по темата на сайта на приходната агенция ", "date": "2019.01.15", "title": "НАП напомня: До 31 март касовите апарати трябва да се подменят"}
{"url": "https://www.novinite.bg/articles/169764/Krasimir-Valchev-Ot-nachaloto-na-vtoriya-srok-zapochva-provejdaneto-na-izvanklasni-dejnosti", "text": "От началото на втория срок започва провеждането на извънкласни дейности по интереси за ученици от цялата страна. От февруари училищата ще могат да организират клубове по интереси заедно с центровете за подкрепа на личностното развитие и общинските детски комплекси, обяви в Средец министърът на образованието и науката Красимир Вълчев по време на посещение на извънкласни форми в областта на предприемачеството, изкуствата и екологията. За дейностите по интереси бяха осигурени 25 млн. лева от държавния бюджет. Учениците да се насочат към математика и природни науки, защото в тези направления има най-голям недостиг на кадри на пазара на труда и реализацията би била най-успешна, съветват от просветното ведомство. За да стимулират това, 40% от училищните клубове по интереси ще са в областта на информационните технологии, математиката, природните и инженерните науки, а останалите могат да са в други сфери според предпочитанията на децата.", "date": "2019.01.15", "title": "Красимир Вълчев: От началото на втория срок започва провеждането на извънкласни дейности"}
{"url": "https://www.novinite.bg/articles/169760/Gripna-epidemiya-e-obyavena-v-4-oblasti", "text": "Ръст на заболелите от грип в страната. От днес в грипна епидемия са областите Стара Загора, Бургас, Шумен и Силистра. И в други области се очаква да бъде обявена. Наблюдава се предимно щамът „Мичиган\", който наподобява свинския грип.В Старозагорска и Бургаска област учениците излизат в грипна ваканция от утре до края на седмицата. От утре и учениците в Силистра ще си остават в къщи.Преустановяват се детските и женските консултации, свижданията в болниците и профилактичните имунизации. Лекарите са категорични, че за да не се стига до усложнения, ако ни повали грипния вирус, трябва да се вземат мерки веднага.д-р Георги Миндов - председател на Дружеството на софийските общопрактикуващи лекари: При едни симптоми на грип. А те са рязко начало, висока температура, мускулно-ставни болки, главоболие и т.н. Трябва до 24 часа, ако е възможно, ако действително това е грип - трябва да се започне противовирусно лечение. То е специфично, с препарати, които са само по лекарско предписание, които не са евтини. И пак по лекарска преценка. Но тука разликата от всяка една бактериална инфекция, която антибиотик може да се включи винаги на последващ етап - дори след 10 дни, протрахирано боледуване - антивирусния препарат трябва да се започне от 24 до 48 часа.", "date": "2019.01.15", "title": "Грипна епидемия е обявена в 4 области"}
{"url": "https://www.novinite.bg/articles/169747/Dneven-horoskop-za-vtornik", "text": "Денят ви ще бъде напрегнат. Възможно е колегите ви да се държат по-студено с вас, но не го приемайте навътре.Човек от миналото ви ще има нужда от помощта и присъствието ви днес. Отзовете се. Това, че този човек е минало за вас не означава, че не заслужава помощ.Липсва ви енергия днес. Чувствате се изтощени, но хубавото е, че днес е последният ден от работната седмица. Направете нещо за себе си през уикенда, за да презаредите батериите. Вижте повече на: ", "date": "2019.01.15", "title": "Дневен хороскоп за вторник"}
{"url": "https://www.novinite.bg/articles/169757/Nikola-Vasilev-Finansovoto-sastoyanie-na-BDJ-e-stabilno", "text": "Финансовото състояние на БДЖ е стабилно. В момента акцентът е да се предоставя по-качествена услуга за пътниците. Това заяви на първата си пресконференция новият изпълнителен директор на Холдинг БДЖ Никола Василев, който от три седмици е на поста заедно с новия Съвет на директорите, предаде БГНЕС.Приходите на железницата са 350 млн. лева годишно, 175 млн. лева идват от държавата като субсидия. Оперативните задължения са в размер на 100 млн. лева. Основен кредитор е НКЖИ, към който дълговете са 30 млн. лева.За 2018 година компанията е приключила с положителен финансов резултат около 30 млн. лева. За тази година плановете са финансовите резултати да се увеличат с още 20 млн. лева, поясни Григори Григоров, член на Съвета на директорите.Сред приоритетните цели в спешен порядък от ръководството са си поставили подобряване на вътрешната организация между отделните звена в железницата. Ръководството отчита, че причината за липсата на диалог в управлението е „заради личностни пререкания на предишното ръководство“.Компанията ударно работи по подготовката на бюджета. Транспортният министър Росен Желязков е поставил задача разчетите да се изготвят до средата на месеца.Дългосрочните цели са с хоризонт до 2024 година. За нови влакове ще се мисли след пет години. В момента се мисли за наемане на 20 локомотива, 50 вагони и мотриси. За справка през миналата година не са достигнали 271 локомотива. 717 влака са тръгнали и не са стигнали до крайната си точка.Към момента не се мисли за закриване на нерентабилни линии, както и да се пускат автобуси вместо влакове в някои райони на страната. Няма да има и съкращения на служители.Като новост от БДЖ се похвалиха, че на сайта вече ще се вижда с какво закъснение се движат влаковете.", "date": "2019.01.15", "title": "Никола Василев: Финансовото състояние на БДЖ е стабилно"}
{"url": "https://www.novinite.bg/articles/169766/143-uchebni-zavedeniya-v-stranata-vav-vakanciya", "text": "\r\n143 училища и детски градини в страната учебните занятия за преустановени. Това съобщават от Министерство на образованието и науката.\r\n\r\nЗаради висока заболеваемост от грип в 137 училища в Бургаска област днес няма да има учебни занятия.\r\nВ три училища в област Пловдив няма да се учи заради влошени метеорологични условия. Това са ПГ по икономика \"Тодор Г. Влайков\" и ОУ \"Христо Г. Данов\" в с. Клисура. В ПГ \"Ген. Вл. Заимов\" Сопот днес няма занятия поради силен вятър и ниски температури в сградата.\r\nЛоши метеорологични условия са причина в две учебни заведения в Кюстендилска област също да няма учебен процес - ОУ \"Хр. Ботев\" и ДГ\" Р. Княгиня\" в община Невестино.\r\nНе се провеждат занятия и в ДГ \"Детелина\" в с. Черно поле, община Ружинци, Видинска област.\r\nОт 16 до 18 януари включително училищата в област Стара Загора, област Шумен и община Силистра ще бъдат в грипна ваканция.\r\nВчера грипна епидемия бе обявена в 4 области - Бургас, Силистра, Шумен и Стара Загора. Пред обявяване на грипна епидемия са още областите Ямбол, Перник и Пазарджик\r\n", "date": "2019.01.15", "title": "143 учебни заведения в страната във ваканция"}
{"url": "https://www.novinite.bg/articles/169777/Trima-lekari-shte-reshavat-dali-Valcho-Arabadjiev-da-bade-pusnat-ot-aresta", "text": "Апелативният специализиран  наказателен съд назначи тройна съдебномедицинска експертиза за Вълчо Арабаджиев. Синът на Ветко и Маринела Арабаджиеви е в ареста с обвинение за пране на пари и данъчни престъпления. След предоставянето на медицинската документация, ще стане ясно дали Арабаджиев-син ще остане в ареста или ще бъде променена мярката му за неотклонение.Трима доктори от Пирогов - невролог, неврохирург и специалист по образна диагностика ще трябва да определят какво е здравословното състояние на Вълчо Арабаджиев.На днешното заседание в съда за морална подкрепа в съда дойде и сестрата на Вълчо – Александра Арабаджиева. Тя не желаеше да бъде снимана, но се оказа, че Вълчо Арабджиев имал желание да говори пред медиите. Съдът обаче не позволи това.Днес в съдебната зала бяха предоставени нови 54 тома доказателства по делото. Тричленен състав на съда поиска прокуратурата да предостави всички разпити по делото. Това ще помогне на магистратите да решат дали ще има промяна в мярката за неотклонение на Арабаджиев. Защитата на обвнияемия за данъчни престъпления и пране на пари твърди, че мярката на 21-годишния млад мъж трябва да бъде променена в по-лека от задържане под стража. Следващото заседание по делото е насрочено за 24 януари.", "date": "2019.01.15", "title": "Трима лекари ще решават дали Вълчо Арабаджиев да бъде пуснат от ареста"}
{"url": "https://www.novinite.bg/articles/169737/Ot-dnes-globyavat-za-bez-e-vinetka", "text": "Днес е последният ден, в който шофьорите няма да бъдат глобявани, ако се движат без винетки по републиканската пътна мрежа. На 15 януари изтича гратисния период и ако карате по републиканските пътища без платена такса, глобата е от 300 до 3000 лева.Електронното купуване на винетки започна с фалстарт в началото на годината и затова беше даден гратисен период.Изтича и срокът, в който всички нередности, свързани с продажбата на електронни винетки, трябва да бъдат отстранени. Заради редицата проблеми, възникнали при старта на продажбата, с постовете си се разделиха шефът на АПИ инж. Светослав Глосов, директорът на Националното ТОЛ управление Антон Антонов и още двама чиновници.Бум на търсенето се очаква в края на януари, дотогава винетки трябва да се продават на 4 500 места в страната.", "date": "2019.01.15", "title": "От днес глобяват за без е-винетка"}
{"url": "https://www.novinite.bg/articles/169738/Erdogan-i-Tramp-obsadiha-sazdavaneto-na-zona-za-sigurnost-v-Severna-Siriya", "text": "Президентите на Турция и САЩ - Реджеп Тайип Ердоган и Доналд Тръмп, обсъдиха по телефона създаването в Северна Сирия на \"зона за сигурност\", предаде Франс прес, като се позова на турското президентство. В комюникето пише, че е предвидено бъдещата зона да бъде \"прочистена от тероризма\". Ердоган казал на Тръмп, че Турция е готова да окаже на Съединените щати всякакъв тип подкрепа за изтеглянето им от Сирия. Повече подробности не са дадени.Телефонният разговор бе проведен на фона на новото напрежение между САЩ и Турция във връзка със съдбата на кюрдската милиция Сили за защита на народа (СЗН). Тя е смятана от Анкара за терористична организация, но е съюзник на Вашингтон в борбата срещу джихадистката групировка \"Ислямска държава\" (ИДИЛ), отбелязва Франс прес.Турция не крие, че планира да започне операция срещу СЗН, а САЩ, които миналия месец обявиха, че ще изтеглят своите войници от Сирия, се опитват да успокоят своите кюрдски съюзници.В неделя Тръмп спомена в Twitter за създаване на 30-километрова \"зона за сигурност\" в Сирия. В понеделник държавният секретар на САЩ Майк Помпейо уточни, че зоната ще бъде обособена по турско-сирийската граница, за да бъдат защитени както Турция, така и кюрдските милиции.Турският министър на външните работи Мевлют Чавушоглу коментира, че страната му не е против този проект.", "date": "2019.01.15", "title": "Ердоган и Тръмп обсъдиха създаването на \"зона за сигурност\" в Северна Сирия"}
{"url": "https://www.novinite.bg/articles/169740/Seriya-ot-obiri-razbivaniya-na-koli-i-vandalski-proyavi-v-stolicata", "text": "Серия от обири, разбивания на коли и вандалски прояви. Банда вилнее в няколко столични квартала. Крадците опитват да влизат и в жилищните блокове. Дори охранителните камери не ги спират.  В един от блоковете хората са сложили 8 камери, за да се пазят, но засега няма резултат. Те обясняват, че многократно са подавали жалби в полицията.„Това е от години”, жалват се потърпевшите.Жените в квартала ги е страх да се прибират сами вечер, защото е имало и нападения над хора.", "date": "2019.01.15", "title": "Серия от обири, разбивания на коли и вандалски прояви в столицата"}
{"url": "https://www.novinite.bg/articles/169759/Maj-e-s-opasnost-za-jivota-sled-katastrofa-na-Trakiya", "text": "Софиянец на 47 г. е пострадал тежко при пътен инцидент на магистрала „Тракия“ в района на 98-ми км, съобщиха от Областната дирекция на МВР в Пазарджик. Сигнал за катастрофата е получен снощи около 20.40 ч. Сблъсъкът е между лек автомобил и ремарке на товарна машина.Пострадалият, който се движел в платното по посока за София, изгубил управление над лек автомобил „Пежо“ и се ударил в ремарке, прикачено на камион КАМАЗ. Товарната композиция е управлявана от 27-годишен жител на Панагюрище.След получаване на сигнала към мястото незабавно били насочени екипи на „Пътна полиция“, Пожарната в Пазарджик и Спешна помощ.Раненият е транспортиран от линейка до Областната болница, където е настанен с черепно-мозъчна травма и опасност за живота. Малко по-късно е транспортиран до столична болница.Алкохолната проба на шофьора на камиона е отрицателна. На мястото е извършен оглед, образувано е дознание.", "date": "2019.01.15", "title": "Мъж е с опасност за живота след катастрофа на „Тракия“"}
{"url": "https://www.novinite.bg/articles/169753/Predotvratiha-kontrabanda-na-2-kg-zlato", "text": "Опити за контрабанда на близо 2 кг златни бижута предотвратиха митническите служители при проверки на леки автомобили на ГКПП Капитан Андреево, съобщиха от Агенция \"Митници\".\r\nПри първия случай за инспекция са били отклонени съпрузи в кола с чужда регистрация. Те заявили, че не пренасят нищо за деклариране. При проверката на митническите служители се установило, че в дамската чанта и в джоба на връхната дреха на жената са укрити 42 изделия от жълт метал - пръстени, медальони, гривни, синджири, обици и монети. Според експертизата на вещото лице откритите накити с общо тегло 1550 грама са златни и са на стойност 106 272 лева.Бижутата са били иззети и подлежат на отнемане в полза на държавата. По случая е било образувано досъдебно производство под надзора на Окръжна прокуратура - Хасково.При другия случай при проверка на лек автомобил митническите служители откриват укрити в увит в одеяло несесер близо 400 грама златни накити и монети. Накитите са били задържани, а на нарушителя, австрийски гражданин, е бил съставен акт.В новогодишната нощ бе предотвратена контрабанда на над 2,5 килограма контрабандни златни изделия и накити, открити при проверка на лек автомобил, съобщават още от митницата. Златото е било намерено в джобове в дрехи на шофьора, поставени в кутии в различни чанти. По случая е било образувано досъдебно производство.\r\n", "date": "2019.01.15", "title": "Предотвратиха контрабанда на 2 кг злато"}
{"url": "https://www.novinite.bg/articles/169749/Cipras-ima-mnozinstvo-v-parlamenta-za-predstoyashtiya-vot-na-doverie", "text": "Гръцкият премиер Алексис Ципрас има необходимото мнозинство за ратификацията на Преспанския договор и за получаването на вот на доверие за неговия кабинет. Депутатът от партията \"Река\" Спирос Данелис съобщи, че ще подкрепи правителството, въпреки позицията на ръководството на формацията. По този начин Ципрас може да разчита на поне 151 гласа в 300-местния парламент в Атина, пише БГНЕС.Днес следобед ще стартира сесията за възстановяване на доверието към правителството в гръцкия парламент, по искане на министър-председателя на Гърция Алексис Ципрас и ще приключи с гласуване утре на вот на доверие.Въпреки че първоначално сесията беше насрочена за 10 часа сутринта местно време, стартът, по искане на лидера на Независими гърци, беше отложен в 12 часа, за да може да приключи церемонията по връчване на новата позиция в Министерството на отбраната.Дебатът трябва да бъде открит и приключен с реч на гръцкия министър-председател, а лидерите на политическите партии също ще имат обръщения въпроса.Утре, вероятно около полунощ, както най-често се случва в гръцкия парламент, депутатите трябва да решат дали ще дадат или няма да дадат вот на доверие на правителството.Говорителят на правителството и министърът без портфейл Димитрис Санакопулос заяви, че правителството ще спечели доверието и ще може да продължи да ръководи страната. В интервю за гръцката телевизия \"Алфа\" той обясни, че вота на доверие на правителството не трябва да бъде свързан с ратифицирането на Договора от Преспа, тъй като това са две различни гласувания и едното не определя другото и добави, че и двата процеса имат мнозинство в сегашния парламент.Говорейки на конференция, посветена на Договора от Преспа, гръцкият премиер Алексей Ципрас, само часове след като Панос Каменос напусна коалиционното правителство и два дни след измененията в Конституцията, приети в македонската страна, поздрави македонския си колега и каза, че \"точно както съседите не са се оттеглили, така и Гърция няма да се оттегли”, защото смята, че споразумението е историческо, национално полезно и патриотично.Този, който, само заради споразумението, се оттегли от коалиционното правителство, Панос Каменос, остана без двама от своите депутати - министърът на туризма на Гърция Елена Кундура и заместник-министърът на земеделието Василис Кокалис казаха, че ще гласуват положително за доверието в гръцкото правителство, след което бяха експресно отстранени от парламентарната група на Независими гърци.При утрешното гласуване на доверие към правителството, още двама депутати от Независими гърци ще заемат противоположна позиция от председателя си.Танасис Папахристопулос, който в миналото публично заяви, че подкрепя Договора от Преспа, в интервю за гръцката телевизия ЕРТ, повтори позицията си, че ще гласува „за“ и за двете - за доверието към правителството и за ратификацията, а след това ще отстъпи мястото си в парламента.Неговият колега Костас Зурарис вероятно ще подкрепи правителството, но не и Договора от Преспа.Говорителят на партия \"Река\" Спирос Данелис публично подкрепя споразумението между Македония и Гърция и заяви на конференцията в Атина, че сега е ред на Гърция след успешно гласуваните конституционни изменения от македонския парламент и при предстоящото ратифициране на Договора от Преспа в гръцкия парламент и отбеляза, че Ципра, заедно със Заев, Кодзиас и Димитров пишат история.", "date": "2019.01.15", "title": "Ципрас има мнозинство в парламента за предстоящия вот на доверие"}
{"url": "https://www.novinite.bg/articles/169750/Do-mesec-izgotvyat-ekspertizata-za-psihichnoto-sastoyanie-na-Severin-Krasimirov", "text": "\r\nДо месец ще бъде готова съдебно-психиатричната и психологична експертиза на Северин Красимиров, обвинен за изнасилване и за убийство по особено мъчителен начин и с особена жестокост на 30-годишната Виктория Маринова - административен директор на TVN и водеща на предаване. Това съобщи окръжният прокурор на Русе Георги Георгиев.\r\n\r\n\r\n\r\n\r\n\r\n\r\n\r\n", "date": "2019.01.15", "title": "До месец изготвят експертизата за психичното състояние на Северин Красимиров"}
{"url": "https://www.novinite.bg/articles/169781/Makedoniya-izbira-prezident-na-21-april", "text": "Президентските избори в Македония ще бъдат насрочени до 8 февруари, като първият изборен кръг вероятно ще се проведе на 21 април, а вторият - на 5 май, съобщи Плусинфо, цитирайки председателят на парламента Талат Джафери.„Първият кръг трябваше да се състои на 14 април, вторият - на 28 април, но като се има предвид, че втория кръг съвпада с Великден, обмисляме да преместим датите със седем дни. Това означава първият кръг да се проведе на 21 април, а вторият - на 5 май. С това президентските избори трябва да бъдат обявени до 8 февруари“, каза Джафери.Крайният срок за встъпването в длъжност на новия президент, каза Джафери, е 12 май, защото тогава е последният ден от мандата на Иванов и за да се осигури приемственост на президентския пост, е необходимо изборите да приключат дотогава.Успоредно с президентските избори в три общини ще се проведат и местни избори за кметове, в които понастоящем са назначени действащи длъжностни лица. Кметове ще се избират в Ново село, където предишния кмет подаде оставка, както и в Охрид и Дебър, чиито кметове са починали.", "date": "2019.01.15", "title": "Македония избира президент на 21 април"}
{"url": "https://www.novinite.bg/articles/169785/15-000-semejstva-ostanaha-bez-tok-zaradi-snega-v-Slovakiya", "text": "\r\nВ Словакия 15 000 семейства останаха без ток заради падналия сняг. 20 общини обявиха втора степен на тревога за силен снеговалеж. Поради мощните ветрове и паднали дървета много електрически жици са скъсани.\r\n\r\n\r\n\r\n\r\n\r\n", "date": "2019.01.15", "title": "15 000 семейства останаха без ток заради снега в Словакия"}
{"url": "https://www.novinite.bg/articles/169735/Silen-vyatar-v-cyalata-strana", "text": "Днес със силен вятър от северозапад, в Източна България от север-северозапад ще нахлува студен въздух. Преди обяд главно над Източна България ще е облачно и на места в североизточните и планинските райони ще превали слаб сняг. След обяд облачността ще е променлива, по-значителна над планинските райони, където ще прехвърча сняг. Дневните температури ще се понижават и към 14 часа ще са между минус 2° и 3°. Над планините ще има променлива, по-често значителна облачност и на места ще прехвърчи сняг. Ще духа бурен вятър от север-северозапад. Ще е много студено с максимална температура на височина 1200 метра около минус 8°, на 2000 метра – около минус 13°.Над Черноморието облачността ще е значителна и главно преди обяд на места ще превали дъжд и сняг. Ще духа силен вятър от север-северозапад. Максимални температури на въздуха: 3-6°. Температурата на морската вода е 5-6°. Вълнението на морето ще бъде 2-3 бала, в открито море до 4.", "date": "2019.01.15", "title": "Силен вятър в цялата страна"}
{"url": "https://www.novinite.bg/articles/169739/Noviyat-asfalt-na-bul-Konstantin-Velichkov-se-napuka", "text": "Столичният булевард „Константин Величков” все още е в ремонт, но асфалтът на ремонтираната отсечка вече се напука.„Наясно сме с проблема, наясно сме и с мерките, които трябва да се вземат”, заяви пред NOVA инж. Данаил Евлогиев, дирекция „Транспортна инфраструктура” към Столична община.„Проблемът е, че заради лошите метеорологични условия нямаше време, ремонтът да бъде довършен. Трябваше да бъде положена една фуга, която технологично се полага при температура над 5 градуса и при сухо време. При първите метеорологични условия това ще бъде направено. Най-вероятно това ще е след около месец”, заяви още инж. Евлогиев.Той обясни, че ремонтът на отсечката не е приет към момента и не е разплатен.„Асфалтовата настилка, която е положена, отговаря на изискванията. Като качество и изпълнение е перфектна”, заяви инж. Сава Деспотов, общинско дружество „Софинвест”. „Пътят е готов на практика и се експлоатира. Не е причината в нас да е в такова състояние”, заяви още инж. Деспотов.Според него основната причина за състоянието на пътя е релсовият път на трамваите, който трябва да се укрепи.", "date": "2019.01.15", "title": "Новият асфалт на бул. „Константин Величков” се  напука"}
{"url": "https://www.novinite.bg/articles/169774/Erdogan-obyavi-namerenieto-si-da-se-sreshtne-s-Vladimir-Putin-na-23-yanuari", "text": "Турският президент Реджеп Тайип Ердоган обяви намерението си да се срещне с руския си колета Владимир Путин на 23 януари, предаде ТАСС. \"Голяма е вероятността да се срещнем с Путин в сряда, на 23 януари\", каза Ердоган пред журналисти, предаде БТА. Той подчерта също, че \"в дневния ред е тристранната среща с президента на Иран Хасан Рохани и Путин\". По-рано говорителят на Кремъл Дмитрий Песков съобщи, че визитата на Ердоган в Русия се подготвя да се състои в най-близко време, но \"конкретна дата още не е определена\".", "date": "2019.01.15", "title": "Ердоган обяви намерението си да се срещне с Владимир Путин на 23 януари"}
{"url": "https://www.novinite.bg/articles/169742/Proveryavat-elektromerite-v-stranata", "text": "\r\nМинистерството на енергетиката и Комисията за енергийно и водно регулиране започват съвместни проверки в трите електроразпределителни дружества.\r\n\r\n\r\n\r\n\r\n\r\n", "date": "2019.01.15", "title": "Проверяват  електромерите в страната"}
{"url": "https://www.novinite.bg/articles/169743/Priyut-v-Ruse-se-nubdae-ot-dareniya-na-hrana", "text": "Приютът за бездомни хора в Русе, който се стопанисва от католическата организация „Каритас”, се препълни. При капацитет 60 места, в студените зимни дни са били настанени 90 души. Те имат нужда от дарения, най-вече на хранителни продукти.", "date": "2019.01.15", "title": "Приют в Русе се нубдае от  дарения на храна"}
{"url": "https://www.novinite.bg/articles/169745/London-glasuva-za-Brekzit-dnes", "text": "\r\nБританският парламент ще гласува споразумението за Брекзит, сключено между британското правителство на премиера Тереза Мей и Европейския съюз.\r\n\r\nОфициално, Лондон трябва да напусне Общността на 29 март тази година.\r\nСпоразумението обаче няма достатъчна подкрепа сред депутатите и гласуването веднъж вече бе отложено, за да се опита Мей да предоговори условията с Брюксел.\r\nЛюбопитно е, че британската депутатка Тюлип Сидик отложи датата си за цезарово сечение заради вота за Брекзит. \r\n", "date": "2019.01.15", "title": "Лондон гласува за Брекзит днес"}
{"url": "https://www.novinite.bg/articles/169736/Uvelichavat-decata-v-yasleni-grupi-otvaryat-se-oshte-700-mesta", "text": "Броят на децата в яслените групи в заведенията в София да се увеличи от 20 на 23. Това предложение направи ресорният зам.-кмет доц. д-р Тодор Чобанов. Докладът е в дневния ред на предстоящата сесия на СОС в четвъртък. Днес предложението мина на комисия по образование. Както Столица.bg съобщи, още през декември така ще се отворят още 700 места в яслените групи в детските градини. Внасянето на доклада е изпълненото обещание на зам.-кмета Чобанов в края на 2018 г. В момента средната посещаемост на малчуганите от 10 месеца до 3 години е около  8 - 9. С промяната тя ще се повиши на 10 -11. Предложението бе дискутирано и на общественото обсъждане за бюджета на Столична община през 2019 г. в петък. Промяната за увеличаване на броя в яслените групи вече е направена и от МОН в Наредбата за финансиране на предучилищното и училищното образование. Първите места за прием ще бъдат обявени в системата на Столична община през март. В момента в столицата има недостиг на около 5500 места за ясли, пише ", "date": "2019.01.15", "title": "Увеличават децата в яслени групи, отварят се още 700 места"}
{"url": "https://www.novinite.bg/articles/169744/159-choveka-sa-noshtuvali-v-Krizisniya-centar-za-bezdomni-v-Sofiya", "text": "159 души са били настанени в Центъра за кризисно настаняване на бездомни хора през изминалата нощ. Това съобщи „Фокус“, цитирайки директора на Кризисния център в кв. \"Захарна фабрика\" Йорданка Темелкова. Тя обясни още, че през изминалата нощ не е имало тежки медицински случаи, изискващи лекарска намеса.", "date": "2019.01.15", "title": "159 човека са нощували в Кризисния център за бездомни в София"}
{"url": "https://www.novinite.bg/articles/169746/PSS-alarmira-za-lavini-vyatarat-nad-1800-m-e-uraganen", "text": "Има лавинна опасност, която вследствие на вятъра, най-вероятно ще се увеличи, предупредиха от Планинска спасителна служба (ПСС) към Българския червен кръст. Вятърът, който духа в момента, е север-северозападен, така че се очаква в южните и югоизточните склонове да се увеличи лавинната опасност.Времето в планините е ветровито и облачно. Във високите части над 1800 метра духа ураганен вятър. Температурите са ниски, като се усещат още по-ниски, заради силния вятър. Снежната покривка варира между нула и метър и половина. Съоръженията работят навсякъде.Няма инциденти през изминалото денонощие.Информация за обстановката в планините можете да намерите на адреса на ПСС в интернет. Телефоните на ПСС са: 02/ 9632000 и 088 1470.", "date": "2019.01.15", "title": "ПСС алармира за лавини, вятърът над 1800 м е ураганен"}
{"url": "https://www.novinite.bg/articles/169776/Obsajdat-vtora-sreshta-mejdu-Tramp-i-Kim-Chen-un", "text": "Съединените щати и Северна Корея планират тази седмица във Вашингтон среща на министерско равнище, на която да обсъдят организирането на втора двустранна среща на върха, след дълго ядрените преговори отдавна забуксуваха, съобщиха южнокорейски медии, цитирани от Ройтерс.Срещата между държавния секретар на САЩ Майк Помпейо и Ким Йон-чхол, високопоставен представител на КНДР, ще се състои в четвъртък или петък, пише в. \"Чосун илбо\", цитирайки неназован дипломатически източник.Очаква се двете страни да уговорят датата за втора среща на върха между американския президент Доналд Тръмп и севернокорейския лидер Ким Чен-ун. Пратеникът на КНДР вероятно ще се срещне и с Тръмп, пише \"Чосун илбо\".Новината бе съобщена и от южнокорейската агенция Йонхап.Според репортер на американската телевизия Си Ен Ен такава среща може да се състои тази седмица, но още не е окончателно уговорена.", "date": "2019.01.15", "title": "Обсъждат втора среща между Тръмп и Ким Чен-ун"}
{"url": "https://www.novinite.bg/articles/169754/Ogranicheno-e-dvijenieto-pri-paten-vazel-Bankya-zaradi-incident", "text": "Ограничиха временно движението в лявата лента при кръговото на пътен възел \"Банкя\" на Софийския околовръстен път, съобщават от Агенция \"Пътна инфраструктура\" (АПИ). Причината за ограничението е пътен инцидент. Водачите да се движат с повишено внимание в този участък и да шофират със съобразена скорост, съветват от АПИ. Все още не е ясно дали има пострадали и как точно се е случил инцидентът, пише ", "date": "2019.01.15", "title": "Ограничено е движението при пътен възел Банкя заради инцидент"}
{"url": "https://www.novinite.bg/articles/169770/Joncheva-Shemata-na-pravitelstvoto-za-golyamoto-ujilvane-na-balgarskiya-danakoplatec-e-v-hod", "text": "\"В края на миналата годна правителството отдели 1,350 млрд. лв. за строителство на 134 км. магистрала. Става дума за грабеж, голямо ужилване на българския данъкоплатец. Схемата е на път да се реализира\". Това заяви на пресконференция в централата на БСП говорителят на ПГ на \"БСП за България\" Елена Йончева. Тя обясни, че  тази схема съдържа 5 стъпки.  Първата стъпка е , че правителството дава 1, 350  млрд. лв. без одобрение на парламента и без обществена поръчка за 134 км. от  АМ \"Хемус\", без да има работен проект. \"Такава практика в Европа не съществува. Това означава, че тази цена е хвърчаща, защото всеки терен е уникален\", подчерта Йончева и допълни, че в разговори със специалисти, пътни строители те са били категорични, че става дума за хвърчаща цена и когато се говори за такава голяма сума и пари на данъкоплатците, не е възможно ценообразуване без работен проект. Като втора стъпка Йончева посочи, че за да бъде извършена тази схема, трябва да бъде наета държавна фирма, но условието е тя да няма капацитета да извършва такова строителство и да се използва като \"черна кутия\", през която да бъдат преразпределени 1,350 млрд.  лв. на съответните предварително избрани фирми.\"Кои са тези фирми може да видите, ако погледнете кои фирми извадиха техника на 12.12.2018г. на \"Цариградско шосе\", коментира тя. Така по думите й с избора на държавната фирма \"Автомагистрали\", която не извършва строителна дейност, е изпълнена третата стъпка. \"Четвърта стъпка - \"Автомагистрали\" не обявява обществена поръчка, а раздава 1,350 млрд. лв. чрез рамкови договори на избрани фирми\", обясни говорителят на ПГ на левицата. На пето място тя обясни, че за да се направи тази схема, трябва доверен човек в \"Автомагистрали\". Йончева припомни, че през 2017 г. за изпълнителен директор на \"Автомагистрали\" е назначен Стоян Беличев, който е бил съдружник с членове на семейство Върбакови - със Славчо Върбаков (съпруг на Гинка Върбакова) във фирма \"Атлаз -3-Груп\" и с Малина и Крyстинка Върбакови в \"СИМИ Груп\". \"Нашият въпрос към управляващите е: лицето, което стои зад Гинка Върбакова, същото ли е, което стои зад \"Автомагистрали\" или връзката на г-н Беличев със семейство Върбакови е просто случайност?\", попита Елена Йончева Зам.-председателят на ПГ на \"БСП за България\" Георги Свиленски припомни, че през 2014 г, по оценка на МРРБ, прогнозната цена на 234 км. магистрала Хемус от Ябланица до Шумен е 1,5, млрд. лв. а днес 134 км. са дадени за 1,350 млрд. лв.  Димитър Данчев: Има ли скрито възлагане на обществена поръчка? \"Вчера министър Аврамова ни уведоми, че има сключени договори с фирми, които трябва да предоставят определена техника на \"Автомагистрали\" за изпълнение на съответната дейност по строителството на отделните отсечки на АМ \"Хемус\". Въпросът, който искаме да зададем, е тези сключени договори не са ли опит на скрито възлагане на обществена поръчка?\" Това попита народният представител от ПГ на \"БСП за България\" Димитър Данчев. \"Какво прави една фирма, когато предостави на друга всички свои работници и гр.София, ул.“Позитано” 20 тел/факс 8107234 e-mail: bsppress@bsp.bg наличната си техника? Може ли да изпълнява дейност или изпълнява поръчка, която е възложена от дугата фирма, като в случая тя е \"Автомагистрали\", пита още Данчев.", "date": "2019.01.15", "title": "Йончева: Схемата на правителството за голямото ужилване на българския данъкоплатец е в ход"}
{"url": "https://www.novinite.bg/articles/169772/Eva-Majdel-Evropa-e-postavena-pred-vajen-za-svoeto-badeshte-izbor", "text": "\"Европа е поставена пред важен за своето бъдеще избор. Евроскептична теория за ЕС вече е налице и важна задача за всички нас, проевропейците, трябва да бъде създаването на един по-ясен, разбираем и атрактивен разказ какво постигнахме заедно в ЕС и какво предстои в следващите 5, 10, дори 15 години.\". Това заяви председателят на Европейското движение (EMI) Ева Майдел по време на работна среща с Лука Жайе, председател на Европейския икономически и социален комитет (ЕИСК). В подготовката за пленарната сесия на ЕИСК през февруари, Лука Жайе покани Ева Майдел на двустранна среща, на която се обсъдиха актуални теми от европейския дневен ред, като бъдещия политически баланс в институциите, както и инициативи за повишаване на осведомеността, подкрепа на гражданското общество и насърчаване на ангажираността на гражданите.Председателят на ЕИСК, г-н Жайе заяви, че на предстоящите избори е от изключителна важност позитивните послания на Европа да достигнат възможно най-много граждани, за да се покаже как нагледно ЕС допринася за благоденствието на европейците. Ева Майдел и Лука Жайе обсъдиха и предстоящите активности на Международното европейско движение (ЕМI) за насърчаване на избирателната активност в Европа. \"Ще работим рамо до рамо с националните съвети и нашите членове в държавите-членки, за да създадем една позитивна и работеща визия за бъдещето на ЕС.\", добави Майдел.", "date": "2019.01.15", "title": "Ева Майдел: Европа е поставена пред важен за своето бъдеще избор"}
{"url": "https://www.novinite.bg/articles/169752/Sofia-Game-Jam-Week-shte-se-provede-ot-21-do-27-yanuari", "text": "От 21 до 27 януари в три културни института в центъра на София ще се проведе първото издание на Sofia Game Jam Week - инициатива, посветена на изкуството да създаваш видео игри.Амбициозното събитие има за цел да покаже на младите хора в България, че могат да се реализират успешно в сферата на създаването на видео игри и специални ефекти в собствената си страна, сподели Вержиния Кирова от организаторите пред БНР.  Предвидени са 5 основни събития – първият в България специализиран Gaming Job Fair, серия от четири вечери с лекции за гейм разработване и хакатонът Sofia Game Jam, който се провежда за шеста поредна година, допълни тя. Посетителите ще могат да се запознаят директно с най-големите български гейм студия и да научат за възможностите за работа и стаж в тях. Лекциите в четирите дни са безплатни.Филип Търпов поясни:„Важното е просто да създадем някакво малко общество и хората се запознаят едни с други, понеже всяка година имаме почти различни хора. Почти не повтаряме 5 поредни години. Има и връщащи се, но те са 20-30 от около 100“.", "date": "2019.01.15", "title": "Sofia Game Jam Week ще се проведе от 21 до 27 януари"}
{"url": "https://www.novinite.bg/articles/169783/Stanishev-vijda-seriozni-shansove-BSP-da-specheli-evroizborite", "text": "Президентът на Партията на европейските социалисти Сергей Станишев вижда сериозни шансове БСП да спечели предстоящите избори за евродепутати. В същото време той посочи ГЕРБ като по-добър пример за организиране на предизборна кампания.\"Има нужда наистина от промяна и това е огромен шанс за БСП да стане носител на такава промяна. Ние трудно се мобилизираме за европейски избори, докато ГЕРБ са много добре смазана организационно машина за избори всякакви и това трябва да се има предвид от страна на ръководството на БСП\", заяви Станишев.Той даде висока оценка на дейността на президента Румен Радев.\"Президентът се държи като президент, който има характер и е достатъчно самостоятелен, и е достатъчно критичен към правителството. Аз мисля, че това е нормално и позитивно. Доколкото знам, той е най-популярният български държавник, според социологическите проучвания. Може би е съизмерим единствено с омбудсмана\", заяви лидерът на ПЕС Сергей Станишев на традиционна следновогодишна среща с медиите, предаде БНР.", "date": "2019.01.15", "title": "Станишев вижда сериозни шансове БСП да спечели евроизборите"}
{"url": "https://www.novinite.bg/articles/169769/BSP-vnasya-signal-do-EK-iska-spirane-koncesiyata-na-Letishte-Sofiya", "text": "\r\n\r\nБСП внася сигнал в Европейската комисия за концесията на Летище София. Социалистите пращат и писмо до премиера Бойко Борисов с искане да спре концесията, докато комисията не се произнесе по сигнала. Червените депутати се мотивират в писмо от 28 страници, където са описали допуснатите нарушения. Това стана ясно по време на брифинг на БСП. Сред мотивите депутатът Георги Свиленски отбеляза, че отчуждаването на терени за бъдещото разширение на летището ще се извършва за сметка на държавата, а не от концесионера. Това от своя страна се смята, според социалистите, като нерегламентирана държавна помощ. Като друга помощ от държавата се възприема приспадането на инвестициите, като капиталови разходи от страна на концесионера. „С тази концесия се нарушава правото на ЕС. Изпращаме писмото в Брюксел и настояваме премиерът да спре концесията, докато не се изясни дали има неправомерна държавна помощ“, смятат депутатите.\r\n\r\n  ", "date": "2019.01.15", "title": "БСП внася сигнал до ЕК, иска спиране концесията на Летище София"}
{"url": "https://www.novinite.bg/articles/169784/GERB-Da-otpadne-zabranata-za-oglasyavane-na-sociologicheski-danni-v-izborniya-den", "text": "Да отпадне забраната за публикуване на социологически данни в реално време в печатните, електронните и информационните медии в изборния ден. Това изменение в Изборния кодекс са внесли депутати от ГЕРБ, съобщава БНР. В мотивите на вносителите се подчертава, че промяната се внася заради наложилата се практика в различни социални мрежи през целия изборен ден да се публикуват данни, което пораждало неравнопоставеност между тях.Изменението е мотивирано и с данни от доклад на Централната избирателна комисия (ЦИК) в периода 2015-2017 г., че комисията е била сезирана с множество сигнали за публикуването и оповестяването на резултати от социологически изследвания в деня преди изборите и в изборния ден. Те се появявали в страниците на търговски електронни медии, както и чрез препращането към профила на доставчиците на такива медии в социалните мрежи, като в значителна част от случаите оповестяването на данните от социологическите проучвания се представя под формата на алегорични образи на предмети, животни, населени места и други.В действащия сега Изборен кодекс резултатите от социологическите проучвания се оповестяват след 20.00 часа на изборния ден, а при нарушения се налага глоба или имуществена санкция в размер от 2000 до 5000 лв. Тези санкции обаче не могат да се налагат, тъй като в социологическите данни, които се публикуват в търговски електронни медии, не се споменават реалните имена на политическите сили.Промените в Изборния кодекс управляващите са внесли днес, когато е последният срок за внасяне на предложения между двете четения на закона.Предложения за изменения са внесли още от БСП, които настояват изчистване на т.нар. „мъртви души“ в публичен регистър на избирателите, а от „Воля“ имат предложение за видеонаблюдение при преброяване на бюлетините в края на изборния ден.В първоначалния законопроект за изменение на Изборния кодекс управляващите предложиха отлагане на масовото въвеждане на машинното гласуване и премахване на номерата на партиите в  бюлетината, което беше подкрепено на първо четене.", "date": "2019.01.15", "title": "ГЕРБ: Да отпадне забраната за огласяване на социологически данни в изборния ден"}
{"url": "https://www.novinite.bg/articles/169773/Stanishev-Samo-progresivno-mnozinstvo-v-EP-moje-da-predloji-Nov-obshtestven-dogovor-za-Evropa", "text": "„Събитията от изминалата година ни показаха, че живеем в нов период на развитие. 2018 беше година на протестите. Търпението на хората в много сектори, в България и в Европа, е на изчерпване. Който не го разбере, ще допусне фундаментална грешка. За да бъде Европа такава, каквато си мечтаем, трябва да бъде дълбоко променена – с тази амбиция тръгваме за европейските избори.“ Сърцето на политиката – идеите – беше спряло да бие „Вместо проблемите да бъдат обяснявани чрез идеи, на хората беше предлагано да не задават въпроси, а да оставят нещата в ръцете на специалистите. Това време свърши.Точно липсата на идеи и изтласкването на гражданите вън от политиката доведе както до сегашните кризи, така и до недоверието на хората към управляващите елити. Свърши ерата на „де-идеологизацията”; напротив, наблюдаваме бурното възраждане на идеологическото мислене. Хората искат идеи за бъдещето и най-вече – за своето бъдеще.“ Това заяви президентът на ПЕС на редовния си годишен брифинг с журналисти в София. „Традиционните партии решително изостават. Затова полето на идеите се пълни с крайни, екстремистки и човеконенавистнически идеологии, развивани от крайната десница и толерирани от ЕНП. За нас, социалистите, това е неприемливо. От момента на своето раждане социалистическото движение е носител на новите идеи за по-добър свят. Точно ние имаме най-голямата отговорност да се намесим на терена на идеите. Гражданите на Европа това чакат от нас – нов проект за бъдещето, нов обществен договор за Европа.“, очерта пътя Станишев. Мечтата за Европа – десницата я счупи „Нека си припомним: какво е обединена Европа? Тя тръгна от идеята на стария континент никога повече да няма война. Впоследствие тази идея се разви по посоката на взаимна помощ и благоденствие на всички страни-членки на ЕС. Идеята на обединена Европа е тя да бъде уютен, светъл дом за своите обитатели. Бяхме забравили това. Докато класическата десница успя да срине благоденствието на европейските граждани, крайната десница вече се прицелва в сърцето на европейската идея. Вместо общ дом, крайната десница предлага разпадането на обединена Европа на национални държави, гледащи се изпод вежди през граници, опаснаи със стени и телени мрежи. Ние, социалистите, изградихме обединена Европа в следвоенните десетилетия. Неслучайно историците формулираха концепцията за „социалдемократическия консенсус“, породил днешния ЕС. Ние изградихме тази Европа, стъпвайки върху нашите базисни ценности, формулирани от френските революционери като: Свобода, Равенство, Братство. Известно време десницата беше наш партньор в този градеж. В последните десетилетия обаче тя се обърна срещу него и започна да разрушава. Десницата подмени Свободата с подчинението на човека на „изискванията на финансовите пазари”.Според десницата, не икономиката съществува, за да обслужва човека, а точно обратното – човекът съществува, за да обслужва, дори не икономиката, а финансовата сфера. Това гарантира, че всяко следващо поколение ще живее по-зле от родителите си. Не приемаме тази подмяна. Десницата подмени Равенството с възстановяване на феодални отношения на неравенство. Разликата в доходите е нечувана, поне от края на 19-ти век насам. Свръхбогатите не връщат нищо в общността, защото им е дадена възможността да не плащат данъци изобщо, криейки се зад офшорни фирми. Те са превзели големи територии от политиката и така изработват закони и политики единствено в своя полза. В същото време крайната десница лансира идеи, които да разделят хората на национален, верски и етнически признак – да възродят ксенофобските идеологии, според които някои са „по-равни” от другите. Десницата зачеркна Братството. Именно чувството за братство породи онези политики на солидарност, които доведоха до онова благополучие на гражданите на Европа, което беше пречупено от десните политики на затягане на коланите. Докато обаче гражданите послушно затягаха, свръхбогатите съвсем развързаха своите. Именно ликвидирането на Братството доведе до световната криза отпреди десет години; и в момента подготвя следващата. Ние, социалистите, изградихме онази мирна и благоденстваща Европа, която днешната десница счупи. Наша е отговорността, наша е задачата да започнем възстановяването на тази наша Европа.“ Европа на международната сцена „Възстановена Европа не само ще промени живота на своите граждани. Тя ще стане мощен фактор за мир, спокойствие и развитие на целия свят. Само една единна, уверена в себе си и успешна Европа е в състояние да води онзи диалог с Китай, САЩ и Русия, който да успокои света и да избегне мултиплицирането на военни конфликти, „студени” и търговски войни и безотговорно поведение на световната сцена.“ Възстановяването на Европа – Новото прогресивно мнозинство „За да възстановим Европа, на идващите избори е необходимо добро представяне на социалистическите, левите и прогресивните партии. За тази цел си заслужава да положим всички възможни усилия и да преодолеем всички възможни противоречия и спорове. Подобна победа ще е и победа за европейската идея на територията на България. Защото България на ГЕРБ и националистите е доста отдалечена от основните европейски ценности. Напротив, България е една от европейските страни, в които в най-ясна степен се вижда анти-европейската политика на десницата. Присъстивето на крайната десница в управлението води до политики на ксенофобия, расизъм и омраза към различните. И в България, и в други страни виждаме как партии-членки на ЕНП активно подпомагат крайната десница в подриването на самите основи на европейския начин на живот. Целта на десните и на крайндесните е ясна: не възстановяване на Европа, а победата над левите и социалистите, с цената на разрушаване на Европа. Те ще играят заедно на изборите и ще бъдат заедно след тях. Ние, европейските социалисти, най-автентично можем да водим тази битка на страната на гражданите. Трябва да изпълним тази своя историческа мисия както в Европа, така и в България, като останем единни и обединени от ценностите си.От едната страна на барикадата сме – с идеята за Европа, с желанията и правата на гражданите й, със справедливостта, солидарността и надеждата. От другата страна са онези, които работят за разгръщане на национания егоизъм, разделението и популизма, разчитащ на лесните решения, лъжите и страховете. Върнем ли се там, откъдето тръгнахме преди столетие и половина – на територията на идеите – ние не само ще имаме добро представяне на изборите. Напълно е възможно в следващия ЕП прогресивно мнозинство около левицата да излъчи следващия председател на ЕК и той да се нарича Франс Тимерманс.“ Попитан за предстоящите през май избори, президентът на ПЕС каза, че „БСП има шанс да ги спечели, ако остане носител на промяната. Към нас изискванията винаги са по-големи – това, което обещаваме, трябва да сме готови да го направим. Необходимо е изпълнението на още три условия: не бива да подценяваме опонентите си, да станем истинска алтеранатива и да се явим обединени, да се отворим към центъра и да привлечем хората, недоволни от статуквото. Единството ни на изборите не бива да е чисто формално.Трябва да е искрено и достатъчно видимо за всички. Да работим за мотивацията на своите ччленове, която по принцип е ниска за подобен вид избори.“ Станишев коментира още, че „мисията на БСП на тези избори е да спечели вота и да освободи България от модела ГЕРБ. Подобен вот на недоверие към правителството ще предпостави предсрочни избори и промяна в управлението на страната. Герб и патриотите вече са много изхабени“ Следващ български премиер от левицата ще е силен с подкрепата на политическото си семейство в Европа „Една Европа, следваща леви идеи и политики, би дала мощни ресурси в ръцете на националните премиери от левицата. Избирателите на БСП трябва да осъзнаят, че победата на европейските избори е единственият шанс за промяна на политическата ситуация в България, както и единственият шанс националните партии да стигнат до управлението и да разчитат на успешен мандат. Примерите са много, но да вземем съседна Гърция – без подкрепата на социалистите в ЕС, Гърция отдавна щеше да е в разруха, а Алексис Ципрас и Сириза – част от историята.“, продължи анализа си президентът на ПЕС. Попитан от журналистите за предстоящите местни избори, Станишев отговори: „БСП има възможности за сериозно увеличаване на своето влияние, защото: ГЕРБ имаха толкова силен резултат през 2015, че той трудно може да бъде удържан; има редица градове, където има реални проблеми и умора от статуквото, такъв пример е София; правилно, и така сме го правили винаги – от началото на годината започна разговорът за ситуацията по места, в БСП има много силни кандидатури, но трябва да преодолеем проблема с паралелните кампании, така ще спечелим вота.“", "date": "2019.01.15", "title": "Станишев: Само прогресивно мнозинство в ЕП може да предложи Нов обществен договор за Европа"}
{"url": "https://www.novinite.bg/articles/169748/Letishte-Sofiya-s-otmeneni-poleti-do-Frankfurt-i-Hamburg-poradi-stachka", "text": "Днес, 15.01.2019 г. авиокомпаниите Луфтханза и Райънеър отменят следните полети от и до летище София: LH1429, излитащ от София за Франкфурт в 06:50 ч. LH1426, пристигащ от Франкфурт за София в 13:40 ч. LH1427, излитащ от София за Франкфурт в 14:25 ч. LH1428, пристигащ от Франкфурт за София в 22:15 ч. FR6405, излитащ от София за Хамбург в 17:30 ч. FR6406, пристигащ от Хамбург за София в 23:10 ч. За повече информация, обръщайте се към Вашата авиокомпания.", "date": "2019.01.15", "title": "Летище София с отменени полети до Франкфурт и Хамбург  поради стачка"}
{"url": "https://www.novinite.bg/articles/169786/Maya-Manolova-Cenata-na-pitejnata-voda-se-povishava-edinstveno-saobrazno-inflaciyata", "text": "Омбудсманът Мая Манолова е с нови предложения за промени в закона, касаещи цената на водата. Те идват след форума в Шумен, и след поредното повишаване на цената на водата, посочи тя в предаването “Плюс минус” по Нова тв. КЕВР са тези, които трябва да преценяват разходите, каза тя. По думите й няма никакво подобрение по отношение на качеството на питейната вода и качеството на услугата. Течовете продължават да са 62 %. Не се подобрява събираемостта, посочи още Мая Манолова. По думите й, когато взимаш парите от българските граждани трябва да има ясна връзка с конкретния резултат - да се подобри качеството на водата. Атакувах така наречената единна цена, защото хората от малките населени места плащат огромни сметки, заяви омбудсманът. За 2017 година в резултат на инвестициите е обновен само 0,5 % от водопреносната мрежа. Цената на питейната вода за последните 5 години се повишава единствено съобразно инфлацията, каза Мая Манолова. Цената на водата расте, качеството не, смята тя. Става дума за много тежки посегателства върху правата на гражданите, посочи още тя. Ако някога реша да си сменям позицията при всички случаи ще го направя публично и ясно, а не тайно, заяви тя.", "date": "2019.01.15", "title": "Мая Манолова: Цената на питейната вода се повишава единствено съобразно инфлацията"}
{"url": "https://www.novinite.bg/articles/169741/Kolko-shte-sa-soleni-smetkkite-za-tok-i-parno-prez-yanuari", "text": "„От 15 до 20% по-високи сметки. Разбира се това е индивидуално, всеки консумира различно. Но средно това е оценката на енергийните дружества”. Това заяви в енергийният експерт проф. Атанас Тасев, предаде НОВА.Той обясни още, че само с 1 градус по-ниски температури увеличават средното потреблението на енергия с 3%.„Сметките са свързани не с цената, а с количеството енергия, което потребяваме. Това е очаквано всяка година”, заяви проф. Тасев.Енергийните експерти прогнозират и ново поскъпване на тока за бита през април.Според Еленко Божков, бивш член на КЕВР, една от причините за очакваното увеличение се крие в технологичните разходи на електроразпределнителните дружества.„Моите опасения са, че това, което се случва на пазара с индустриалната електрическа енергия, ще рефлектират много лошо върху цената за бита. Очаквам сериозно увеличение”, заяви Еленко Божков.„Увеличи се цената на свободния пазар в някои от дните близо 3 пъти, тоест превишихме някои от съседните борси с близо 40% като цена. Това е предпоставка за увеличаване на цената за бита”, обясни Божков.„Вторият фактор е, че в началото на миналата година беше променен начина за определяне на балансиращата енергия. Тя вече също зависи от цената на свободния пазар”, поясни Божков. „Третият фактор са технологичните разходи. Разпределителните дружества купуват на цена на свободен пазар и имат право и вероятно ще искат да бъдат компенсирани спрямо прогнозните цени”.", "date": "2019.01.15", "title": "Колко ще са солени сметкките за ток и парно през януари?"}
{"url": "https://www.novinite.bg/articles/169778/Shefat-na-AYaR-Izdadenite-licenzii-za-proekta-AEC-Belene-prodaljavat-da-vajat", "text": "Издадените до момента актове във връзка с лицензионната процедура на проекта АЕЦ \"Белене\"запазват правното си действие и днес. Това каза председателят на Агенцията за ядрено регулиране (АЯР) Лъчезар Костов на пресконференция. АЯР до момента е издала заповед за одобряване на избраната площадка и разрешението за проектиране. Следващият етап от лицензионната процедура за издаването на заповед за одобряване на техническия проект формално не е приключил. През 2008 г. проектът за АЕЦ \"Белене\" е бил представен в АЯР, заедно с междинния отчет за анализ на безопасността. До 2012 г. е била извършена много работа по тази лицензионна фаза. Направени са много анализи, експертизи и оценки, обясни Костов. Според него не повече от година би отнело, за да се извършат всички лицензионни дейности по проекта, ако има стратегически инвеститор. \"При практическото подновяване на действията за реализиране на проекта, процесът на лицензиране следва да продължи от фазата на одобряване на техническия проект на съоръжението, като се отчитат извършените досега действия, допълни Лъчезар Костов. По думите му в рамките на същата процедура трябва да се извърши нова оценка на проекта от гледна точка на действащите към момента изисквания. В момента титуляр на издадените лицензионни актове и този, който може да възобнови лицензионната процедура, е Националната електрическа компания (НЕК), добави председателят на АЯР. Новата компания за изграждането на АЕЦ \"Белене\", каквото е намерението на правителството, ще бъде наследник на НЕК по отношение на лицензирането на проекта и ще може да ползва правата по издадените до момента лицензионни актове, информира Лъчезар Костов. Той се аргументира, че законодателството позволява стъпване на правоприемника на мястото на настоящия титуляр в незавършилите производства по издаване на лицензионните актове.", "date": "2019.01.15", "title": "Шефът на АЯР: Издадените лицензии за проекта АЕЦ „Белене“ продължават да важат"}
{"url": "https://www.novinite.bg/articles/169768/NSI-Nuleva-inflaciya-za-dekemvri-2018", "text": "Индексът на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.7%, съобщиха от НСИ.Средногодишната инфлация за периода януари - декември 2018 г. спрямо периода януари - декември 2017 г. е 2.8%.През декември 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - намаление с 0.1%; алкохолни напитки и тютюневи изделия - увеличение с 0.5%; облекло и обувки - намаление с 1.1%; жилища, вода, електроенергия, газ и други горива - увеличение с 0.1%; жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; здравеопазване - цените остават на равнището от миналия месец; транспорт - намаление с 2.7%; съобщения - увеличение с 0.3%; развлечения и култура - увеличение с 4.3%; образование - намаление с 0.1%; ресторанти и хотели - увеличение с 0.3%; разнообразни стоки и услуги - намаление с 0.3%.През декември 2018 г. са се намалили цените на следните хранителни продукти: свинско месо - с 2.4%, малотрайни и трайни колбаси - съответно с 0.7 и 0.9%, прясна и охладена риба - с 0.5%, нискомаслено прясно мляко - с 0.1%, млечни масла - с 2.1%, олио - с 0.8%, цитрусови и южни плодове - с 9.8%, маслини - с 2.5%, кореноплодни зеленчуци (моркови и червено цвекло) - с 0.9%, леща - с 0.7%, шоколад и шоколадови изделия - с 1.0%, оцет - с 0.1%, минерална вода - с 2.2%, газирани напитки - с 1.7%, плодови сокове - с 1.7%, и други.През декември 2018 г. са се увеличили цените на следните хранителни продукти: ориз - с 1.4%, брашно - с 1.0%, хляб - с 0.2%, месо от едър рогат добитък - с 1.0%, месо от домашни птици - с 0.2%, мляно месо (кайма) - с 0.4%, пълномаслено прясно мляко - с 2.3%, кисели млека - с 0.1%, сирене - с 0.9%, кашкавал - с 0.7%, яйца - с 0.5%, маргарин - с 2.4%, домати - с 4.3%, краставици - с 3.2%, зеле - с 10.8%, зрял лук - с 11.8%, зрял боб - с 1.4%, картофи - с 5.2%, сол - с 0.8%, ракии - с 0.3%, вина - с 0.2%, и други.През декември 2018 г. в групите на нехранителните стоки и услугите е регистрирано намаление на цените при: облекло - с 0.9%, обувки - с 1.6%, газообразни и течни горива за битови нужди - съответно с 0.5 и 5.4%, готварски печки - с 1.1%, отоплителни уреди - с 0.3%, препарати за почистване на съдове - с 1.2%, прахове за пране - с 0.2%, дизелово гориво - с 6.6%, автомобилен бензин А95H - с 8.4%, автомобилен бензин А98Н - с 6.2%, газ пропан-бутан за ЛТС - с 8.5%, телевизори - с 2.4%, козметични продукти - с 2.0%, и други.През разглеждания месец в групите на нехранителните стоки и услугите е регистрирано увеличение на цените при: цигари - с 0.1%, въглища - с 1.7%, дърва за отопление - с 0.2%, климатици - с 0.5%, метан за ЛТС - с 0.4%, пътнически въздушен транспорт - с 43.5%, пакетни услуги за почивка и туристически пътувания - с 10.3%, услуги в ресторанти, кафенета и други - с 0.2%, услуги във ваканционни центрове и курорти - с 3.4%, продукти за лична хигиена - с 1.4%, и други.През декември 2018 г. цените на лекарските услуги са се увеличили с 0.2%, а цените на лекарствените продукти и стоматологичните услуги остават на равнището от предходния месец.Хармонизираният индекс на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.3%.Средногодишната инфлация за периода януари - декември 2018 г. спрямо периода януари - декември 2017 г. е 2.6%.Индексът на цените за малката кошница за декември 2018 г. спрямо ноември 2018 г. е 100.1%, а от началото на годината (декември 2018 г. спрямо декември 2017 г.) е 103.3%.", "date": "2019.01.15", "title": "НСИ: Нулева инфлация за декември 2018"}
{"url": "https://www.novinite.bg/articles/169780/GERB-s-2-pred-BSP-DPS-i-Patriotite-s-evrodeputati", "text": "ГЕРБ, БСП, ДПС и Обединените патриоти са четирите партии, които биха излъчили представители от България в Европарламента на евроизборите тази пролет, сочи проучване на \"Барометър България\", проведено сред 812 души в периода 12-14 януари.Според данните ГЕРБ ще събере 20,3% от евровота, а БСП – 18,5%. Следват ДПС с 6,6% и Обединените патриоти с 6,2%.При така дадената заявка от анкетираните, това би довело до 6 места за ГЕРБ в следващия европарламент, 5 за БСП, за ДПС – 3 или 4, а за Обединени патриоти – между 2 и 4.При двете по големи партии - ГЕРБ и БСП, се наблюдава подкрепа за листите им от традиционните им избиратели, които биха ги подкрепили и на национални избори. Кой ще заеме водаческото място в листите им за ЕП явно вълнува по-скоро самите партийни централи, а не е оказва към момента влияние върху решението за подкрепа на избирателите им.\"При ОП обаче има по-голямо значение кой ще поведе листата\", смятат социолозите. Според тях настоящият евродепутат Ангел Джамбазки е доста по-разпознаваем и би имал по-голяма подкрепа, отколкото ако някой друг поведе листата на патриотите.Подобни са и резултатите при задаването на въпроса: Ако изборите за Народно събрание бяха днес, за кого бихте гласували? На база отговорите четири партии биха влезли в следващия парламент.Тук разликата между ГЕРБ и БСП отново се запазва около 2 процента – 22,3% срещу 20,1%. Прави впечатление обаче, че при евентуален парламентарен вот, Обединените патриоти са трета политическа сила със 7,6% от вота, а ДПС – четвърта, с 6,2%.Към момента останалите партии не прескачат четирипроцентовата бариера, като за тях общо биха гласували около 6% от анкетираните.Ако днес се проведат избори за Народно събрание 52% от българите заявяват, че категорично биха отишли до урните, а други 10% отговарят с \"по-скоро да\". На фона на тоза цели 30% от сънародниците ни са категорични, че няма да гласуват, а други 4,9% смятат, че по-скоро няма да гласуват.", "date": "2019.01.15", "title": "ГЕРБ с 2% пред БСП, ДПС и Патриотите – с евродепутати"}
{"url": "https://www.novinite.bg/articles/169775/VKS-potvardi-prisadata-na-jenata-blasnala-i-ubila-policaj-v-Plovdiv", "text": "Две години и четири месеца затвор е присъдата, която влиза в сила след днешното решение на Върховния касационен съд спрямо Катя Лерца, предада БГНЕС.На 13 май 2017 година Лерца блъсна с джипа си пътен полицай, зает с охраната на трафика на булевард \"Санкт Петербург\" в града заради провеждащ се в същия момент народен събор в парк Лаута.Окръжен съд Пловдив, а сега и ВКС приемат доказателствата, че жената се е движела с превишена скорост в населено място, не е реагирала своевременно на опасността от удар на пострадалия и вместо екстрено спиране, когато го вижда, предприема смяна на лентата за движение на автомобила и го блъска. Впрочем дори след издадената присъда на по-долната инстанция, Катя Лерца беше задържана от полицията, защото управляваше автомобил без книжката, отнета след катастрофата.С днешното решение на ВКС, Окръжна прокуратура трябва да приведе присъдата в изпълнение.Това е едно от делата, свързани с катастрофи в Пловдив и областта, които предизвикаха голям обществен интерес и протести в името на справедливо наказание. ", "date": "2019.01.15", "title": "ВКС потвърди присъдата на жената, блъснала и убила полицай в Пловдив"}
{"url": "https://www.novinite.bg/articles/169787/Aleksandar-Vuchich-Shte-platim-da-dojde-evtiniya-ruski-gaz-prez-Balgariya", "text": "Най-евтиният газ в момента е от руснаците и когато руснаците внесат руския газ в България, ще платим, за да стигне и до нас, заяви сръбският президент Александър Вучич в интервю за \"Пинк ТВ\" преди посещението на Путин в Белград тази седмица.Той посочи, че що се отнася до втечнения природен газ, който го притискат да внесе, той е два пъти по-скъп и Западът няма да може да плати тази политическа цена. \"Нямам никакъв идеологически проблем. Дайте ми евтин газ, едва чакам, но още не съм го видял\", добави Вучич.Вучич посочи, че не иска двойно по-скъп газ по политически причини, тъй като би се оказал под натиск и че неговата работа е да осигури на гражданите най-евтиния газ.Той подчерта, че за разлика от тези, които мразят руснаците, сърбите винаги са казвали, че са русофили, отчасти защото харесват руската литература, но работата му не е да говори за литература. \"Работата ми е да водя политика и да съблюдавам дали сърбите имат газ\", добави Вучич.Вучич каза, че се наслушал на истории за идването в Сърбия на газ от газопроводите ТАП и ТАНАП, но че лично президентът на Азербайджан, самият Алиев му казал, че няма достатъчно азербайджански газ за Сърбия, защото отива за Албания и Италия.\"Трябва да изградим тръбопроводи и да видим откъде ще получим газ. Наслушал съм се на истории от света, че газ ще дойде от газопроводите ТАП и ТАНАП. Когато бях с президента на Азербайджан Илхам Алиев и поисках газ чрез ТАНАП, той ми каза, че няма газ за нас. Когато идват от Запад, постоянно казват, че ще приемаме газ от ТАП и ТАНАП, само да не взимаме руски газ, нищо че и в тези тръбопроводи няма газ”, обясни той. ", "date": "2019.01.15", "title": "Александър Вучич: Ще платим да дойде евтиния руски газ през България"}
