{"url": "https://www.novinite.bg/articles/178714/Razbiha-grupa-narkodilari-rabotili-v-Burgasko-Yambolsko-i-Loveshko", "text": "Специализираната прокуратура е привлякла към наказателна отговорност седем участници в организирана престъпна група за разпространение на наркотици в Бургаско, Ямболско и Ловешко.  Разследва се дейността им и във връзка с производство на марихуана, след като при проведените оперативни действия е намерено и иззето оборудване за наркооранжерия.Участниците в групата са задържани вчера при операция на ГДБОП, териториалните служби БОП в Бургас, Плевен-Ловеч, ГДНП и Специализираната прокуратура в трите области – Бургас, Ямбол и Ловеч. По първоначални данни групата е действала от октомври 2018 г. При извършените претърсвания на жилища, промишлени помещения, офиси и автомобили са намерени и иззети различни доказателства за престъпната й дейност. В жилище на един от участниците-  в село Дерманци, Ловешко, е открито голямо количество канабис, пакетирано за продажба на едро. Там са намерени и иззети вентилатори, осветителни тела и други части от цялостно оборудване за отглеждане на растения в затворени помещения. В къща на друг участник в групата - в село Веселиново, Ямболско, освен наркотици, е открито и иззето автоматично огнестрелно оръжие. Суха тревна маса в буркани и оборудване за наркооранжрия са намерени и в старо промишлено помещение, където се предполага, че доскоро е бил отглеждан индийски коноп.На седемте обвинени за участие в престъпната група е наложено задържане до 72 часа. Предстои в Специализирания наказателен съд да бъде внесено искане за налагане на мярка за неотклонение „задържане под стража\" за всеки от тях.", "date": "2019.08.01", "title": "Разбиха група наркодилъри, работили в Бургаско, Ямболско и Ловешко"}
{"url": "https://www.novinite.bg/articles/178717/Ruskoto-MVnR-Vashington-tarsi-povod-za-nov-konflikt-v-persijskiya-zaliv", "text": "Москва е останала с впечатлението, че САЩ си търсят претекст за конфликт в Персийския залив, предаде БНР, позовавайки се на Ройтерс.„Събитията се движат към опасна точка и създава рискове за широкомащабен военен сблъсък“, заяви говорителката на руското външно министерство Мария Захарова.„По принцип възниква усещане, че във Вашингтон просто си търсят повод за нагнетяване на ситуацията, продължаване на агресивната реторика спрямо Иран и за преминаване към по-активна гореща фаза на конфликта“, допълни тя. ", "date": "2019.08.01", "title": "Руското МВнР: Вашингтон търси повод за нов конфликт в персийския залив"}
{"url": "https://www.novinite.bg/articles/178718/Vuchich-Po-napred-sme-ot-Balgariya-i-Harvatiya-v-blizko-badeshte-shte-nastignem-i-ES", "text": "Сърбия вече е изпреварила България и Хърватия и много скоро ще стигне стандарта на ЕС, твърди сръбският президент Александър Вучич, предаде БГНЕС.Вучич отново се похвали, че Сърбия е изпреварила България, която е член на Европейския съюз, по средна заплата.Той очаква, че през следващите месеци средната заплата в балканската държава ще достигне 500-510 евро.Според него Сърбия също така е по-напред по някои параметри и от Хърватия, която е последната страна присъединила се към ЕС.Вучич се надява, че страната му ще достигне стандарта на живот на държавите от ЕС през следващите 15 години.В Сърбия съществува така нареченият “Истиномер”, който публикува лъжите и фалшивите новини на Вучич, свързани с икономическите успехи, строителството на магистрали и т.н.", "date": "2019.08.01", "title": "Вучич: По-напред сме от България и Хърватия, в близко бъдеще ще настигнем и ЕС"}
{"url": "https://www.novinite.bg/articles/178711/Specprokuraturata-pusna-Evropejska-zapoved-za-razpit-na-glavniya-redaktor-na-Bivola", "text": "Специализираната прокуратура издаде Европейска заповед за разследване на територията на Република Франция.В рамките на разследването трябва да бъде разпитан главният редактор на сайта „Биволъ“ Атанас Чобанов по досъдебното производство срещу служители на „ТАД Груп“, във връзка с факти, относими по предмета на доказване.Европейската заповед за разследване ще бъде изпратена на френските власти, тъй като там е постоянният адрес на главния редактор на сайта.", "date": "2019.08.01", "title": "Спецпрокуратурата пусна Европейска заповед за разпит на главния редактор на „Биволъ“"}
{"url": "https://www.novinite.bg/articles/178694/Garcite-spirat-vnosa-na-balgarsko-svinsko", "text": "Гърция забрани вноса на свинско месо от България. Строги са проверките на граничните пунктове. Под пълна забрана е вносът на свинско месо и продукти, съобщава БНР.Вземат се превантивни мерки срещу разпространението на африканската чума по свинете. Силен е контролът на властите в пограничните райони с България.Агенцията по безопасност на храните в Гърция въведе извънредни мерки по контрол след информацията за огнища на африканска чума по свинете в България. Няма регистриран случай в Гърция, заявиха пред медиите от аграрното министерство. Специалисти предполагат, че е въпрос на време вирусът да засегне и свинефермите в Гърция.В пограничните райони е наложен строг контрол. Всички собственици на свинеферми са информирани и задължени да вземат превантивни мерки. Екипи на специалисти са в постоянен контакт с фермерите и извършват изследвания на свинете.Проверяват също за сертификати свинете в кланиците.Премиерът Кирякос Мицотакис се информира лично за прилагане на мерките срещу разпространението на африканската чума по свинете.", "date": "2019.08.01", "title": "Гърците спират вноса на българско свинско"}
{"url": "https://www.novinite.bg/articles/178716/Obnoveniyat-pametnik-na-polkovnik-Kavarnaliev-v-Dojran-be-otkrit-ot-Zaev-i-Borisov", "text": "Премиерите на Северна Македония и България Зоран Заев и Бойко Борисов откриха в Дойран обновен паметник на полковник Константин Каварналиев в Дойран, предаде БГНЕС. Той ще остане в паметта на нашия народ със саможертвата и спасяването на хиляди цивилни българи, бягащи от гърците по време на Междусъюзническата война /1913 г./. Посмъртно заради своите заслуги той е произведен в чин генерал-майор.Поставянето на паметника стана възможно благодарение на новите взаимоотношения между България и Македония. Точно преди две години, на 1 август 2017 г., беше подписан Договора за приятелство и добросъседство между София и Скопие. Откриването на новия монумент стана част от усилията за честване на общото ни минало.Македонският премиер Зоран Заев заяви, че инициативата по възстановяването е на премиера Борисов. „По този начин се почита общото културно наследство. Обновяването на монумента е израз, че не робуваме на стереотипите. Трябва да градим нови Балкани, без конфликти и с просперитет”, вярва Заев и допълва, че ще идват и повече туристи от богатата история на региона.„От доста години живеем в мир, имаме редкия шанс да видим Македония в НАТО. Щастлив съм, че изпълнихме ангажимента, който толкова много години не успявахме”, допълни Бойко Борисов.„Днес сме свидетели на градивното начало над разрушителното. Това е цивилизационен избор. Паметникът ни напомня за кръвопролитията да не ги повтаряме. България и Македония скоро време ще бъдат съюзници в НАТО и трябва да се пазим един друг”. Това заяви пред паметника посланикът на България в Скопие Ангел Ангелов.През 1916 г. в района на Дойран, който по това време е част от България, е издигнат паметник на Константин Каварналиев. Той е открит от друг прословут български военачалник полк. Борис Дрангов, а слово произнася изтъкнатият писател Антон Страшимиров. Монументът е висок 7 метра и прилича на паметниците на Апостола на свободата и Царя освободител в София. На паметника има следния надпис: “Полковник Каварналиев, загинал за свобода и родина, от 9-ата Плевенска дивизия”.Сръбските комунисти не могат да се смирят с неговото съществуване и през 1966 г. го взривяват. Неговото унищожаване е част от кампанията на югославските комунисти на диктатора Тито за заличаване на българските паметници в страната.", "date": "2019.08.01", "title": "Обновеният паметник на полковник Каварналиев в Дойран бе открит от Заев и Борисов"}
{"url": "https://www.novinite.bg/articles/178692/Slabo-zemetresenie-tazi-sutrin-v-Pazardjishko", "text": "Земетресение с магнитуд 2,3 по скалата на Рихтер е регистрирано на територията на България, в района на Пазарджик, предаде БГНЕС.Земният трус е усетен в 9,32 ч. тази сутрин с епицентър на 5 км южно от Пазарджик, в село Главиница и на 101 км югоизточно от София, с дълбочина 2 км. Няма данни за материални щети.", "date": "2019.08.01", "title": "Слабо земетресение тази сутрин в Пазарджишко"}
{"url": "https://www.novinite.bg/articles/178719/KNSB-Chlen-na-domakinstvo-ne-moje-da-jivee-s-pod-612-leva-na-mesec", "text": "Двама възрастни и две деца се нуждаят от 2 448 лева на месец, за да живеят нормално. Това сочат данните на Института за социални и синдикални изследвания на КНСБ за края на второто тримесечие на годината. Издръжката на живот за човек от четиричленно домакинство е 612,15 лева. Това са необходимите средства за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти, обясни президентът на КНСБ Пламен Димитров.Общият ръст на издръжката спрямо предходното тримесечие е 6 лева, а спрямо юни миналата година – 87 лева. Необходимите средства за издръжка на живот на четиричленно домакинство, живеещо в София са 3233 лева, средно на човек – 808, 37 лв., което е с 37 на сто повече от средните нива на издръжката за страната, заяви експертът от ИССИ Виолета Иванова. Ако доходите на семейството в столицата се покриват само от заплатата на възрастните, то за всеки от тях нетната средна работна заплата не трябва да бъде по-ниска от 1617 лева, за да може семейството да живее нормално.Официалните данни за заплатите през първото тримесечие в София – столица, отчитат нетна средна работна заплата от 1285 лева /бруто 1656 лв./, която е с близо 20,5 на сто по-ниска от реално необходимия разполагаем доход за покриване на издръжката на живот на един човек от домакинство. Домакинствата, които живеят със средства на човек под издръжката на живот са 71,3 на сто. Данните на синдиката сочат, че 28,7 на сто от домакинствата в страната са с общ доход на човек над издръжката на живот. 30,3% от домакинствата са с доход на човек до 348 лева /официалната линия на бедност за 2019 г./.КНСБ отчита, че размерът на средната нетна заплата плавно се доближава до необходимия за издръжката на живот, но все още изоставането е значително.  Въпреки благоприятните икономически тенденции и устойчивото нарастване на средната работна заплата за десетгодишен период със 70,5 на сто, едва 30 на сто от българите получават средна или по-висока заплата, като и устойчиво се запазва тенденцията на регионална диференциация в трудовите възнаграждения. Най-ниски заплати получават във Видин, Благоевград, Кюстендил, Смолян, Хасково.От синдиката предлагат целево социално подпомагане срещу риска „водна бедност“, като целева група са хората с право на помощ за отопление.", "date": "2019.08.01", "title": "КНСБ: Член на домакинство не може да живее с под 612 лева на месец"}
{"url": "https://www.novinite.bg/articles/178698/Borisov-i-Zaev-obsadiha-polzite-za-dvete-godini-ot-dogovora-za-dobrosasedstvo", "text": "Ползите за България и за Република Северна Македония от изпълнението на Договора за приятелство, добросъседство и сътрудничество беше основаната тема на разговора, който премиерите Бойко Борисов и Зоран Заев проведоха в Скопие. Българският министър-председател изтъкна желанието да развиваме близки приятелски отношения, съответстващи на общата история и близост между гражданите на двете страни.Премиерът Борисов посочи, че постигнатите резултати за последната една година по въпросите от общата ни история надхвърлят многократно постигнатото за повече от 20 години. Той беше категоричен, че това не е достатъчно, но е основание за сериозна и активна работа занапред. Българският министър-председател обърна внимание на дейността на мултидисциплинарната експертна комисия, като отбеляза необходимостта от нова динамика в работата й, която може да доведе до бързи и категорични резултати.Според премиера Борисов, предстоящото съвместно председателство на Берлинския процес е също от изключително значение за развитието на добросъседските ни отношения. По време на последната Среща на върха от Берлинския процес, която се проведе през юли в Познан, беше обявено, че през 2020 г. България и Република Северна Македония ще имат съвместно председателство на този изключително важен за региона процес. Министър-председателят Бойко Борисов заяви, че България е подготвена, благодарение на опита си от председателства на различни формати. Добави също така, че се радваме, че първото съвместно председателство на Берлинския процес на държава-членка на ЕС и на държава от Западните Балкани е поверено именно на България и Република Северна Македония и вярваме, че то ще бъде символ на добросъседски отношения и просперитет.Икономическото развитие и транспортната свързаност също бяха обсъдени по време на срещата на двамата премиери. Акцент беше поставен върху приоритетния за двете страни коридор номер 8. Премиерът Борисов изрази увереност, че строителството може да се ускори, включително като се потърсят допълнителни възможности за неговото финансиране. Българският министър-председател добави, че изграждането на коридор номер 8 ще допринесе за развитието на туризма, икономиката и бизнеса не само в България и Република Северна Македония, а във всички страни от региона.След разговора на четири очи между двамата премиери се проведе и среща в разширен състав между двете делегации.", "date": "2019.08.01", "title": "Борисов и Заев обсъдиха ползите за двете години от договора за добросъседство"}
{"url": "https://www.novinite.bg/articles/178705/Borisov-v-Skopie-Geroite-ni-si-dadoha-jivota-za-da-bade-zaedno", "text": "През последните две години се направиха неща, които десетилетия преди това не можеха да станат. Със съвместните усилия и на правителството на Гърция, и на България, и на  Република Северна Македония се даде огромна перспектива на вашата държава по пътя за Европейския съюз и НАТО. Извървяха се огромни крачки, които не бяха лесни за нито една от трите държави. Това заяви министър-председателят Бойко Борисов на пресконференция в Скопие след разговора си с премиера на Република Северна Македония Зоран Заев. Премиерът Борисов изтъкна, че предстоящото догодина съвместно председателство на Берлинския процес на България и Република Северна Македония показва, че Европейският съюз оценява, когато се върви по правилния път.Надявам се историците, не само да не попречат, а да положат огромни усилия и да намерят правилното изразяване на историята, която да ни обединява, заяви още министър-председателят Бойко Борисов. Той беше категоричен, че комисията трябва на всяка цена да намери приемливото решение, защото това е изключително важно за бъдещето. Имат историческа задача и до октомври да приключат с тези теми, подчерта българският премиер. „Да обединим максимално усилия и не само че не трябва да се отлагат срещите на комисията, ежедневно трябва да работи. Малко време имаме, за да приключим тези конфликтни теми. За всички, които спорим - герои, те са си дали живота, енергията, жертвали са се, за да може да стоим заедно“, отбеляза министър-председателят Борисов. По думите му целта на загиналите герои е била да бъдем братя и да има просперитет, и не би било честно към мечтите и целите им, ако се спънат перспективата и развитието.Аз съм се борил с целия си авторитет, за да има това, което е в момента, подчерта министър-председателят Бойко Борисов. Той беше категоричен, че няма по-добро от това Република Северна Македония да бъде част от НАТО и ЕС.След края на пресконференцията, премиерите Борисов и Заев участваха в церемонията по полагане на цветя пред гроба на Гоце Делчев в църквата „Св. Спас“ в Скопие.", "date": "2019.08.01", "title": "Борисов в Скопие: Героите ни си дадоха живота, за да бъде заедно"}
{"url": "https://www.novinite.bg/articles/178706/Proizhod-i-istoriya-na-sladoleda", "text": "Горещите лета и екстремните топлини винаги тласкат хората да намерят спасение и начин да се охладят. Този стремеж даде възможност за създаване на много иновативни технически устройства и традиции, но само един елемент от тях успя да улови въображението и желанията ни, давайки време на всеки да се наслади на моментите си на слънце и да се охлади, както никога досега. Това е любимият на всички сладолед. foodpanda ще ви запознае с произхода и историята.Историята на сладоледа последва възхода на съвременните човешки цивилизации. Първите сладоледи се появяват в древна Персия, преди около 2500 години, а в онези ранни времена всички се основавали на подсладената вода, която е била заледена, смилана на малки парченца и след това украсена с различни дегустационни гарнитури и плодове. Тази традиция на производството на сладолед бавно достигнала гръцката и римската империя, където сладоледите били посрещани с отворени ръце и се използвали либерално от римското благородство, което имало нужни пари за финансиране на много скъп процес на производство. За съжаление след падането на Римската империя организираният транспорт на лед от планини до градовете спира.През 13-ти и 14-ти век Италия е била център на търговията с Близкия изток и Азия, а контактът им с нови и иновативни рецепти за сладолед дава възможност това лятно лакомство да се разпространи бавно в цяла Европа. Катрин д'Медичи заминава за Франция, за да се омъжи за херцог де Орлеан (бъдещ крал на Франция) през 1533 г. и представя сладоледа.Северноамериканските улични търговци започнали да продават сладолед само няколко десетилетия след Франция и Англия, а индустриалната революция бавно, но сигурно започнала работа по решаване на проблемите на непрекъснатото охлаждане. Решаването на този проблем идва едва през 1926 г., когато непрекъснатото охлаждане най-накрая се превръща в реалност с електрическифризери.Римският император Нерон обожава сладолед. Той създава голяма верига от бегачи, които да носят свеж лед от планината в най-големите градове на Рим.Марко Поло запознава Европа със сладоледа на базата на мляко в края на 13 век.Един сладолед конус може да бъде изяден с 50 близания.САЩ са най-големият производител и потребител на сладолед в света.90% от американските домакинства ядат сладолед.Най-известните видове сладолед са Джелато, Неаполитан, Сорбет, пръчка и конус.Първият конус за сладолед е създаден по време на Световния панаир в Сейнт Луис.", "date": "2019.08.01", "title": "Произход и история на сладоледа"}
{"url": "https://www.novinite.bg/articles/178709/Borisov-obeshta-na-Pendarovski-silna-podkrepa-za-pregovorite-za-ES", "text": "България досега винаги е била последователна в подкрепата си за европейската перспектива на Република Северна Македония, отбеляза министър-председателят Бойко Борисов по време на срещата си в Скопие с президента на Република Северна Македония Стево Пендаровски. Българският премиер посочи, че България е подготвена да окаже силна подкрепа за започване на преговори за присъединяване към Европейския съюз през октомври 2019 г. В същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история, добави министър-председателят Борисов. Българският премиер и президентът на Република Северна Македония се обединиха около разбирането, че политиците не трябва да се месят в работата на комисията.Премиерът Борисов изтъкна значението на изпълнението на Договора за приятелство, добросъседство и сътрудничество, който беше подписан през август 2017 г. в Скопие. Според българския министър-председател практическата работа, която следва от този документ може да донесе много позитивни резултати за двустранните ни отношения.Министър-председателят Борисов даде пример с предстоящото по-късно днес откриване на възстановения паметник на полковник Константин Каварналиев. Важно е това да не остане изолиран случай, а да е само стъпка в посока на изграждане на общо бъдеще на основата на общото ни минало, каза още премиерът Борисов.Министър-председателят Бойко Борисов и президентът на Република Северна Македония Стево Пендаровски обсъдиха възможностите за ускорено изграждане на Коридор номер 8, който е от изключително значение за транспортната свързаност в региона. В рамките на разговора беше акцентирано и върху големия потенциал в сферата на туризма, който могат да доразвиват двете страни.", "date": "2019.08.01", "title": "Борисов обеща на Пендаровски силна подкрепа за преговорите за ЕС"}
{"url": "https://www.novinite.bg/articles/178701/KNSB-Da-se-vdignat-zaplatite-na-specialistite-boreshti-se-s-afrikanskata-chuma-po-svinete", "text": "Конфедерацията на независимите синдикати в България (КНСБ) ще настоява за 15-преоцентно увеличение на заплатата на ветеринарните лекари, работещи в областните дирекции на Българската агенция по безопасност на храните (БАБХ). Това обяви президентът на КНСБ Пламен Димитров, предаде БГНЕС.Оказва се, че именно тези, които се борят на първа линия срещу разпространението на Африканската чума по свинете у нас, взимат начална работна заплата в размер на едва 700 лв. На някои места тя е малко по-висока и може да достигне 1000 лв., но от КНСБ са убедени, че трудовото възнаграждение на ветеринарните лекари трябва да бъде повишено до размер 1200 лв.В БАБХ има общо 267 държавни ветеринарни лекари, колкото е броят на общините, но те не успяват да покрият всички населени места и малки общини. В страната обаче има и 914 частно практикуващи лекари, които според КНСБ, ако не в работата по огнищата, то поне могат да се включат в разяснителната кампания.Пламен Димитров обяви още, че синдикатите ще настояват и държавата да предприеме конкретни мерки за възстановяването на фермите, засегнати от Африканската чума по свинете. Той отбеляза, че в свинепроизводството у нас са ангажирани няколко хиляди души, а в индустриалните ферми се отглеждат над половин милион свине.„Много от работещите в сектора са осигурени за всички рискове и дори да закрият съответната ферма, могат да идат в Бюрото по труда. Какво се случва с нерегистрираните стопани, които не са осигурени? Те ще имат сериозни рискове”, отбеляза Пламен Димитров.В брифинга взе участие и Светла Василева, председател на Федерацията на независимите синдикати от земеделието – ФНСЗ. Тя отбеляза, че Националната референтна лаборатория в страната е само една, която изпитва затруднения да обработва всички проби ежедневно. Според нея бюджетът на БАБХ също е хронично недофинансиран.Освен на лекарите, синдикатите ще настояват за увеличение на заплатата на всички експерти в БАБХ, защото се оказва, че заради непривлекателността на професията, там има 70 свободни щатни бройки. ", "date": "2019.08.01", "title": "КНСБ: Да се вдигнат заплатите на специалистите, борещи се с африканската чума по свинете"}
{"url": "https://www.novinite.bg/articles/178699/125-ot-jenite-u-nas-rajdat-za-parvi-pat-oshte-predi-da-navarshat-20", "text": "В Европейския съюз през 2017 г. мнозинството от жените, които са първи път са станали майки, са били на възраст между 20 и 39 години – 92%. Други 4% първи раждания са на майки на възраст под 20 години, а останалите 4% са на жени 40 и повече години, сочат публикувани днес данни на Евростат. Цитирани от БНР.Най-висок дял на родени първи деца от млади майки под 20-годишна възраст е регистриран в България (12,5% от общия дял първи деца през 2017 г.). Следват Румъния (12,1%), Унгария (8,5%) и Словакия (8,1%).Най-малко жени под 20 г. са станали за първи път майки в Дания – 1%, Италия и Словения (1,1%) и Холандия (1,2%).Най-висок дял първи раждания от жени на възраст 40 г. и нагоре е регистриран в Испания (8,8% от общия брой първи деца през 2017 г.), Италия (8,6%) и Гърция (6,6%). ", "date": "2019.08.01", "title": "12.5% от жените у нас раждат за първи път още преди да навършат 20"}
{"url": "https://www.novinite.bg/articles/178700/Svishtovski-policai-hvanaha-dvama-imanyari-i-tehni-otkritiya", "text": "Вчера към 18:00 ч. в района на с. Козловец полицейски служители спрели за проверка лек автомобил, управляван от 49-годишен местен жител. С него пътувал и 51-годишен мъж от Свищов. В хода на инспекцията униформените  установили в колата металотърсачи, лопати, монетовидни и метални предмети и фрагменти, първоначално датирани от римската и османската епохи. Последвали претърсвания на адресите на двамата мъже, където били открити още аналогични премети, иззети са и 9 бойни патрона. По случая е започнато досъдебно производство, в рамките на което, под наблюдението на прокуратурата, ще се установява и документира  престъпната дейност на двамата задържани. ", "date": "2019.08.01", "title": "Свищовски полицаи хванаха двама иманяри и техни открития"}
{"url": "https://www.novinite.bg/articles/178704/Zapochva-rehabilitaciyata-na-oshte-27-km-ot-patya-Smolyan-Stojkite-Shiroka-laka", "text": "Стартира рехабилитацията на 27,2 км от третокласния път III-866 Смолян - Стойките - Широка лъка. Проектът - лот 24, се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. Инвестицията е за над 27,9 млн. лв. Лот 24 обхваща рехабилитацията на два участъка. Първият (от км 8+225.53 до км 11+557.32) е с дължина 3,3 км. Той е изцяло в чертите на град Смолян и съвпада с улиците – „Миньорска“, „Първи май“ и „Невестата“. Вторият участък (от км 26+600 до км 50+484.86) е 23,8 км. Преминава през селата Стойките, Широка лъка и град Девин.Третокласният път III-866 Смолян - Девин - Кричим е основна пътна връзка за жителите на област Смолян. Алтернативен маршрут е на второкласния път II-86 Асеновград – Смолян и осигурява връзка с път I-8 Пазарджик - Пловдив. В момента със средства от ОПРР се ремонтират още 36 км от третокласния път по направлението Михалково - Кричим. Отсечката е включена в лот 22 и лот 23 от програмата. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“. Дължината му е 21,1 км. В лот 23 е участъкът от изхода на Кричим до яз. „Въча“, с дължина 15,3 км. С успешното изпълнение и на трите проекта - лот 22, лот 23 и лот 24, ще бъдат основно ремонтирани близо 64 км от третокласния път.В двата участъка в лот 24 ще бъде извършена цялостна подмяна на асфалтовата настилка и подобряване на отводняването. Отсечката ще е с нови бордюри, водостоци, мантинели, пътни знаци и хоризонтална маркировка. Ще бъдат ремонтирани и 4 съоръжения – 16-метров мост при 35-ти км, премостващ Върбово дере, 7-метров мост при 37-ти км, над Караул дере, 10-метров мост при 39-ти км, и 8-метровия мост при 40-ти км, премостващ Брезко дере.С рехабилитацията на пътя ще се подобри връзката до природните и културните забележителности в областта - пещерата Дяволското гърло, Триградско ждрело, Харамийската пещера, местността Чаирите, Беденските бани, курортен комплекс Пампорово, Смолянските езера, което ще спомогне за развитието на туризма в региона. Ще се повиши достъпът до административни, здравни и културни услуги на жителите на населените места в общините Девин и Смолян и ще се подобри свързаността им с областния център.Изпълнител на строително-монтажните работи на лот 24 е „ИСА 2000“ ЕООД. Договорът им е за 27 913 817,87 лв. с ДДС. Строителният надзор ще осъществи Обединение „Надзор региони“, с участници: ,,Строл 1000“ АД и ,,Трафик холдинг“. Проектът се финансира от Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие ЕООД. Техният договор е за 393 000 лв. с ДДС. Авторският надзор ще бъде от Консорциум ,,Мости“ за 2 160 лв. с ДДС.Общата стойност на проекта BG16RFOP001-7.001-0024 Лот 24 „Път III-866 Смолян - Стойките - Широка лъка от км 8+225.53 до км 11+557.32 и от км 26+600 до км 50+484.86, с обща дължина 27.217 км, Област Смолян“ е 29 105 256,80 лв с ДДС. Финансирането от Европейския съюз е 85% - 21 191 168,53 лв. с ДДС. Националното съфинансиране е 15% - 3 739 617,98 лв. с ДДС, собственият принос е 4 174 470,29 лв. с ДДС.", "date": "2019.08.01", "title": "Започва рехабилитацията на още 27 км от пътя Смолян - Стойките - Широка лъка"}
{"url": "https://www.novinite.bg/articles/178691/KZP-Vnmavajte-s-letnite-stoki-koito-kupuvate", "text": "Някои от нас държат да си осигурят всичко необходимо за морето още преди да тръгнат на почивката. Включително и банските костюми или надуваемите артикули за плажа от типа на дюшеци, седалки за плаване, лодки и пр. Други пък разчитат да си ги закупят, когато пристигнат на мястото, където ще отдъхват. Независимо от това кога и откъде ще се снабдим с тези принадлежности, трябва задължително да обърнем внимание на някои основни моменти, свързани с безопасността. Кои са те – разкриват експертите на Комисията за защита на потребителите (КЗП).ДЕТСКИ БАНСКИ КОСТЮМИБанските за деца – задължително без връзки със свободни краищаДетските бански за малчугани до 7-годишна възраст в никакъв случай не трябва да имат връзки, които да се завързват зад врата, на гърба или кръста. Развързването им особено във водата може да създаде животозастрашаващи рискове и да доведе до сериозни инциденти. Избирайте такива модели, чиито връзки са надеждно закрепени и в двата края към основната част на банския.Дребните апликации – атрактивни, но несигурниНе рискувайте безопасността на банския костюм само заради красивия му външен вид. Всякакви украшения от типа на пайети и копчета върху него крият опасност от задушаване при поглъщането им от най-малките. Нека банският бъде изчистен от подобни елементи.СУВЕНИРИТЕ С АТРАКТИВНИ ФОРМИВ магазинчетата, особено през активните туристически сезони, могат да бъдат открити всякакви причудливи сувенири и предмети, които сами по себе си не представляват опасност и могат приятно да разнообразят пространството около нас по време на почивката ни. Но не е изключено в ръцете на децата част от тези изделия да се превърнат в „бомба със закъснител”. Това например, са различни малки фенерчета или лазерни показалки със светлини в различен цвят, които при насочване срещу очите могат да увредят зрението.НАДУВАЕМИ АРТИКУЛИКой е производителят и има ли знак със стандарта за безопасност?Това е първото и най-важно нещо, за което трябва да се поинтересувате. Цитирането на европейския стандарт за безопасност, както и на името или търговската марка на производителя, вносителя или доставчика дават по-голяма гаранция за надеждността на продукта.Проверете за остри ръбовеНе пренебрегвайте факта, че острите ръбове, където се съединят отделните части на изделието или ъглите на надуваемите предмети могат да причинят нараняване при триенето на тялото с тях във водата.Всякакви щифтове са опасни!Наличието на щифтове в краищата на регулиращи шнурове по дюшеците или поясите например, създават потенциален риск от нараняване.Клапаните за въздух трябва да са сигурни и прибраниЗапушалките за надуването на изделието не трябва да пропускат въздух, тъй като в противен случай може да се стигне до внезапно спадане и потъване. В никакъв случай те не следва да стърчат повече от 5 мм над повърхността на изделието, когато то е надуто. Много е важно от гледна точка на безопасността всички въздушни кухини да са напълно надути.Информирайте се за каква възраст и тегло е предназначен продуктът!За целта погледнете предупредителните надписи върху изделието. Те съдържат тази важна информация, както и препоръката артикулът да не се използва от потребители извън определения диапазон за тегло или възраст, в плитки води, разбиващи се вълни или вани. Важно е родителите да бъдат особено внимателни дори тогава, когато става дума за напълно безопасни надуваеми предмети. Децата в никакъв случай не бива да бъдат оставяни без надзор, дори когато са снабдени с такива помощни средства, тъй като те само ги улесняват при придвижването им във водата, но не гарантират напълно безопасността им.Предпочитайте ярките цветове!Искрящите и наситени цветове на надуваемите предмети ги правят по-лесно забележими във водата, което дава възможност за по-бърза реакция. В случай, че за кратък период детето остане извън зрителния контрол на родителя, той бързо да може да идентифицира местонахождението му преди да се е стигнало до някакъв сериозен инцидент.Председателят на КЗП Димитър Маргаритов препоръчва преди да закупим някои от тези стоки, да направим справка в поддържания на интернет страницата на институцията регистър на всички забранени опасни стоки, за да се уверим дали избраното от нас не фигурира там. Той съветва дори при най-малко съмнение да се подава веднага сигнал. Когато потребителят закупи доказано опасна стока, има правото да си върне парите от търговеца. Има право и на обезщетение за вреди. ", "date": "2019.08.01", "title": "КЗП: Внмавайте с летните стоки, които купувате"}
{"url": "https://www.novinite.bg/articles/178696/Novi-sluchai-na-afrikanska-chuma-po-svinete-v-Montansko-Plovdivsko-i-Razgradsko", "text": "Българската агенция по безопасност на храните (БАБХ) констатира нови огнища на Африканска чума при домашни свине за първи път в област Монтана в лични стопанства (тип заден двор), в квартал „Младеново“, град Лом – 11 свине и в село Ковачица, община Лом – 7 свине .Взетите проби са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София днес, 31 юли.Пробовземането е извършено в рамките на засиления надзор, свързан с установения положителен случай на диво прасе в община Лом на 24 юли 2019 г.Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното умъртвяване по хуманен начин и обезвреждане в засегнатия обект, както и при свинете в рисковата зона с неясен здравен статус и произход, при спазване на нормативните изисквания.Създадени са зони на рестрикция (3 км предпазна и 10 км надзорна зони). Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор.Установени са и нови случаи на Африканска чума при 2 диви прасета, отстреляни в заграждение в община Куклен, област Пловдив и намерени умрели 6 диви свине в ловно стопанство „Воден“, област Разград.Това са първите случаи на АЧС в двете области.От БАБХ призовават хората да започнат да колят спешно свинете в задните си дворове, както и напомняме, че месото трябва да премине термична обработка.Превенцията в момента е най-важна с оглед овладяване на ситуацията. АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките.", "date": "2019.08.01", "title": "Нови случаи на африканска чума по свинете в Монтанско, Пловдивско и Разградско"}
{"url": "https://www.novinite.bg/articles/178702/Zapochvat-evtanaziyata-na-prasetata-vav-fermata-v-Golyamo-Vranovo", "text": "От днес започва умъртвяването на животните от свинекомплекса в село Голямо Враново. Това съобщи директорът на Областната дирекция по безопасност на храните (ОДБХ) в Русе д-р Георги Дяков по време на заседание на епизоотичната комисия, предаде БГНЕС.Очаква се най-рано във вторник, 6 август, да приключи евтаназията на прасетата в индустриалните ферми в Николово и Бръшлен.Въпреки мерките, от сряда има ново огнище на африканска чума в областта, този път в град Бяла, която попада в 10-километровата зона за надзор около село Пет кладенци, където бяха потвърдени случаи на болестта още на 16 юли. Там става дума за 8 обекта, като 2 от тях са регистрирани, а останалите 6 са от тип „заден двор“, с около 140 животни, които ще бъдат умъртвени.От ОДБХ заявиха, че засега няма да тръгват по частните стопанства да проверяват дали все още има незаклани прасета, тъй като сега акцентът е върху овладяване на огнищата и максимално бързо приключване на дейностите по евтаназия на животните, за да не се разраства епидемията.Проверките ще бъдат извършени веднага щом това е възможно, обясни д-р Дяков.Според него, хората по населените места в областта не вярвали, че има чума, докато не видят с очите си, но когато се убедят, вече е твърде късно.От големите свинекомплекси в областта, само този в село Юделник досега успява да се опази от заразата, като днес се очаква да излязат взетите и изпратени за изследване проби от няколко умрели животни. ", "date": "2019.08.01", "title": "Започват евтаназията на прасетата във фермата в Голямо Враново"}
{"url": "https://www.novinite.bg/articles/178715/V-rusensko-selo-stopanite-sami-umartviha-vsichki-domashni-praseta", "text": "Днес изтече срокът, в който стопаните в малките населени места на Северна България, трябваше да умъртвят прасетата в дворове си. В русенското село Тръстеник акцията е приключила. В рамките на два дни са умъртвени 23 прасета, съобщава БНТ.Семейството на Албена Тодорова е отглеждало три прасета в двора си. Казва, че още с появата на заразата в региона, са спазили инструкциите и са ги умъртвили.Семейството на Атанас Калинов също е било принудено да заколи 2-месечното си прасе.От Агенцията по безопасност на храните обаче признават, че хората по селата подценяват заболяването.Въпреки заболяването, хората в Тръстеник не възнамеряват да се отказват сами да отглеждат месото за трапезата си. Казват, че има начин загубите, да се компенсират в бъдеще време.От утре екипите на регионалната Дирекция по безопасност на храните тръгват на проверки по селата, за да санкционират неспазилите забраната.", "date": "2019.08.01", "title": "В русенско село стопаните сами умъртвиха всички домашни прасета"}
{"url": "https://www.novinite.bg/articles/178713/Prokuraturata-Ot-kompyutara-na-Kristiyan-Bojkov-imalo-tarseniya-po-EGN-za-Borisov-Cacarov-i-Peevski", "text": "9 часа и 26 минути след публикуването на открадната база данни на НАП, търговският директор на „ТАД Груп” Георги Янков разговаря с непознат по телефона, като му казва: „правителството трябва да си замине…”. Това става ясно от доказателствения материал по случая, събран в хода на разследването. Днес Специализираната прокуратура разпространи части от събраните доказателства, предаде БГНЕС.От доказателствата е ясно, че хакерите са събирали данни за прокурори и следователи в папка „Ne se chistiiiii”.Установено е, че има неуспешни опити за нерегламентиран достъп до 49 търговски дружества.Публикувани са и част от свидетелски показания, които ще бъдат представени в цялост на Специализирания наказателен съд:„Но все пак броят на клиентите е недостатъчен, затова не съм сигурен кой го предложи – И. или К., част от политиката на фирмата за набиране на клиенти да бъде тестването на сайтове на различни дружества без тяхно знание и впоследствие да ги набират като клиенти. Тази политика на фирмата се коментираше постоянно в офиса основно между И. и К., като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъда привлечени като клиенти”.Във видео запис от камера на терасата на офиса на „ТАД Груп” търговският директор на фирмата Георги Янков разговаря с непознат по телефона като му казва: „напротив… то би трябвало да създаде работа за нас по принцип”… „да не говорим, че Бивол разполагат с информацията от две седмици…”, „… директно с Атанас Чобанов от Бивол се говори… имай предвид, че те не са пуснати всичките…те са пуснати точно на медиите, за да ги верифицират, за да ги видят, че са верни и да видят за какво става въпрос….. правителството трябва да си замине със всички…със всички”.Разследващите са установили, че на 9 юли, 6 дни преди да бъде изпратен мейл до медиите с линка с базата данни, че от служебния компютър на Кристиян Бойков са правени търсения по ЕГН за премиера Бойко Борисов, главния прокурор Сотир Цацаров и депутата от ДПС Делян Пеевски.От доказателствените материали става ясно още, че в личния телефон на Кристиян Бойков е намерен файл, съдържащ лични данни на лица, заемащи висши държавни длъжности, на народни представители, на съдии, на областни управители и на кметове.От прокуратурата също така съобщиха, че Бойков е експлоатирал пропуски в сигурността на сайта на Агенция “Митници”.Апелативната специализирана прокуратура протестира мярката за неотклонение парична гаранция на собственика на “ТАД Груп” Иван Тодоров. В сряда той бе пуснат под гаранция от 100 хиляди лева.Действията по разследването продължават. ", "date": "2019.08.01", "title": "Прокуратурата: От компютъра на Кристиян Бойков имало търсения по ЕГН за Борисов, Цацаров и Пеевски"}
{"url": "https://www.novinite.bg/articles/178693/Napusnaliyat-shef-na-KPKONPI-podade-molba-da-se-varne-v-prokuraturata", "text": "В понеделник ще се проведе заседание на Прокурорската колегия на ВСС с единствена точка в дневния ред – молба от Пламен Георгиев Димитров за възстановяване на длъжност „прокурор” в Специализираната прокуратура, съобщиха от ВСС.БГНЕС припомня, че вчера парламентът прие оставката на шефа на КПКОНПИ Пламен Георгиев. Пламен Георгиев излезе в дълъг отпуск още през месец април тази година, след като прокуратурата и НАП стартираха проверка срещу него. Причина за нея стана терасата му с площ от 186 кв. м, която Георгиев не е декларирал, въпреки че е вписана в нотариалния му акт. Имотът на Георгиев стана част от разразилия се скандал „Апартаментгейт“, който доведе до редица оставки от публични длъжности на замесените в него.", "date": "2019.08.01", "title": "Напусналият шеф на КПКОНПИ подаде молба да се върне в прокуратурата"}
{"url": "https://www.novinite.bg/articles/178697/EVN-Toplofikaciya-prodaljava-kampaniyata-za-promocionalna-cena-do-8-lv-za-kubik-goreshta-voda-v-Plovdiv", "text": "Битовите клиенти на EVN Топлофикация в Пловдив, ползващи топла вода от дружеството, получават отстъпка - в периода от 1 май 2019 г. до 30 септември 2019 г. цената за един кубик гореща вода няма да надвишава 8 лева с ДДС.В случай че домакинствата в дадена сграда заплащат регулярно по-малко от 8 лева на кубик гореща вода, техният краен разход се запазва. Например, ако разходите на дадено домакинство за гореща вода са 6,50 лева за кубик, техният размер се запазва и няма да се повиши на 8 лева.Отстъпката е валидна за домакинствата, които в периода на кампанията ползват услугата гореща вода от EVN Топлофикация, както и за домакинствата, които в периода на кампанията станат клиенти на дружеството и ползват услугата гореща вода. Не е необходимо специално заявление за участие в кампанията.", "date": "2019.08.01", "title": "EVN Топлофикация продължава кампанията за промоционална цена до 8 лв. за кубик гореща вода в Пловдив"}
{"url": "https://www.novinite.bg/articles/178703/BEH-napravi-treto-plashtane-za-lihva-po-svoyata-vtora-emisiya-evroobligacii", "text": "На 1 август 2019 г. „Български Енергиен Холдинг“ ЕАД (БЕХ) успешно осъществи третото плащане за лихва по своята втора емисия еврооблигации от 2 август 2016 г., листвана на Ирландската фондова борса (Euronext Dublin), с номинал 550 милиона евро, годишен лихвен процент в размер на 4,875% и падеж от 5 години. Лихвеното плащане е в размер на 52,441 млн. лв. (26,813 млн. евро).", "date": "2019.08.01", "title": "БЕХ направи трето плащане за лихва по своята втора емисия еврооблигации"}
{"url": "https://www.novinite.bg/articles/178695/Dneven-horoskop-za-chetvartak", "text": "Категорично отказвате да следвате нечие чуждо мнение и се застъпвате за своята позиция. Именно така трябва да постъпите днес, за да избегнете опит за въздействие върху себе си.Колкото и да се сърдите на обстоятелствата, които ви спират да направите това, което искате, това няма как да ви помогне да намерите алтернативно решение. Положете усилия, за да надхитрите капана на действителността.Не можете да бъдете на мястото, на което искате да сте в момента, и това ви потиска страшно много. Липсата на хората, които физически са далеч от вас, ви се отразява силно. Опитайте да се развлечете, като обградите себе си с позитивни и усмихнати хора.Представителите на останалите зодии могат да намерят дневния си хороскоп ", "date": "2019.08.01", "title": "Дневен хороскоп за четвъртък"}
{"url": "https://www.novinite.bg/articles/178707/Namaliha-moshtnostta-na-edin-blok-na-AEC-sled-srabotila-zashtitna-sistema", "text": "В 10:24 часа на 01.08.2019 г. мощността на шести блок на АЕЦ “Козлодуй” бе намалена до 300 мегавата в резултат на задействане на автоматиката за разтоварване на блока, поради изключване на две от главните циркулационни помпи. Причините за изключването са отстранени. За да бъдат включени отново в работа двете циркулационни помпи, турбогенераторът на шести блок ще бъде изключен от електроенергийната система на страната и ще бъде присъединен отново до три часа след спирането.Радиационната обстановка е нормална. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор.Пети блок на АЕЦ “Козлодуй” работи с пълно натоварване на мощността.", "date": "2019.08.01", "title": "Намалиха мощността на един блок на АЕЦ след сработила защитна система"}
{"url": "https://www.novinite.bg/articles/178712/Blok-6-v-Kozloduj-veche-raboti-normalno", "text": "В 14:58 часа на 01.08.2019 г. шести блок на АЕЦ “Козлодуй” бе включен в паралел с енергийната система на страната. Блокът бе спрян в 12:12 часа по-рано днес, за да бъде възстановена работата на две от главните циркулационни помпи.Причината, довела до изключването на помпите, бе отстранена. Успешно са изпълнени изпитанията за потвърждаване на нормалната работоспособност на системите и съоръженията на шести блок.Пети енергоблок на атомната централа работи с пълно натоварване на мощността.", "date": "2019.08.01", "title": "Блок 6 в „Козлодуй“ вече работи нормално"}
{"url": "https://www.novinite.bg/articles/178708/Mitnichari-hvanaha-pratka-heroin-za-nad-1-mln", "text": "17,356 кг. хероин бяха задържани от митнически служители на ГКПП Капитан Андреево, а при последвали оперативно-издирвателни мероприятия на служители на сектор БОП – Хасково и на ОД на МВР – Хасково, под ръководството на Окръжна прокуратура Хасково, е задържан и един от получателите на пратката. Това обявиха на брифинг днес в Свиленград директорът на Агенция „Митници“ Георги Костов, Делчо Лавчев - заместник-окръжен прокурор в ОП Хасково, Атанас Курдов – началник сектор БОП – Хасково, старши комисар Ангел Цанков -  директор на ОД на МВР Хасково и Христо Стефанов - заместник-директор на РД на Гранична полиция – Елхово.На 26.07.2019 г., на ГКПП Капитан Андреево, на трасе „Входящи леки коли и автобуси“ пристига лек автомобил,  управляван от 44-годишен британски гражданин от иракски произход.  Превозното средство е селектирано  за  щателна митническа проверка, при която митническите служители установяват хладилна чанта с двойно дъно. В нея са укрити 17 пакета, обвити със синьо индиго и прозрачен полиетилен.  Извършеният на място полеви наркотест показва, че съдържащото се в пакетите прахообразно вещество  е хероин. Общото количество на иззетия наркотик е 17,356 кг.Уведомена е Окръжна прокуратура Хасково, образувано е досъдебно производство, а в случая се включват и служители на сектор „Борба с организираната престъпност“ – Хасково и ОД на МВР Хасково. При извършените оперативно-издирвателни мероприятия е установено още едно съпричастно лице – 37-годишен ирански гражданин, със статут на постоянно пребиваващ в Германия, за което е установено, че е подбудител и помагач за извършване на престъплението. Повдигнати са обвения по чл. 242 ал. 4 във вр.с ал. 2  от Наказателния кодекс на водача на автомобила и на второто лице.Това престъпление само по себе си се явява тежко умишлено престъпление. Предвижда се наказание лишаване от свобода от 15 до 20 години, както и кумулативно предвидено наказание глоба от 200 000 до 300 000 лева, обясни пред журналистите Делчо Лавчев - заместник-окръжен прокурор в ОП Хасково и допълни, че вчера (31.07.2019 г) съдът е постановил постоянна мярка за неотклонение задържане под стража за двете лица.Получателят на пратката с наркотично вещество е задържан на 29.07.2019 г., около 22 часа,  в района на хотел в Хасково, обясни Атанас Курдов – началник сектор БОП – Хасково и допълни, че хероинът е бил предназначен за Западна Европа.Директорът на Агенция „Митници“ подчерта добрата координация и взаимодействие между службите, противодействащи на този тип препълнения, под ръководството на прокуратурата.„Митническите служители са извършили изключително професионално проверката, шофьорът не е показал съмнително поведение, но е проверен на база анализ на риска и така е установено наркотичното вещество“, обясни Георги Костов и допълни „Позитивното тук е, че веднага след като е установено наркотичното вещество има и още високо професионални действия на митническите и граничните служители и в разследването бързо се включват ГДБОП, който има по-висок оперативен капацитет“, допълни директорът на Агенция „Митници“.Това е трети такъв случай на ГКПП Капитан Андреево за последните четири месеца като общо са задържани 312 кг хероин, подчерта Костов и допълни, че при предишен такъв случай през април са задържани 288 кг хероин, укрити в товарен автомобил. Тогава също е имало добра координация и на територията на Пловдивска област е задържан организатора на канала. Вторият случай е от май, при който са задържани около 6 кг хероин, пренасяни от двама български граждани, а при последвало претърсване на техните адреси и на адресите на други съпричастни лица са задържани и още наркотични вещества.Откритото наркотично вещество е на стойност над  1 130 000  лева по цени за нуждите на съдебната система.", "date": "2019.08.01", "title": "Митничари хванаха пратка хероин за над 1 млн."}
{"url": "https://www.novinite.bg/articles/178710/Iztrebitel-padna-v-SASht-7-dushi-sa-leko-raneni", "text": "Изтребител Ф/А-18Е „Супер Хорнет“ катастрофира в сряда в националния парк Долината на смъртта на място, известно като Каньона от Междузвездни войни, съобщи Си Ен Ен, предаде БНР.Говорителят на парка Патрик Тейлър заяви, че седем посетители са леко пострадали при инцидента в щата Калифорния.По принцип на изтребителите е забранено да летят над национални паркове, но за този район от Долината на смъртта е направено изключения. Всъщност мястото е популярно за желаещи да наблюдават учебни полети на военните.Армията съобщи, че причините за инцидента не са известни. Не е ясна и съдбата на пилота. ", "date": "2019.08.01", "title": "Изтребител падна в САЩ, 7 души са леко ранени"}
