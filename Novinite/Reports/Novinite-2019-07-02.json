{"url": "https://www.novinite.bg/articles/177733/Nemskata-policiya-podari-dva-avtomobila-na-MVR", "text": "  Стремежът ми като министър е да бъдем открити към партньорите, неслучайно г-н Райнер Кан работи в МВР и това е допълнителен бонус в отношенията ни. Като съветник той има достъп до всички проблеми и структури в МВР и смятам, че това е пътят, по който изграждаме довериеч\", отбеляза министър Маринов.Той подчерта, че днес  Знаем, че пазейки границата ни с Турция, до голяма степен гарантираме сигурността на Европа.  В този смисъл съществуването на Дирекция „Вътрешна сигурност“ в МВР действа превантивно преди всичко.По думите на Андреас Бакхоф - инспектор на Полицията в готовност на федералните провинции на Германия,  Той обаче подчерта, че една от най-важните теми е доверието в полицията, която е партньор на населението. В този смисъл е важно обществото да вярва в своята полиция. Дирекция „Вътрешна сигурност“ в МВР е пример, който показва на хората, че освен противодействието на престъпността, наша грижа е да съблюдаваме действията на служителите. Дарението е израз на отношение към структурата, както и потвърждение на искреното желание да развиваме сътрудничеството ни в бъдеще – добави той.", "date": "2019.07.02", "title": "Немската полиция подари два автомобила на МВР"}
{"url": "https://www.novinite.bg/articles/177741/Avtobus-s-deca-se-zapali-na-magistrala-Trakiya", "text": "Автобус, превозващ 31 деца и две учителки, се е запалил на магистрала \"Тракия\", съобщиха от МВР.Сигналът за инцидента, който е станал на 316-ия километър в района на Карнобат, е подаден около 14:40 часа.По първоначални данни е пламнал двигателният отсек на автобуса, който се намира в задната част на превозното средство. Всички ученици са изведени от автобуса. Няма пострадали.Учениците и двете преподавателки са пътували по маршрут Слънчев бряг- Крумовград, като са се връщали от екскурзия. В момента децата се намират на безопасно разстояние от автобуса, като ще бъдат отведени до най-близката бензиностанция, където ще пристигне друго превозно средство, което да ги откара до Крумовград.Транспортът, с който ще стигнат до най-близката бензиностанция, е организиран от Община Бургас.", "date": "2019.07.02", "title": "Автобус с деца се запали на магистрала \"Тракия\""}
{"url": "https://www.novinite.bg/articles/177695/Neno-Dimov-Ne-se-podgotvya-zabrana-za-ogranichavane-na-vnosa-na-dizelovi-avtomobili", "text": "Не се подготвя забрана за ограничаване на вноса на дизелови автомобили с клас под Евро 4 от  началото на 2021 г. Това ще бъде допълнителна мярка, която може и да не бъде приложена. Това каза министърът на околната среда и водите Нено Димов в ефира на „Здравей, България”. По думите му не може да бъде забранен вносът на автомобили с дизелови двигатели, тъй като се нарушава правото на свободно движение на хора, стоки, услуги и капитали в ЕС. „Директна забрана не може да има”, беше категоричен министърът.„Още миналата година събрах сериозна коалиция от една трета от европейските държави и възложихме на ЕК да реши този проблем на европейско ниво, защото като говорим, че не можем да нарушаваме основни принципи за свободно движение, ако това бъде намерено като решение на европейско ниво, принципът няма да бъде нарушен. /…/ За мен ограничението ще дойде от това. Когато една кола не може да бъде изнасяна, защото се третира като отпадък – това е вид ограничение.  Тази мярка е само при положение, че не сработят основните мерки, тъй като ние говорим за основни мерки, свързани най-вече с икономиката, с енергетика, със земеделие, промишленост. А това е един резервен вариант”, каза Димов.Министър Димов коментира и документа, насочен към ограничаването на фините прахови частици във въздуха - това е мащабен документ, говорещ средносрочно до 2030 г. „Успяхме да договорим с ЕК едни 400 млн. лв., които са вече на разположение на общините. Повече от 6 месеца отделихме, за да убедим ЕК, и процедурата за кандидатстване за електрификацията на транспорта се отваря буквално тези дни“, допълни той. Според него е необходимо да се работи за въвеждането на електромобили у нас. „На Съвета на министрите получих подкрепата на една трета от държавите в ЕС за изграждане на фонд, който да подпомага инфраструктурата и електрификацията на страните от Съюза, така че това е процес, който ще продължа да развивам и да се опитам да направя максималното в тази посока”, каза министърът.Нено Димов обясни, че решенията срещу замърсяването на въздуха в градовете трябва да се взимат от общините. „Годишният технически преглед дава възможност за различни видове стикери от гледна точка на категорията на колата, а местната власт е тази, която забранява влизането на някои категории автомобили. Тези зони, които трябва да бъдат направени в градовете, са въпрос на планиране на самите градове. Не случайно и проблемът с фините прахови частици, но и общо замърсяването на въздуха в градовете, е въпрос на планиране и на взимане на решения от местната власт”, обясни той.По повод на ветото на президента срещу закона за дивото къмпингуване, министърът коментира: „Там, където има диво къмпингуване, след това има много отпадъци и кметовете са изключително притеснени. Всъщност те взимат ресурс от хората, които плащат, за да покриват щетите от тези, които не плащат. Самите хора са различни групи. Законът регламентира точно това кои са онези минимални изисквания, за да може от една страна да се опазва, а друга страна да се къмпингува. Законът възлага на четири министерства за 6 месеца след влизането му в сила да разработят условията за къмпингуване. Естествено трябва да има тоалетна, вода и ток и място, на което да събирате отпадъците си. Това трябва да бъде регламентирано”.", "date": "2019.07.02", "title": "Нено Димов: Не се подготвя забрана за ограничаване на вноса на дизелови автомобили"}
{"url": "https://www.novinite.bg/articles/177727/Stolichna-obshtina-si-varna-5-linii-na-gradskiya-transport-ot-chastni-operatori", "text": "Столична община си върна 5 линии на градския транспорт от частни оператори. Автобуси с номера 5, 7, 8, 10 и 14 вече се обслужват от Столичния автотранспорт. Информацията потвърдиха за БГНЕС от пресцентъра на Столичната община.Оттам поясниха, че досега по тези линии са се движили неклиматизирани автобуси от 2008 г., които сега ще бъдат подменени с дизелови \"Yutong\" от 2016 г. Те са изцяло климатизирани, нископодови и с най-висок стандарт Евро 6.От 11-ти юли линия № 1 също ще се обслужва от общинското дружество.", "date": "2019.07.02", "title": "Столична община си върна 5 линии на градския транспорт от частни оператори"}
{"url": "https://www.novinite.bg/articles/177739/Sintetichnata-droga-nabira-populyarnost-u-nas", "text": "Тревожни данни за младите хора и дрогата. Всеки четвърти студент у нас е пушил марихуана, показват последните проучвания. Според статистиката - над 25 % от младежите са употребявали наркотик. Най-популярната дрога сред студентите е марихуаната, следвана от хашиша, амфетамините и кокаина. Младежите употребяват наркотици почти всеки ден. Данните показват още, че първият досег на студентите до наркотици най-често става по време на купон. Над половината анкетирани в проучването са на мнение, че употребата на марихуана е опасна за здравето. През последните години синтетичната дрога става все по-популярна и опасна. „Разликата между синтетични наркотици и останалите е, че те се правят предимно и само от химия. Повечето тийнейджъри използват интернет и е много лесно да попаднат на наркотично вещество, което могат да си поръчат”, коментира Стефан Бакалов – началник отдел в Митническо разузнаване и изследване. Освен че достъпът е лесен, и цената е по-ниска. „Един грам кокаин се търгува за 100-130 лв., докато същото количество синтетика за 20-30 лв. максимум”, допълва Стефан Бакалов. Същевременно обаче синтетичните наркотици са в пъти по-опасни. „Те са изключително мощни вещества. От 1 грам може да се направят 10 000 дози. Представете си колко е силно”, посочи Стефан Бакалов. Консумацията, дори на една доза, може да се окаже смъртоносна. „Новите наркотици са много опасни заради наличието на психостимуланти в тях. Тези наркотици имат силен ефект върху мозъчните центрове на дишането и сърдечната дейност. Могат да доведат до летален изход”, каза д-р Цветеслава Гълъбова. Д-р Гълъбова, която е директор на държавната психиатрична болница  „Св. Иван Рилски”, заяви, че през последните години броят на хората, които стигат до хоспитализация след употребата на синтетична дрога се увеличава. Оказва се, че синтетичната дрога е по-опасна дори от кокаина и хероина. Зависимостта се лекува по-трудно от тази към другите наркотици. Причината – този вид създава психическа зависимост, но не и физическа.", "date": "2019.07.02", "title": "Синтетичната дрога набира популярност  у нас"}
{"url": "https://www.novinite.bg/articles/177738/Ot-petak-v-kinata-Vchera-si-e-za-vchera", "text": "До вчера всички знаеха кои са Бийтълс. Днес само Джак си спомня тях и песните им. И е на път да се превърне в голяма звезда.Носителят на „Оскар“ Дани Бойл (Трейнспотинг, Беднякът Милионер, Стив Джобс) обединява сили с номинирания за „Оскар“ сценарист Ричард Къртис (Наистина любов, Четири сватби и едно погребение, Нотинг Хил) в една рокендрол комедията за музика, мечти, приятелство и трудния път към истинската любов. Джак Малик (Химеш Пател) е музикант и автор на песни в малко английско крайморско градче. Единствената му опора в неуспешната му кариера е приятелката му от детинство Ели (Лили Джеймс).След странен инцидент с автобус по време на глобално спиране на тока той се оказва единственият човек на света, който си спомня за съществуването на Бийтълс. Kоето го поставя в истински сложна ситуация. Джак бързо се превръща в суперзвезда, изпълнявайки парчетата на най-великата група на всички времена пред публика, която ги чува за първи път. Не и без помощта на хладнокръвната си американска агентка Дебра (носителката на награда „Еми“ Кейт Маккинън). Но със славата идват и проблемите. Ще загуби ли Джак единствения човек, който винаги е вярвал в него, Ели? И какво ще му струва, за да осъзнае, че единственото, от което наистина се нуждаем, е любов? С нови версии на някои от най-обичаните парчета на Бийтълс, Вчера си е за вчера е продуциран от Тим Бивън и Ерик Фелнър (Клетниците, Най-мрачният час, поредицата за Бриджит Джоунс), наравно с Матю Джеймс Уилкинсън (Kaleidoscope) и Бърни Белю (Стив Джобс). Сред продуцентите са Ричард Къртис и Дани Бойл, а Ник Ейнджъл и Лий Брейзър са изпълнителни продуценти.Вчера си е за вчера идва в кината на 5 юли.", "date": "2019.07.02", "title": "От петък в кината: \"Вчера си е за вчера\""}
{"url": "https://www.novinite.bg/articles/177718/Karakachanov-Ciganizaciyata-tryabva-da-bade-spryana-nezabavno", "text": "Това се казва в позиция на заместник министър-председателя по обществения ред и сигурността, министър на отбраната и лидер на ВМРО – Българско национално движение Красимир Каракачанов. Тя идва като поредно действие във връзка с Концепция за промени в политиката за интеграция на циганския (ромския) етнос в Република България и мерките за реализацията им, придобила общественост като Концепция срещу циганизацията. Припомняме, че още през месец февруари Каракачанов представи за обществено обсъждане документа, а през месец април Концепцията беше представена и за разглеждане от отделните министерства. Концепцията предстои да бъде вкарана официално в дневния ред на правителството.Няма повече време за отлагане, прекалено дълъг стана списъкът с убийства, побоища и насилие, извършвани от представители на циганския етнос над хората в страната. Само за последните два месеца станахме свидетели на поредица от криминални деяния, които нагнетяват нетърпимост и страх в обществото. А ситуацията в с. Розино, където и циганите искат изселването на циганска фамилия, която тероризира цялото село, е достатъчно показателна, че има нужда не от последващи действия на полицията, а от превантивни мерки от страна на държавата, се казва още в позицията на вицепремиера.Да се спират помощи, когато децата не ходят на училище, да се губи правото за социални придобивки при отказ от преквалификация и започване на работа, да се премахнат незаконните гета, да се прекрати престъпната практика деца да раждат деца, да се полага обществено полезен труд и т.н.Припомняме ключовите моменти от Концепцията, която предлага Красимир Каракачанов:Основната част от предложенията са спиране на помощите при: отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб“. При злоупотреба с парите от „детски“ да се въведе отпускането на надбавки в натура.Спиране на помощите при отказ от образоване, придобиване на трудови навици и квалификация, както и при липсата на видим напредък по социализиране и интеграция.Част от мерките по премахване на професията „социално слаб“ е слагането на таван на социалните плащания към един човек или домакинство на годишна база.По отношение на образованието са нужни няколко основни стъпки, а именно: посещението на детски градини за децата трябва да е задължително от 4-годишна възраст. Детските градини за всички деца трябва да станат безплатни. В спешен порядък държавата трябва да подпомогне лицата, ненавършили 16 години, да се завърнат в училищата; тези над 18, които нямат поне основно образование, да бъдат подпомогнати да го завършат. При отказ за изпълнение на тези мерки отново да се предвиди спиране на социалните помощи.С оглед на безразборната раждаемост в гетата предлагаме приемането на пакет от строги мерки по отношение на децата, които раждат деца – родителите им, както и самите те, да нямат достъп до социалната система на страната и да бъдат прилагани ефективно санкциите на действащото законодателство по отношение на безотговорните родители. При жени, които са оставили за отглеждане в дом повече от 2 деца, да се предложат безплатни мерки за доброволно ограничаване възможността за последващи нежелани бременности. Това трябва да се предложи като доброволна възможност и за жените от цигански произход с над определен брой деца (3 и повече).Предвид лошата хигиена и ниска здравна култура на една голяма част от циганското население в страната да бъдат направени задължителни ваксинации при децата и при възрастните. При отказ – да важат правилата за отнемане на помощите.Използването на спешната медицинска помощ от здравно неосигурените лица трябва да се заплаща, когато сигналите за повикване не отговарят на критерия „спешност“.Създаване на 3-годишна Национална програма за постепенно премахване на кварталите с преобладаващо циганско население и ограничаване на незаконното строителство.Недопускане на първоначално заселване на групи лица без адресна регистрация в съответното населено място. А лицата без адресна регистрация да нямат право да обитават територията на съответното населено място, ако не се спази режимът за регистрация.Създаване на механизми за участие с личен труд на социално слаби лица и членовете на техните семейства при изграждането на жилища, които са предназначени за ползване от социално слаби хора.За намаляване на престъпността сред циганите основна стъпка на държавата трябва да е разграждането на клановете и намаляване на влиянието на главатарите в гетата. Контролът на местата за търговия с метали трябва да бъде затегнат, както и да се обърне сериозно внимание на „ало измамите“, джебчийството, просията, проституцията и т.н.Стриктно прилагане на съществуващите санкционни механизми по отношение на лицата, които осъществяват съответните състави на правонарушения, установени в действащото законодателство за ограничаване на традиции, които противоречат на правовия ред и съвременните морални ценности (напр. купуване на булки, фактическо съжителство между деца, саморазправа и др.).Стриктно прилагане на предвидените в действащото законодателство мерки и нулева толерантност по отношение на посегателства над медици, полицаи, военни, горски пазачи, полски пазачи и други представители на държавната власт или местното самоуправление.Приобщаване на почтени и образовани лица от циганските общности към дейността по опазване на обществения ред. Сформиране на доброволни отряди за охрана и др.Неправителствените организации, които защитават преимуществено обитатели на кварталите с преобладаващо циганско население, задължително да разкриват офиси в тези квартали. С цел осветляване на дейността на неправителствените организации, регистрирани в частна полза, които работят с циганския етнос, трябва да се въведе задължението да декларират източниците си на финансиране и да дават отчет за изразходваните пари по проекти за интеграция назад в годините.За осъществяване на тези мерки депутатите от ВМРО, заедно с колегите им от ПГ на „Обединени патриоти“ в НС, вече внесоха законодателни промени като въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушения; разширяване на обхвата на неизбежната отбрана, отпадането на маловажните кражби и др. Тази законодателна дейност ще продължи и в другите, изброени по-горе области.", "date": "2019.07.02", "title": "Каракачанов: Циганизацията трябва да бъде спряна незабавно"}
{"url": "https://www.novinite.bg/articles/177722/Manolova-s-14-speshni-merki-do-CIK-i-narodnite-predstaviteli-za-mashinnoto-glasuvane", "text": "Омбудсманът Мая Манолова изпрати становище до ЦИК и народните представители с подробно разписани 14 мерки, които да гарантират успешното протичане на машинното гласуване на местните избори тази есен. Поводът е организираната работна среща по поставени от Централната избирателна комисия проблеми, свързани с машинното гласуване днес в Народното събрание.Мерките са обобщение на изводите, до които експерти, депутати, наблюдатели, политолози и граждани стигнаха на форума, организиран от Омбудсмана миналия петък, именно посветен  на машинния вот и проблемите, които възникнаха по време на изборите за европейски парламент през пролетта. Категоричното становище на Омбудсмана е, че „бъговете“ в системата са в резултат на лошата организация на изборната администрация, а не на машините.Сред предложените стъпки за преодоляване на проблемите са ограничаване на промените в изборното законодателство преди избори, свикване на кръгла маса с всички участници в изборите, преди лятната ваканция на институциите, подобряване на разяснителната кампания на ЦИК за правата на избирателите и начините за гласуване, която да започва поне месец преди деня на гласуване, публичност на критериите от ЦИК за одит на машините за гласуване, навременно публикуване на методически указания за работа в секциите с машинно гласуване, промяна в модела на обучение на представителите на РИК и СИК, промяна и опростяване на протоколите на СИК – отбелязване на подадените с машина гласове за отделните участници и преференциите за кандидатите, въвеждане на контролно преброяване на хартиените разписки от машинното гласуване за съответствието им с крайния машинен протокол с публична процедура. Общественият защитник остро  се противопоставя на опитите и започналата кампания за премахване на гласуването с машини и е категорична, че това може да рискува честността на изборите и да се изгуби и без това ниското доверие в изборния процес, а е и предпоставка до електронно гласуване изобщо да не се стигне. „Припомням, че ЦИК има задължение до края на месец юли 2019 г. да  създаде постоянно действащо специализирано звено за техническо осигуряване и контрол на електронното гласуване, а до края на месец март 2020 г. да приеме пътната карта за произвеждането му. Факт е, че проектът на Държавна агенция „Електронно управление“ за дистанционното електронно гласуване имаше срок до 31 декември 2018 г. за реализиране на системата, но всички замълчаха и никой не обясни защо не се работи по този проект и изобщо какво се случи с него, а той е за 1,5 млн. лв. европейско финансиране”, подчертава Мая Манолова.", "date": "2019.07.02", "title": "Манолова с 14 спешни мерки до ЦИК и народните  представители за машинното гласуване"}
{"url": "https://www.novinite.bg/articles/177697/Prodaljava-darjavnoto-poseshtenie-na-prezidenta-Rumen-Radev-v-Kitaj", "text": "\r\nДнес Радев ще участва в церемонията по откриването на Световния икономически форум в Далиен и ще направи изказване в една от неговите сесии. Българският държавен глава ще се срещне и с Клаус Шваб - основател и президент на Световния икономически форум в Давос.\r\n\r\n\r\n\r\n\r\n", "date": "2019.07.02", "title": "Продължава държавното посещение на президента Румен Радев в Китай"}
{"url": "https://www.novinite.bg/articles/177728/41-ot-horata-prekarvat-poveche-vreme-na-rabota-otkolkoto-sas-semejstvoto-si", "text": "В България 41 на сто от работниците казват, че работното време не съответства на семейните и социални ангажименти. Средно за ЕС този дял е около 22 на сто. Това се дължи на факта, че в България не са широко разпространи различните форми на заетост. Това каза Виолета Иванова, главен икономист в КНСБ по време на дискусионен форум, организиран със съдействието на фондация \"Фридрих Еберт\".Дискусионният форум събра синдикалисти, експерти представители на различните конфедерации на КНСБ, които обсъдиха сумираното работно време и балансът между времето за работа и личен живот. Виолета Иванова изтъкна, че именно поради липсата на гъвкави форми на заетост и липсата на възможност на съвместяване на личния със семейния живот у нас се запазва трендът на лицата, които отпадат от самия трудов живот. Тя изтъкна, че националната статистика изследва именно този кръг лица, които заявяват, че желаят да работят, но не работят поради лични и семейни причини. По думите й, по данни на статистиката за 2010 г. те са били 18 хиляди. „Сега те са 20 хиляди, тоест трендът се запазва“, констатира Иванова. Тя обясни, че всички тези незаети лица остават на социално подпомагане, разчитат на едни по-ниски пенсии, увеличава се бедността. „Това означава, че се губи голям потенциал, защото се увеличават публичните фондове“, констатира още експертът. Иванова каза още, че все по-големи трудности при съвместяването на времето за работа и личното време изпитват мъжете, защото досега в центъра на европейските политики, са жените и възможността те да се върнат по-рано на работа. По думите й в тази насока са и очакванията към готвената нова европейска директива относноравновесието между професионалния и личния живот на родителите и лицата, полагащи грижи. В тази връзка от КНСБ имат предложения за увеличаването на платения отпуск за родителите до навършване на десет години на детето, вместо сегашните осем, създаване на отпуски за спешни семейни причини, разширяване на кръга лица, които полагат грижи за член на семейството, както и въвеждане на гъвкави схеми на работа, което да става по искане на работника, когато това се налага по семейни причини. Сред добрите световни практики, Иванова открои съществуващите в Швейцария ваучери за услуги за отглеждане на деца. По думите й такава система има и в Белгия, като там тя не е ограничена само за деца, а включва услуги за разхождане на куче, водопроводни услуги. Там държавата поема 70 на сто от стойността на ваучера, а потребителят заплаща 30 на сто от него. Работодателите купуват тези ваучери, като компаниите доплащат въпросните 30 на сто вместо работника.", "date": "2019.07.02", "title": "41% от хората прекарват повече време на работа, отколкото със семейството си"}
{"url": "https://www.novinite.bg/articles/177725/Borisov-Demonstrirame-vissha-stepen-na-prozrachnost", "text": "Демонстрираме висша степен на „прозрачност“. Често обичат да критикуват страните от Източна Европа, тук го виждаме в пълен обем. Вече достатъчно ни се подиграват, така че да се надяваме днес да има някакво решение. Това заяви министър-председателят Бойко Борисов преди началото на извънредното заседание на Европейския съвет в Брюксел. До тук всички сме чули за кое няма начин, вече втори-трети ден. Ние до този момент знаем срещу кои сме против. Да се надяваме днес да намерим около кой да се обединим“, добави премиерът Борисов. Попитан дали ЕНП държи на председателското място на ЕК, Борисов потвърди и се аргументира, че то се полага на партията-победител. „В същото време сами не можем да вземем нито един пост, без да се намери вариант, затова има десетки варианти“, каза още българският министър-председател. „Предложих Пленкович за председател на ЕК. Сега всеки предлага и казах – ето още варианти“, отговори премиерът Борисов на въпрос относно разговорите в рамките на ЕНП. Помолен да коментира поведението на европейските депутати, които днес по време на европейския химн отказаха да станат, а други обърнаха гръб, премиерът Борисов подчерта, че това си е тяхна работа. „Защо отиваш там? Можеш да отидеш в Съветския съюз, в Китай, Индия и там да станеш депутат като ти харесва повече. Отиваш и обръщаш гръб – не го разбирам. По-добро място от Европа няма!“, добави министър-председателят Бойко Борисов.", "date": "2019.07.02", "title": "Борисов: Демонстрираме висша степен на „прозрачност“"}
{"url": "https://www.novinite.bg/articles/177726/Prezidentat-pokani-kitajcite-da-investirat-u-nas", "text": "Президентът Румен Радев покани представителите на държавните предприятия в Китай да инвестират в България. ,,България има важно геостратегическо положение, което не трябва да се подценява. България е изключително важно звено от инициативата \"Един пояс, един път\".Ние трябва да се борим това стратегическо място да се оползотвори възможно най-бързо и най-добре\", заяви Радев, който очаква повече китайски инвестиции в България. ,,Разбрахме се с губернатора на китайската провинция Хабей да разработим конкретен план, в който съвместно да идентифицираме области и проекти от взаимен интерес и да намерим начин те да се реализират в определени срокове - транспортна инфраструктура, енергетика, автомобилостроене, зелена енергия, селско стопанство, ай ти-технологии\", посочи държавният глава. \"За мен е много важно да отворим вратата за китайските инвестиции на високо политическо ниво\", посочи още президентът. Във втория ден от посещението си в Китай Румен Радев направи изказване на Световния икономически форум в Далян, известен като \"Летния Давос\", предаде БНР.", "date": "2019.07.02", "title": "Президентът покани китайците да инвестират у нас"}
{"url": "https://www.novinite.bg/articles/177720/Borisov-Georgieva-e-dobre-podgotvena-lipsva-j-podkrepa", "text": "\"Кристалина Георгиева е изключително добре подготвена, трябва да се намерят достатъчно гласове да я подкрепят\". Това заяви премиерът Борисов пред журналисти в Брюксел. В момента там вървят преговори за разпределянето на висшите постове в ЕС. „Демонстрираме висша степен на прозрачност. Вече достатъчно се подиграват на страните от Източна Европа, дано днес има решение”, заяви Борисов.„Да се надяваме, че днес ще намерим около кого да се обединим”, заяви Борисов. „Не съм чул името на Мишел Барние да върви в така наречените консултации”, каза Борисов в отговор на въпрос дали той е добро предложение за България.", "date": "2019.07.02", "title": "Борисов: Георгиева е добре подготвена, липсва й подкрепа"}
{"url": "https://www.novinite.bg/articles/177707/Rusiya-prashta-na-Lunata-izkustven-intelekt", "text": "Русия ще изследва Луната с помощта на роботи, които ще разполагат с изкуствен интелект, съобщи федералната космическа агенция Роскосмос.„Участието на човек в тази програма хармонично се съчетава с използването на автоматични космически апарати и роботехника с елементи на изкуствен интелект“, заявиха от пресслужбата на корпорацията, предаде БТА.Оттам подчертаха още че роботизираните системи ще бъдат максимално задействани по време на изследване и усвояване на Луната, за да бъдат намалени евентуалните рискове за здравето на човек, както и стойността на програмата като цяло.Лунната програма на Русия трябва да бъде реализирана на няколко етапа до 2040 г.", "date": "2019.07.02", "title": "Русия праща на Луната изкуствен интелект"}
{"url": "https://www.novinite.bg/articles/177699/Dneven-horoskop-za-vtornik", "text": "Освободете се от тревогите си. Напоследък те са толкова много, че просто няма спасение. Време е да прецените кое си струва и кое изобщо не заслужава ядовете ви. Ако продължавате в същия дух, ще се съсипете.Губите времето си в напразни спорове. Дори да смятате, че кавгите са правилният начин за изглаждане на проблемите, това съвсем не е така. Понякога мълчанието е най-ефективният изразител на емоциите.Блъскате мислите си в дилема, която ви се струва, че не можете да разрешите. Това не е така, но за да го разберете, ще трябва да се допитате до мнението на човек, до чиято помощ не ви се иска да прибягвате. Нямате друг избор - преглътнете гордостта си!Представителите на останалите зодии могат да намерят дневния си хороскоп ", "date": "2019.07.02", "title": "Дневен хороскоп за вторник"}
{"url": "https://www.novinite.bg/articles/177696/Ochakva-se-dnes-prokuraturata-da-povdigne-obvinenie-na-kmeta-na-Kostinbrod", "text": "\r\nОчаква се днес прокуратурата да повдигне обвинение за причиняване на смърт по непредпазливост на кмета на Костинброд Трайко Младенов. В неделя, той участва в катастрофа на нерегулирано кръстовище край града, при която загина 34-годишен моторист.\r\n\r\n\r\n\r\n\r\n", "date": "2019.07.02", "title": "Очаква се днес прокуратурата да повдигне обвинение на кмета на Костинброд"}
{"url": "https://www.novinite.bg/articles/177703/Gledat-deloto-za-razrusheniya-tyutyunev-sklad-v-Plovdiv", "text": "Прокуратурата обжалва на апелативна инстанция оправдателната присъда на пловдивския окръжен съд по делото за разрушения тютюнев склад на улица „Одрин” 8 в Пловдив.Той беше почти напълно сринат през месец март 2016 година, като жива верига спря тоталното му разрушение.През октомври миналата година пловдивският окръжен съд оправда напълно двамата подсъдими по делото – българинът Георги Бранеков и сърбинът Александър Николич.Те са били управители на фирмата инвеститор, разрушила тютюневия склад, за който се смяташе, че е паметник на културата. Съдът обаче прие, че сградата няма статут на единична недвижима културна ценност.", "date": "2019.07.02", "title": "Гледат делото за разрушения тютюнев склад в Пловдив"}
{"url": "https://www.novinite.bg/articles/177734/Prokuraturata-razpitva-kmeta-na-Kostinbrod-Trajko-Mladenov", "text": "Кметът на Костинброд Трайко Младенов  в столичното следствие.Очаква се Младенов да обясни ситуацията, при която .След разпита прокуратурата ще реши дали да внесе .В неделя Младенов участва в катастрофа на нерегулирано кръгово кръстовище край града, при която загина 34-годишен моторист. Версиите за инцидента, обаче, се . Свидетели твърдят, че кметът е опитал да направи забранен обратен завой, като така е отнел предимството на моториста. Кметът Младенов, обаче, е категоричен, че няма вина за инцидента и не е нарушавал правилата за движение. По случая се води разследване. Пробите за алкохол и наркотици на кмета са отрицателни. Според неофициална информация, загиналият моторист е бил без книжка.", "date": "2019.07.02", "title": "Прокуратурата разпитва кмета на Костинброд Трайко Младенов"}
{"url": "https://www.novinite.bg/articles/177694/Prodaljavat-pregovorite-za-razpredelyaneto-na-visshite-postove-v-ES", "text": "Подновяват се преговорите за разпределянето на висшите постове в Европейския съюз. В два поредни дни преговорите в Брюксел се провалиха. 28-те държавни и правителствени ръководители не могат да се разберат кой ще е начело на Европейската комисия и с какви постове ще бъдат компенсирани тези, които направят компромис.Кристалина Георгиева e в борбата за шеф на Европейската комисия. В понеделник премиерът Бойко Борисов обяви, че е извадил Георгиева от списъка с фаворите за другия пост - президент на Европейския съвет. Тя обаче ще участва в голямата игра за най-ключовия пост в Европа - наследник на Жан-Клод Юнкер.Холандецът Франс Тимерманс остава фаворит за поста на  Жан-Клод Юнкер. Трябва да бъдат определени още председател на Европейския съвет, първи дипломат на Евросъюза, председател на Европарламента и нов директор на Европейската централна банка. ", "date": "2019.07.02", "title": "Продължават преговорите за разпределянето на висшите постове в ЕС"}
{"url": "https://www.novinite.bg/articles/177712/Spipaha-drusan-shofor-v-Stolipinovo", "text": "Дрогиран водач бе засечен вчера след обяд в квартал „Столипиново“ в Пловдив. Това съобщиха от пресцентъра на ОДМВР-Пловдив. Около 16.30 часа, на ул. „Ландос“ екип на Шесто РУ спрял за проверка лек автомобил „Опел“, управляван от 31-годишен. Последвалият тест с драг чек показал, че мъжът е под въздействие на наркотични вещества. Задържан е за срок до 24 часа. Образувано е бързо производство.", "date": "2019.07.02", "title": "Спипаха друсан шофьор в „Столипиново“"}
{"url": "https://www.novinite.bg/articles/177709/Donald-Tramp-Iran-si-igrae-s-oganya", "text": "Американският президент Доналд Тръмп заяви, че Иран \"си играе с огъня\", след като Техеран обяви, че е превишил лимита си от обогатен уран съгласно споразумението от 2015 година, от което САЩ излязоха, съобщи АФП. \"Те знаят какво правят. Те знаят с какво си играят и мисля, че си играят с огъня\", бяха думите на Тръмп в отговор на въпрос какво послание има към Техеран.  По-рано в изявление от Белият дом той заяви, че \"САЩ и съюзниците им никога няма да позволят на Иран да създаде ядрени оръжия\". Вашингтон настоя, че ще продължи да оказва максимален натиск върху режима в Техеран.\"Това е грешка в споразумението да се позволи на Иран да обогатява уран\", каза говорителят на Белия дом Стефани Гришам в изявление. ", "date": "2019.07.02", "title": "Доналд Тръмп: Иран \"си играе с огъня\""}
{"url": "https://www.novinite.bg/articles/177710/Merkel-Tvardo-stoim-zad-evropejska-perspektiva-za-Zapadnite-Balkani", "text": "„Поради късното огласяване на докладите за страните, крайният срок за решение за започване на преговори за присъединяване със Северна Македония и Албания беше кратък.  са казали от кабинета на Меркел в отговор на въпрос на черногорския вестник \"Победа\" , за коментар на решенията на Съвета на ЕС да отложи започването на преговорите със Северна Македония и Албания.ЕС отложи решението за започване на преговори за присъединяване с двете страни в средата на месеца.Германският канцлер в края на двудневната среща на върха на лидерите на ЕС в Брюксел, на която беше отложено решението за преговори, обеща да направи всичко, за да се определи дата за началото на преговорите за членство в Северна Македония в ЕС до октомври и че ще използва цялата си политическа тежест за това положително решение.", "date": "2019.07.02", "title": "Меркел: Твърдо стоим зад европейска перспектива за Западните Балкани"}
{"url": "https://www.novinite.bg/articles/177736/API-Prihodite-ot-patni-taksi-postapvat-v-darjavata", "text": "Във връзка с постъпили запитвания от медии заради публикация във в. “Труд” предоставяме следната информация: Твърдението на в. \"Труд\": „1,3 милиарда лева от тол таксите изтичат безконтролно към Капш“ не отговаря на истината. Сумата 1,3 млрд. лева е размерът на очакваните приходи от пътни такси след въвеждането на тол за тежкотоварните автомобили на база обявената през април консервативна тарифа, която ще бъде редуцирана. Напомняме, че до този момент приходите са само от електронни винетки – до 1 юли включително са продадени 4 350 665 е-винетки на стойност 251 921 280 лв. Приходите от пътни такси постъпват в държавата, а Националните доставчици на услуги работят съгласно Общите условия.До въвеждането в търговска експлоатация на тол системата тежкотоварните автомобили ще продължат да плащат е-винетки. Съгласно Закона за пътищата, Агенция “Пътна инфраструктура” чрез Националното ТОЛ управление (НТУ) оперира Електронната система за събиране на пътни такси на база изминато време (електронни винетки) и на база изминато разстояние (тол).От 01.01.2019г. търговското опериране на системата в частта “електронна винетка” е поето напълно самостоятелно от НТУ – обслужване на клиенти, управление на плащанията и  правоприлагане. До 16.08.2019 г. техническото опериране в частта “тол” се извършва съгласно условията на гаранционното обслужване на система във формата на съвместно опериране между екипите на НТУ и изпълнителя, а от 16 август НТУ ще поеме напълно техническото опериране на цялата система. Не отговарят на истината и твърденията, че като регистриран Национален доставчик на услуги  на “Телетол” АД им е отказано да се свържат със системата. На 09.05.2019 г. – пет дни преди да бъде подписан на 14.05.2019 г. договорът между АПИ и “Телетол” АД,  по електронната поща на дружеството е изпратено описание на интерфейса за интеграция за продажба на електронни винетки.На 20.05.2019 г. от “Телетол” АД са постъпили въпроси във връзка с процедурата за интеграция, като на 21.05.2019 г. са предоставени отговори на поставените въпроси в обхват и съдържание в съответствие с изискванията на т. 17, раздел III от Общите условия за доставчици на услуги. Предоставена е допълнителна информация за лица за контакт и актуализирана информация за интерфейса. След изтичане на 10-дневния срок (от подписването на договора) за доказване на оперативна съвместимост съгласно т. 16, раздел III от Общите условия (до 25.05. 2019) не е постъпила и информация за готовност или отлагане на тестовете за доказване на оперативна съвместимост. На 04.06.2019 г., 10 дни след изтичане на предходния срок спрямо подписването на договора на 14.05.2019 г., от “Телетол” АД е постъпило писмо-покана за тест за оперативна съвместимост. В него е описано решение в разрез с приложение 5 от Общите условия. В допълнение за доказване на оперативна съвместимост е посочен пункт за продажба, който не е в списъка на декларираните пунктове и до момента не е въведен в експлоатация. Напомняме, че заявлението за регистриране като Национален доставчик на услуги от „Телетол“ АД е подадено на 08.03.2019 г. С Решение на Управителния съвет на АПИ от 18.03.2019 г. „Телетол“ АД е вписан в регистъра като Национален доставчик на услуги (НДУ). След като дружеството отговаря на изискванията по Общите условия за доставчици на услуги,  на 13.05.2019 г. УС на АПИ взима окончателно решение за сключване на Договори за предоставяне на услуга за електронно събиране на такси и Договор за предоставяне на допълнителни услуги по опериране на пунктове за продажба от доставчик на услуги за електронно събиране на пътни такси с „Телетол“. Договорите са сключени на 14.05.2019 г. и за да влязат в сила, съгласно Общите условия, следва в 10-дневен срок да се постигне оперативна съвместимост. В момента в процедура за регистриране като Национален доставчик на услуги са още две компании – от 19.06.2019 г. има решение на УС на АПИ за сключване на договор с “Конкорд Смарт Инфраструктура” АД, която желае да продава електронни винетки и тол продукти. На 04.06.2019 г. четвъртият кандидат - Иком“ ООД, е заявил желание да партнира на Пътната агенция само в събирането на тол такси, не и в продажбата на електронни винетки. Агенция “Пътна инфраструктура” е на разположение на всички медии за съдействие и проверка на информацията им. Държим да отбележим, че вестник Труд” не е потърсил информация от АПИ по засегнатите въпроси. Уточняваме, че председателят на АПИ Георги Терзийски не е излизал нито веднъж в болничен, откакто е назначен на поста, и никой от в. “Труд” не го е търсил нито на личния му телефон, нито в кабинета му, нито е потърсил информация в пресцентъра на Пътната агенция. Не отговаря на истината и написаното във в. “Труд”, че г-н Терзийски е подавал оставка и тя не е била приета.", "date": "2019.07.02", "title": "АПИ: Приходите от пътни такси постъпват в държавата"}
{"url": "https://www.novinite.bg/articles/177708/Puchdemon-nyama-da-prisastva-na-parvoto-zasedanie-na-Evropejskiya-parlament", "text": "\r\nДнес започва първата пленарна сесия на новия Европейски парламент. Един от избраните евродепутати е каталунският лидер Карлес Пучдемон, но той няма да заеме мястото си на евродепутат. Съдът на Европейския съюз отхвърли искането на Карлес Пучдемон и Тони Комин да присъстват на учредителната сесия на Европарламента.\r\n\r\n\r\n\r\n\r\n\r\n\r\n\r\n", "date": "2019.07.02", "title": "Пучдемон няма да присъства на първото заседание на Европейския парламент"}
{"url": "https://www.novinite.bg/articles/177692/Dnes-shte-bade-slanchevo-i-goreshto", "text": "Атмосферното налягане бавно ще се понижава и по-късно през деня ще доближи средното за месеца.Днес ще бъде слънчево и горещо. Ще духа слаб южен вятър. Дневните температури ще се повишават още и максималните ще бъдат между 34° и 39°, в София 34°-35°.Над планините ще е слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 метра ще бъде около 28°, на 2000 метра – около 22°.Над Черноморието също ще бъде слънчево. Ще духа до умерен юг-югоизточен вятър. Максималните температури ще бъдат 29° - 30°. Температурата на морската вода е 26° -27°. Вълнението на морето ще бъде 1 - 2 бала.", "date": "2019.07.02", "title": "Днес ще бъде слънчево и горещо"}
{"url": "https://www.novinite.bg/articles/177702/Valchev-Tryabva-da-se-promeni-procedurata-po-odobryavane-na-uchebnicite", "text": "Трябва да се промени процедурата по одобряване на учебниците, заяви министърът на образованието Красимир Вълчев по повод скандала с учебниците по история за 10 клас, където комунизмът е представен манипулативно, като нещо нормално, без достатъчно акцент върху мрачните страни на режима.„В оценъчните листи за учебниците са отбелязани предимно техническите грешки, което е атестация за проблем с процедурата, че не сме задали повече от формалното съответствие, което изискваме. Освен формално съответствие, би трябвало да искаме този учебник да възпитава в определени отношения“, допълни Вълчев пред БНР.„Една от задачите на историята е да формираме отношение на децата към света, в който живеем. Въпреки че като министър утвърждавам учебниците, аз не съм специалист, дори да прочета всички учебници, може би нямам това око да видя всички разлики. В случая, след като ги прочетох, видях, че тези учебници са много различни един от друг. Формално трябва да отговарят на една и съща програма. Аз бях провокиран да ги прочета след сигналите, които получихме, първо от учители, след това от хора, които се изказаха в публичното пространство“, обясни министърът.Той подчерта, че „академичната свобода не е абсолютна, особено когато става дума за писането на учебници, които трябва да съответстват на учебна програма, в която се намира проекция на целите на образованието“.„Водили сме разговори с главните редактори на издателствата. Няма задължителни текстове. Това, което трябва да се случи, е да се промени отношението. А то е променено отношението, което е в учебната програма. С различни техники е направен опит да се даде благовидност, нормалност на един режим, който ние сме характеризирали като тоталитарен. Определено е търсен ефект, защото това не може да се направи случайно“, смята Вълчев.Той подчерта, че водещото в случая не е периодът на комунизма, а базовите институции на тоталитарния режим: „Ние трябва да възпитаме днешните деца в отношение към диктатурата, например. Диктатурите от 20-и век може би няма да се случат в същата форма, но не е невероятно заради изкуствения интелект и информационните технологии през 21-ви век да се появят дигитални диктатури. Не може да възпитаваме децата в равнодушие“.", "date": "2019.07.02", "title": "Вълчев: Трябва да се промени процедурата по одобряване на учебниците"}
{"url": "https://www.novinite.bg/articles/177735/Glavna-inspekciya-po-truda-Dojche-Vele-i-deputatat-Hristian-Mitev-vzeha-nagradite-Ikonomika-na-svetlo", "text": "Асоциация на индустриалния капитал в България (АИКБ) връчи за шеста поредна година наградите „Икономика на светло“. Отличията бяха раздадени на официална церемония в София Хотел Балкан, а гости на събитието бяха заместник министър-председателят на Република България Томислав Дончев, кметът на Столична община Йорданка Фандъкова, председателите на Комисии към 44-то Народно събрание на РБ – Комисията по европейските въпроси и контрол на европейските фондове Кристиан Вигенин и Комисията по правни въпроси Анна Александрова, министърът на труда и социалната политика Бисер Петков, министърът на туризма Николина Ангелкова, посланици и още над 100 представители на правителството, Столична община, бизнеса, неправителствени организации и социални партньори.Изпълнителна агенция „Главна инспекция по труда“ взе приза в категорията за „За личност или организация, допринесла за ограничаване и превенция на неформалната икономика посредством активна позиция“. Отличието бе присъдено за усилията да бъде актуализирана своевременно системата за онлайн предоставяне, регистриране и отчитане на образците на договори за наемане на работници за краткотрайна сезонна селскостопанска работа.Грамоти в категорията получиха още директорът на дирекция „Управление на риска“ в НАП Николай Петков, директорът на дирекция „Авторско право и сродни права“ в Министерство на културата Мехти Меликов и Институтът за пазарна икономика. Народният представител Христиан Митев грабна отличието за „За нормативен акт или административна практика, които водят до ограничаване на сивата икономика и подобряване на бизнес средата“. Внесеният от него законопроект за изменение в чл. 37, ал. 2 от Закона за счетоводството, с което се намалиха административните и финансови тежести за малкия бизнес на светло, пребори конкуренцията на Национална агенция за приходите, Министерство на туризма и Комисията по правни въпроси към 44-то Народни събрание, които бяха отличени с грамоти. Българската редакция на Дойче Веле е тазгодишният победител в категорията „Журналист или медия, допринесли за промяна на обществените нагласи към нетърпимост към неформална икономика“.Другите номинирани за приза и отличени с грамоти бяха журналистът от Нова телевизия Георги Георгиев, водещите на предаването „Бизнес старт“ по Bloomberg TV Bulgaria Живка Попатанасова и Христо Николов, и репортерът на bTV Нели Тодорова.Номинациите за наградите бяха направени чрез широко обществено допитване сред членовете на Асоциацията на индустриалния капитал в България, всички социални партньори, членовете на Обществения съвет за ограничаване и превенция на неформалната икономика, в чийто състав влизат представители на редица държавни институции, и медиите. Победителите се излъчиха чрез тайно гласуване от голямо експертно жури, което е съставено от над 100 изявени личности: видни икономисти, общественици, представители на медиите, членове на Националния и Контролния съвет на АИКБ, на Обществения съвет по Ограничаване и превенция на неформалната икономика и др.Конкурсът има за цел да открои и награди водещи институции и личности с активна позиция и принос в ограничаването на сивите практики. Така за поредна година АИКБ поощрява предприемането на активни действия в борбата с неформалната икономика и популяризира градивната роля на бизнеса в обществото за подобряване на социално-икономическата среда. За изминалата година Композитният индекс „Икономика на светло“, чрез който АИКБ измерва светлата част на българската икономика, се е повишил с рекордните до момента 4,55 пункта до 79.10. Асоциацията отчита ясна тенденция на ускоряване на динамиката на свиване на „сивата“ икономика през последните четири години, като през 2018 г. тя е спаднала до 21%.", "date": "2019.07.02", "title": "Главна инспекция по труда, Дойче Веле и депутатът Христиан Митев взеха  наградите „Икономика на светло“"}
{"url": "https://www.novinite.bg/articles/177693/Policaite-otnovo-izlizat-na-protest", "text": "Полицаите отново излизат на протест заради ниско заплащане на нощния труд. „След 11 януари 2018 г. ние не отменихме протестните действия, а само сме ги спрели. Премиерът Бойко Борисов потърси компромисни решения. Освен него обаче никой друг не е възприел това. Продължават да не ни компенсират за извънреден труд. 25 стотинки повече на час на за нощен труд е унизително. Сумата трябва да нарасне до около 2,50 лв.”, каза в ефира на „Здравей, България” зам.-председателят на Синдикалната федерация на служителите в МВР Илия Кузманов.Той коментира и случаят със задържания служител на 4 РПУ, който е пласирал наркотици. „Извършването на престъпление не трябва да се обяснява с ниското заплащане. Този човек просто е сбъркал професията си. Това е петно за нас. Заради лошите условия напускат опитни колеги. Това е и причината за подобни случаи. Наемат се съмнителни и непроверени лица”, поясни Кузманов.", "date": "2019.07.02", "title": "Полицаите отново излизат на протест"}
{"url": "https://www.novinite.bg/articles/177701/Plevensko-obmislya-da-obyavi-bedstveno-polojenie-zaradi-nashestvie-na-komari", "text": "Община в плевенска област обмисля да обяви бедствено положение заради нашествието на комари. Свръхпопулация на насекомите тази година тормози жителите на населените места по река Дунав.Вече месец хората от Община Гулянци не могат да излязат от домовете си заради рояците, които не спират да ги хапят. Жителите на село Дъбован, намиращо се на река Дунав, подготвят дори протест.Нашествие на комари и в Кърджали„Наистина е ужасно. Нетърпимо е. Вечер не може да се стои навън. Всички стоим по домовете си”, разказа жителят на с. Дъбован Десислава Василева.Местните споделят, че не помнят подобно нашествие в селото на река Дунав.От дезинфекционната станция обясниха, че третирането против комари е трябвало да започне още през пролетта, но общините не са го направили.„Борбата с комарите трябва да започне още през март. Да се наблегне най-вече на ларвицидните обработки. Хубаво е, докато комарите живеят все още около водните басейни да се вземат съответните мерки. Сега е малко късно. Остават ни наземните обработки със студен и топъл аерозол. Опушване и опръскване. Положението е трагично”, заяви управителят на дезинфекционна станция Елеонора Радева.Сигнали за свръхпопулацията на насекоми има вече и в Регионалната здравна инспекция.„Пръскаме. Не мисля, че сме започнали късно. Бюджетът обаче не стига. 30 000 е сумата за пръскане. Нямаме средства за наблягане на огнищата, които се намират около реките\",заяви в ефира на „Здравей, България” кметът на Гулянци Лъчезар Яков.", "date": "2019.07.02", "title": "Плевенско обмисля да обяви бедствено положение заради нашествие на комари"}
{"url": "https://www.novinite.bg/articles/177704/Razdavat-voda-na-chetiri-mesta-v-Sofiya-zaradi-jegata", "text": "Столична община организира  и във вторник.Водата ще се раздава на  – на площадното пространство при храма „Св. Неделя”, на Орлов мост - при езерото „Ариана”, на пилоните на Националния дворец на културата и на пл. „Славейков“.Инициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата.Водата e осигурена от Столична община, направление „Социални дейности и интеграция на хора с увреждания”.", "date": "2019.07.02", "title": "Раздават вода на четири места в София заради жегата"}
{"url": "https://www.novinite.bg/articles/177705/Zapochva-ukrepvaneto-na-svlachishteto-na-pat-III-1306-v-rajona-na-s-Veslec", "text": "Започва укрепване на свлачището при 62-ри километър на път III-1306, на територията на област Враца. Общата дължина на отсечката, която ще се възстановява е 212 метра и е в землището на село Веслец. Третокласният път е основна пътна връзка на жителите от селата Горно Пещене, Тишевица, Вировско, Върбица и Габаре с областния център Враца. Във възстановяването на участъка ще бъдат инвестирани близо 406 хил. лв., а средствата са от Оперативна програма „Околна среда“ 2014-2020 г. За укрепването на свлачището, което е с ширина 212 м и дължина около 75 м, ще бъде изградена пилотна конструкция. Отсечката ще бъде с нова настилка, хоризонтална маркировка, пътни знаци и ограничителни системи. С реализацията на проекта ще се подобрят транспортно-експлоатационните качества на отсечката, ще се повиши безопасността и удобството при пътуване. Срокът за изпълнение на предвидените строително-монтажни работи е 90 календарни дни. Те ще бъдат извършвани без спиране на движението. Необходимо е шофьорите да карат внимателно и да спазват стриктно пътната сигнализация. Укрепителните дейности ще бъдат изпълнени от „ГАРАНТ 90 - ЦОНЕВ и СИЕ“ ООД. Договорът им е за 387 900 лв. с ДДС. Строителният надзор ще осъществи „СС-КОНСУЛТ“ ЕООД. Техният договор е за 6960 лв. с ДДС. Авторският надзор е възложен на „БОНДИС“ ООД, а договорът им е за 11760 лв. с ДДС. Проектът „Укрепване на свлачище по път III-1306 при км 62+000 „(Кнежа – Искър) – Глава – Койнаре – Чомаковци – Лепица - Габаре – Върбица – Вировско - Тишевица-Горно Пещене – (Враца - Борован), област Враца“ се финансира от приоритетна ос 4 на Оперативна програма „Околна среда 2014-2020 г.“. Общата му стойност е 406 620 лв. с ДДС. Финансирането от Европейския съюз е 85% - 345 627,00 лв. с ДДС. Националното съфинансиране е 15% - 60 993 лв. с ДДС.", "date": "2019.07.02", "title": "Започва укрепването на свлачището на път III-1306, в района на с.  Веслец"}
{"url": "https://www.novinite.bg/articles/177724/Balgarite-mogat-da-poseshtavat-bez-viza-168-darjavi", "text": "Българите могат да посещават без визи 168 страни в света. Това показват данните от индекса на паспортите, който е съставен от швейцарската консултантска компания Henley & Partners.България е на престижното 19 място, като сме загубили една позиция спрямо миналата 2018 г. По този показател ние изпреварваме повечето наши балкански съседи. Сърбия е на 41 място. Нейният паспорт дава свободен достъп до 131 държави по света. Черна гора и Албания са с приблизително еднакви резултати -  съответно 47 и 52 място. Те могат да посещават без виза 122 и 113 страни. Веднага след Албания се нарежда Турция. Нейният паспорт е класиран на 53 място и дава право за свободен достъп до 110 страни. Последна от балканските страни е Косово на 100-то място.България е изпреварена само от Гърция, която е на 6 място, а нейният паспорт дава правото на посещение без виза на 183 държави. Румъния е до нас, на 18-то място.Първото място в класацията се поделя от Япония и Сингапур. Техните граждани могат да посещават без виза 189 държави. Германия, Финландия и Южна Корея са втори със 187 страни. Трети са Дания, Италия и Люксембург със 186 страни. Последното място е за Афганистан. Неговият паспорт позволява да се ходи без виза само в 25 държави.От бившите съветски републики, чиито граждани посещават България като туристическа дестинация, най-напред е Украйна. Страната е класирана на 44 място със 126 страни. Следващата е Русия на 51 позиция – 116 страни без виза, а Беларус е на 69 място с 75 страни.", "date": "2019.07.02", "title": "Българите могат да посещават без виза 168 държави"}
{"url": "https://www.novinite.bg/articles/177711/Antimonopolnata-komisiya-se-sezira-sreshtu-edin-ot-mobilnite-operatori", "text": "\r\nКомисията за защита на конкуренцията ще прави разследване на компанията по глава седма от ресорния закон, а именно за нелоялна конкуренция. \r\n\r\n\r\n\r\n\r\n\r\n", "date": "2019.07.02", "title": "Антимонополната комисия се сезира срещу един от мобилните оператори"}
{"url": "https://www.novinite.bg/articles/177713/Marinov-Zaplashtaneto-na-noshtniya-trud-na-policaite-moje-da-stane-po-visoko-ot-sledvashtata-byudjetna-godina", "text": "Съгласен съм, че нощният труд в момента е ниско заплатен, но въпросът опира и до възможности. Има воля, но всичко е въпрос и на бюджетни средства. Ще се боря за увеличение на заплащането на нощния труд на служителите, но това може да се случи по време на следващата бюджетна година.Това заяви вътрешният министър Младен Маринов пред журналисти след демонстрация при реагиране на извънредна ситуация в условията на буря, предаде ,,Канал3\".По отношение на извънредния труд министър Маринов уточни, че по този въпрос има формирани работни групи, които търсят решение.\"Координацията е изключително важна. Стараем се да поддържаме много добра координация, а нивото за реакция при извънредни ситуации е сведено до възможно най-ниското време\", увери вътрешният министър и допълни, че обучението на населението при кризисни аварии и бедствия също представлява съществен елемент от подготовката при евентуални бедствия.Така в петък, когато МВР чества 140-годишнина, Синдикалната федерация на служителите в МВР /СФСМВР/ организира 20-ия си национален протест, в който ще се включат и служителите от затворите.", "date": "2019.07.02", "title": "Маринов: Заплащането на нощния труд на полицаите може да стане по-високо от следващата бюджетна година"}
{"url": "https://www.novinite.bg/articles/177714/Intenziven-trafik-na-GKPP-Kulata-i-Kapitan-Andreevo", "text": "Интензивен е трафикът на пункта \"Кулата\" за товарни и леки автомобили на изход от страната. Това съобщиха от ГД \"Гранична полиция\". Трафикът е интензивен и на пункта \"Капитан Андреево\" на изход за товарни и леки автомобили. На ГКПП \"Дунав мост-Видин\" трафикът е интензивен на изход за товарни автомобили. На пунктовете \"Дунав мост-Русе\", \"Кардам\" и \"Дуранкулак\" трафикът е интензивен на вход за леки автомобили. Нормален е трафикът по границите със Сърбия и Северна Македония.", "date": "2019.07.02", "title": "Интензивен трафик на ГКПП \"Кулата\" и \"Капитан Андреево\""}
{"url": "https://www.novinite.bg/articles/177706/Izdirva-se-maj-ot-Teteven", "text": "Областната дирекция на МВР в Ловеч издирва Васил Нейков Лилов от Тетевен, който е в неизвестност от 16 юни т. г., съобщават от полицията.Мъжът е на видима възраст 80-85 години. Висок е 176 см, със слабо телосложение, черна права къса коса, с челно оплешивяване. Към момента на изчезването е бил облечен с черна тениска, светла риза с къс ръкав, тъмносин пуловер, тъмно яке и шапка с козирка, черни панталони и маратонки.От полицията призовават гражданите, които имат информация за местонахождението на издирваното лице, да се обадят на тел. 112, 068 668 323 или в най-близкото поделение на МВР.", "date": "2019.07.02", "title": "Издирва се мъж от Тетевен"}
{"url": "https://www.novinite.bg/articles/177715/Osnovniyat-svidetel-po-deloto-KTB-e-v-bolnica", "text": "Основният свидетел по делото КТБ е в болница. Бисер Лазов не се яви за поредния разпит по мегаделото в специализирания съд. Той е изпратил писмо, че е постъпил в хирургична клиника. Състоянието му не позволява да дава показания до края на седмицата. На предишното заседание счетоводителят каза през съда, че подсъдимият банкер Цветан Василев се е опитал да осуети разследването за фалита на КТБ,  като е предложил подкуп в размер на около 1 милион лева. Следващото заседание по делото е на Лазов да бъде на 9 юли.", "date": "2019.07.02", "title": "Основният свидетел по делото КТБ е в болница"}
{"url": "https://www.novinite.bg/articles/177698/Ogranichavat-dvijenieto-v-tunel-Echemishka", "text": "Днес движението в тунел „Ечемишка“ на магистрала „Хемус\" в посока Варна ще минава в една лента поради профилактика на видеонаблюдението, светофарните уредби и вентилаторите на съоръжението. От 09:30 до 12:00 ч. ще бъде спрян трафикът в активната лента и автомобилите ще се движат в изпреварващата. От 12:00 до 15:00 ч. пък ще е ограничено движението в изпреварващата лента, а трафикът ще се пренасочва в активната. Шофьорите да се движат с повишено внимание и съобразена скорост, като спазват стриктно пътната сигнализация, съветват от Пътната агенция.", "date": "2019.07.02", "title": "Ограничават движението в тунел „Ечемишка“"}
{"url": "https://www.novinite.bg/articles/177717/Zaharieva-Zapadnite-Balkani-prodaljavat-da-sa-visoko-v-dnevniya-red-na-ES", "text": "''Темата за Западните Балкани продължава да бъде високо в дневния ред на ЕС. Без подкрепата на председателствата на Съвета на ЕС, това щеше да бъде невъзможно'', заяви вицепремиерът и министър на външните работи Екатерина Захариева, предаде БГНЕС.Министър Захариева взе участие в дискусия, на която бяха обсъждани приоритети на Финландското председателство на Съвета на Европейския съюз, което започна на 1 юли и ще продължи до 31 декември 2019 г.Тя отбеляза, че Финландия поема щафетата в не много лесен период за Европа, защото предстои сложен преход от старата към новата Европейска комисия, но изрази увереност, че страната ще се справи добре.„Финландците са известни с това, че умеят да постигат компромиси. Аз бих добавила и известния северен прагматизъм, стратегическа визия и отдаденост на европейската идея“, отбеляза Захариева.Според нея Европа се намира в период, в който все по-трудно успява да постига компромиси и да се обединява около общи приоритети и политики.„Това разделение със сигурност не помага на това да има по-силен съюз. Не само, че не помага, но и различията, които имаме в Съвета, стават все по-видими за партньорите. Нашата молба е – работете така, че различията, които имаме, по-скоро да ни обединят, а не да има първа и втора категория европейски държави. Такива няма“, заяви Захариева.Тя поздрави финландския посланик у нас Пайви Блинника за приоритетите, които страната ѝ е набелязала и към които ще се придържа по време на своето председателство. „Климатичните промени и околната среда са високо в приоритетите на ЕС. Но за друга държава, която ги извади като един от основните четири акцента на нейното председателство, не се сещам“, посочи българския външен министър.Програмата на председателството на Финландия е съсредоточена около четири основни приоритета: укрепване на общите ценности и принципите на правовата държава; повишаване на конкурентоспособността и социалното приобщаване на ЕС; укрепване на позицията на ЕС като световен лидер в действията в областта на климата и цялостна защита на сигурността на гражданите. Финландия ще бъде първото председателство, което ще интегрира новите приоритети на стратегическата програма за 2019—2024 г. в работата на Съвета.Министър Захариева изрази и радостта си и от факта, че темата за европейската интеграция на Западните Балкани присъства в програмата на финландското председателство, въпреки че не е изведено като основен приоритет. Тя припомни, че страната ни положи големи усилия в тази посока и изрази надежда стартирането на преговорите за Албания и Северна Македония да не бъде отложено след месец октомври.", "date": "2019.07.02", "title": "Захариева: Западните Балкани продължават да са високо в дневния ред на ЕС"}
{"url": "https://www.novinite.bg/articles/177743/Liderite-ot-ES-podnoviha-pregovorite-koj-da-oglavi-evroinstituciite", "text": "\r\nЛидерите от ЕС продължават вече трети ден усилията си да изберат председател на Европейската комисия. Днес на обяд срещата на върха, в която участва и премиерът Бойко Борисов, беше подновена.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.07.02", "title": "Лидерите от ЕС подновиха преговорите кой да оглави евроинституциите"}
{"url": "https://www.novinite.bg/articles/177723/API-Podpisan-e-dogovorat-za-mantineli-za-patishtata-v-Severoiztochna-Balgariya", "text": "Подписан е договорът за доставка и монтаж на ограничителни системи (мантинели) за следващите четири години в Североизточния район за планиране. В него са областите Варна, Добрич, Шумен и Търговище. Поръчката е възложена на ДЗЗД ТРП ИЗТОК, в което участват: А.Д.ХОЛД ООД и „ПЪТНА БЕЗОПАСНОСТ“ ЕООД. Стойността на договора е 8 040 000 лв. с ДДС. Сумата ще се изплаща за количество извършени и приети работи, въз основа на договорените единични цени.", "date": "2019.07.02", "title": "АПИ: Подписан е договорът за мантинели за пътищата в Североизточна  България"}
{"url": "https://www.novinite.bg/articles/177731/Premierat-Borisov-ot-Bryuksel-Nadyavame-se-dnes-da-ima-nyakakvo-reshenie", "text": "\r\n\"Вече достатъчно ни се подиграват, така че да се надяваме днес да има някакво решение\". Това заяви премиерът Бойко Борисов преди началото на извънредното заседание на Европейския съвет в Брюксел.\r\n\"Демонстрираме висша степен на прозрачност. Често обичат да критикуват страните от Източна Европа, тук го виждаме в пълен обем\", допълни Борисов, цитиран от правителствената пресслужба.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.07.02", "title": "Премиерът Борисов от Брюксел: Надяваме се днес да има някакво решение"}
{"url": "https://www.novinite.bg/articles/177700/Spasi-Sofiya-pochisti-cheshmata-do-Narodniya-teatar", "text": "Гражданската организация Спаси София отправи предизвикателство към Столичната община с началото на големите горещини, започващи тази седмица. Младите ентусиасти почистиха една от знаковите чешми в София, намираща се в градската градина до Народния театър и призоваха общината да ремонтира липсващите към момента 2 чучура до края на месеца.“След като получихме няколко сигнала за изключително лошото състояние на чешмата, решихме да поемем инициативата и да я изчистим. Оказа се, че освен почистване от цялата плесен, има нужда и от отпушване на канала и отводняване на пространството, което също направихме. За съжаление обаче, от оригиналните 3 чучура, работи само един. Затова се обръщаме към Столичната община и район Средец с призив - Ние изчистихме чешмата, сега е ваш ред да я ремонтирате, така че да работи нормално и да възвърне първоначалния си блясък.”, заяви Борис Бонев от Спаси София. От организацията алармират, че в София има сериозен проблем с публичните чешми. Те са твърде малко, а често и от години не работят. Активистите питат и защо чешмите около Св. Седмочисленици все още не са възстановени, както беше обещано преди 15 месеца при започването на ремонта. “Горещата вълна е пореден повод да обърнем внимание върху тъжното състояние на чешмите в София. Недопустимо е всички да сме принудени да купуваме вода в град, известен със своите води!” - заяви Гергин Борисов от Спаси София и допълни, че от организацията изискват от Общината и районните кметства да изработят ясен план за възстановяване и изграждане на градски чешми. Активистите коментират и акцията на Столичната община за раздаването на бутилирана вода на 4 места в града. “Да унищожиш чешмите, след което да плащаш за бутилирана вода, генерирайки тонове пластмаса е дефиниция за глупава политика, а оправдание за нехайството няма.” - обясни Борис Бонев и добави, че София се нуждае от политика за действие по отношение на отпадъците и климатичните промени. От Спаси София изразяват подозрение, че чешмите са оставени без никаква поддръжка заради корупцията в Общината - липсата на чешми в парковете и публичните пространства гарантира значителен оборот за търговци.", "date": "2019.07.02", "title": "Спаси София почисти чешмата до Народния театър"}
{"url": "https://www.novinite.bg/articles/177737/Ninova-Pacientite-lekarite-i-medicinskiyat-personal-tryabva-da-sa-akcentat-v-zdraveopazvaneto", "text": "Пациентите, лекарите и медицинският персонал трябва да са акцентът при решаване на въпроса със здравеопазването. Това каза лидерът на БСП Корнелия Нинова по време на пресконференция в Кюстендил, предаде „Фокус”.На пресконференцията стана ясно, че проблемите в сферата на здравеопазването са били обсъдени по време на заседание на Изпълнителното бюро на БСП, провело се по-рано през деня в Кюстендил.Беше посочено, че в Дупница е закрито отделението по хемодиализа, а сега предстои закриването и на отделенията по ортопедия и хирургия, а най-вероятно и АГ отделението.„Видин, Враца и Монтана са на протести, както знаете, по същата причина, заради закриване на отделения в болниците. Два пъти от БСП викахме министъра на здравеопазването в Народното събрание миналата седмица, за да каже какво се случва в страната – и двата пъти отказа да дойде”, заяви Корнелия Нинова.По думите й този въпрос вече не търпи отлагане и всички трябва да седнат, разумно и с аргументи, да говорят за решаването на въпроса със здравеопазването, като това трябва да се случи без лобистки интереси, без интереси на фирми и на частни болници.„С един акцент – пациентът, лекарите и медицинският персонал. Вече не е достатъчно само да констатираме проблема, да критикуваме грешките, но, ето, каним ги на разумен разговор. Ние слагаме на масата своите предложения, нека те да дадат техните и да намерим разумния изход от тази ситуация”, каза Корнелия Нинова.", "date": "2019.07.02", "title": "Нинова: Пациентите, лекарите и медицинският персонал трябва да са акцентът в здравеопазването"}
{"url": "https://www.novinite.bg/articles/177721/Policai-iskat-po-lev-na-chas-za-noshten-trud", "text": "На празника на МВР, най-големият полицейски синдикат излиза отново на протест. Този път заради нощния труд, обясни заместник-председателят на организацията Илия Кузманов. И обяви искането: ставката да стане поне лев на час срещу сегашните 25 ст.Така в петък, когато МВР чества 140-годишнина, Синдикалната федерация на служителите в МВР организира 20-ия си национален протест, в който ще се включат и служителите от затворите.\r\nКузманов припомни, че повече от година и половина синдикатът чака решение на въпроса с нощния труд. Протестът започва от сградата на МС, където се очаква да дойдат около 1000-2000 човека от цялата страна.\r\n\"Шест часа шезлонг на Приморско е 30 лева, а осем часа на границата - два лева\", пресметна Кузманов. Така се стигало до демотивация сред служители, които напуснали.От БЛС подкрепят униформените, но няма да протестират, обясни главният секретар на организацията д-р Стоян Борисов и допълни, че 400 000 човека у нас полагат нощен труд. И всички те са подложени на риск от заболявания. Според стандарт могат да се дават по 12 часа нощен труд на месец, а у нас положените часове са много повече, каза още Стоян Борисов и нарече ставката от 25 ст. за смешна.Нощният труд е изключително вреден, а в България е и нископлатен. В момента това става по наредба от 2007 година, когато средната заплата беше около 400 лева. И това трябва да спре, посочи президентът на КТ \"Подкрепа\" Димитър Манолов.", "date": "2019.07.02", "title": "Полицаи искат по лев на час за нощен труд"}
{"url": "https://www.novinite.bg/articles/177740/BSP-predlaga-cyalostna-promyana-v-zdraveopazvaneto", "text": "От БСП настояват и за намаляване на ДДС за лекарствата и ежегодно държавно определяне на цените от реимбурсния списък и контрол върху изпълнението на решението. Те са категорични, че трябва да се премахне статутът на болниците като търговски дружества.\"Предлагаме и нова регионална структура на здравеопазването, която да обединява всички местни структури и да се управлява на регионален признак\", каза още Нинова.Според нея въпросът не касае само здравния статус на хората. Заради такова закриване на болници и учебни заведения много хора напускат регионите, посочиха от ИБ на БСП. Това, според тях, поставяло въпроса за здравеопазването в големия контекст на демографската катастрофа.На заседанието е обсъден и въпросът със земеделието и основно черешопроизводството в региона. Черешопроизводители споделили пред ръководството на БСП, че им изкупуват продукцията едва между 60 и 80 ст. за кг, а берачите взимали надница по 50 ст. за набран килограм.\"Много е притеснително това, което казаха производители, че ще се откажат от отглеждането на череши и ще търсят друго препитание. Това е един изключително доходоносен сектор за българската икономика и ще го загубим поради липса на политика и подкрепа от страна на държавата\", каза Нинова.Лидерът на БСП посочи, че по отношение на местните избори всяка общинска организация ще решава по места с кого ще си партнира и какви коалиции ще прави. Тя беше категорична, че депутатът Валери Жаблянов си остава депутат от района. \"Решението касае отстраняването на Валери Жаблянов от Изпълнителното бюро на партията, но не засяга правомощията му като депутат от Кюстендил\", заяви Нинова.", "date": "2019.07.02", "title": "БСП предлага цялостна промяна в здравеопазването"}
{"url": "https://www.novinite.bg/articles/177716/Fandakova-Nad-2000-deca-sa-preminali-obuchenie-za-situaciya-na-burya-ot-nachaloto-na-godinata", "text": "Само от началото на тази година до момента, на обучение при ситуация на бури са преминали над 2000 деца от 3 и 4 клас в столицата. Това каза пред журналисти кметът на София Йорданка Фандъкова по време на учение в ситуация на буря, предаде„Фокус“.„Важното предизвикателство и много важна задача е обучението на населението. Това се случва с училищата и детските градини тук на терен. Миналата година бяха около 1 800, но тук ще можем да обучим още много деца“, заяви Йорданка Фандъкова.Тя подчерта, че се подготвят и филми за прожекция по тази тема. „Предстои да пуснем за прожектиране 3 филма до тази есен. От 1 август ще разпространим филм за горски пожари, който сме изработили заедно с Главна дирекция „Пожарна безопасност и защита на населението“ и главен комисар Николай Николов. След това предстоят още два филма наесен да пуснем. Ще разчитаме на медиите, на училищата и детските градини, както и на други източници на информация“, отбеляза столичният кмет.По думите й филмите ще бъдат излъчвани и в столичния градски транспорт.„Много е важно да сме подготвени. Климатичните промени са факт и виждаме през ден, че имаме ситуации. Само преди няколко дни за половин час на територията на града паднаха над 60 л./кв. м. дъждове. Ясно е, че и мрежата трябва да е подготвена, но природата е по-силна от нас. Трябва да сме подготвени и за реакция“, каза още тя.", "date": "2019.07.02", "title": "Фандъкова: Над 2000 деца са преминали обучение за ситуация на буря от началото на годината"}
{"url": "https://www.novinite.bg/articles/177745/Korneliya-Ninova-Valeri-Jablyanov-ostava-deputat-ot-BSP", "text": "\"Валери Жаблянов твърдо остава депутат от БСП. Освобождаването му от Изпълнителното бюро е по чисто партийни аргументи и не касае работата му като депутат\". Това обяви лидерът на социалистите Корнелия Нинова след изнесено заседание на Изпълнителното бюро на партията в Кюстендил.Жаблянов, който е депутат от 10 МИР-Кюстендил, е участвал в заседанието, но си е тръгнал по-рано и не присъства на пресконференцията, предаде БНР.\"Случаят \"Жаблянов\" и приключил и изчистен окончателно\", каза Нинова.", "date": "2019.07.02", "title": "Корнелия Нинова: Валери Жаблянов остава депутат от БСП"}
{"url": "https://www.novinite.bg/articles/177732/Dobra-zarnena-rekolta-vapreki-znachitelnite-valeji-nad-Sevlievo", "text": "Значителни количества валежи са паднали над Севлиево през изминалия месец юни. Въпреки това зърнената реколта е добра, съобщават от местната земеделска кооперация „Росица“.  От местната метеорологична станция са измерили, че през юни над Севлиево са паднали 300 литра дъжд на квадратен метър. Липсват данни за сравнение от предишни години, но по думите на метеоролога Иванка Иванова, толкова обилни дъждове през първия летен месец не е имало. Противно на опасенията, зърнените посеви не са повредени и в масивите на земеделската кооперация \"Росица\" в Севлиево жътвата е започнала. Стопаните, които отглеждат пшеница, слънчоглед и царевица, очакват добра реколта.", "date": "2019.07.02", "title": "Добра зърнена реколта въпреки значителните валежи над Севлиево"}
{"url": "https://www.novinite.bg/articles/177744/Obsajdat-Stanishev-za-predsedatel-na-Evropejskiya-parlament", "text": "Обсъждат Сергей Станишев за председател на Европейския парламент, пише изданието \"Политико\", което следи на живо преговорите и консултациите в Брюксел.Името на Сергей Станишев се очерта като възможен кандидат за президент на Европейския парламент. В момента Станишев е президент на Партията на европейските социалисти и е член на Европейския парламент от 2014 г., предаде \"Фокус\".Той беше премиер на България между 2005 и 2009 година. За председател на Европейската централна банка се обсъжда кандидатурата на Кристин Лагард, директор на МВФ.", "date": "2019.07.02", "title": "Обсъждат Станишев за председател на Европейския парламент"}
{"url": "https://www.novinite.bg/articles/177742/Karanikolov-otkri-investiciya-za-nad-40-mln-evro-v-zavod-za-proizvodstvo-na-staklo-v-Targovishte", "text": "Министърът на икономиката Емил Караниколов откри днес в Търговище новопостроената пещ на завода за плоско стъкло в града. Съоръжението е едно от трите най-големи в света, а инвестицията е на обща стойност 42 млн.евро. На официалната церемония по запалване на обновената пещ за производство на плоско стъкло в завода на „Тракия Глас България ЕАД“ в Търговище министър Караниколов изтъкна, че това е поредната инвестиция, която показва че България се утвърждава като водеща дестинация за привличане на инвестиции в региона, особено в сферата на производството.По думите му се отчита увеличение на броя на инвестиционните проектите, осъществявани в страната, както и многократно разширяване на производствените мощности на голям брой чуждестранни компании. „Доказателство за това са сертифицираните 18 проекта, само през първото полугодие на 2019 г. по Закона за насърчаване на инвестициите. Общо предвидените инвестиции по тях възлизат на близо 250 млн. лв. и се очаква разкриване на над 2200 нови работни места“, подчерта икономическият министър и допълни, че към момента в Българската агенция за инвестиции има още 68 проекта в процес на сертифициране на обща стойност близо 1.5 млрд. лв., с потенциал за нови 6600 работни места. „Тракия глас България” ЕАД е учредено през 2003 г. със седалище и адрес на управление в гр. Търговище и основна дейност производство на стъкло и стъклени изделия. „Тракия глас България” е част от турския холдинг „Шишеджам”.", "date": "2019.07.02", "title": "Караниколов откри инвестиция за над 40 млн. евро в завод за  производство на стъкло в Търговище"}
{"url": "https://www.novinite.bg/articles/177746/Djambazki-Do-predi-mesec-vodeshtite-kandidati-za-EP-imitiraha-bitka-a-dnes-bezsramno-se-pazaryat-otnovo-pomejdu-si", "text": "Евродепутатът и заместник-председател на ВМРО Ангел Джамбазки с коментар в своята страница относно избора на нови ръководни роли в ЕС.Именно този политически пазарлък показва кристално ясно, че няма никаква разлика между различните фракции на еврофедералистите, които в края на краищата винаги спорят и се пазарят не за политически идеи, а за постове, влияние и лично его, пише Джамбазки.Трети пореден ден продължава заседанието на Европейския съвет, което има за цел да разпредели най-важните ръководни роли в институциите на Европейския съюз. Трети пореден ден лидерите не могат да стигнат до консенсус, а разговорите преминават във все по-безпринципен политически пазарлък. Как се стигна дотук? До тази толкова мила картинка, тип „няма ляво, няма дясно“.Погазването на установените правила и разпоредби е политически спорт на брюкселските демократи. Преследвайки своите политически амбиции, те са готови винаги да пренебрегнат правилата, които те самите са изготвили. Е, тук беше потъпкан процесът по избиране на председател на Европейската комисия. Системата с водещ кандидат, избран от всяка група в Европейския парламент, беше пренебрегната, за да се угоди на френския президент Макрон. Логичният въпрос е защо съществува тогава?А „преговорите“, които продължават маратонски няколко дни са като безпринципен и срамен политически пазарлък, достоен за „Капалъ Чарши“. Именно този политически пазарлък показва кристално ясно, че няма никаква разлика между различните фракции на еврофедералистите, които в края на краищата винаги спорят и се пазарят не за политически идеи, а за постове, влияние и лично его.Само до преди един месец тези партии и техните „водещи кандидати“ имитираха битка помежду си, а днес безсрамно се пазарят отново помежду си, за да намерят по едно брюкселско кресло за всеки един от тези кандидати. Излиза, че няма никакво значение за кого са гласували гражданите на държавите членове на ЕС, дали за партии от Европейската народна партия, от Алианса на социалистите и демократите, от Презареди Европа или от Зелените. Защото накрая ги получават всички накуп. Получават една непочтена политическа колаборация.Опасността за България обаче не идва директно от потъпкването на демократичния процес в ЕС. Това, което ме притеснява, е името, което бива лансирано като следващ председател на Европейската комисия - Франс Тимерманс. Холандският еврокомисар е символ на всичко това, което е сбъркано в днешния Европейски съюз. Политически ултралиберал, който иска Европа на две скорости. От онези нелицеприятни политически типажи, които пропагандират идеята за федерална Европа, в която центърът произвежда, а периферията осигурява евтина работна рака и потребление.Европа, в която много иска да има сближаване по социалните въпроси като миграция, права на транссексуални джендъри и хомосексуалисти, но не и сближаване на икономиките. Европа, в която разликите между богатите и бедните страни остава огромна. Европа, в която едни страни могат да блокират входа на други страни в Шенген въпреки покритието на нормативната база за това. Европа, в която е разрешено на една немска верига да продава български домати в България, но не е разрешено българска фирма да прави превоз на германска стока в Германия.Ужасяващ и покъртителен двоен стандарт. Политиките на Тимерманс могат да бъдат обобщени така - липса на чувство за компромис и мачкане на страните от източна Европа, подкрепа за джендърите и внос на бежанци. Иска да задържи мониторинговия механизъм за България и Румъния. Иска да наказва Унгария на Орбан и Полша на Качински заради това, че те не искат да внасят ислямски радикали, представящи се за бежанци, и да приемат хомосексуализма за норма в обществото.Тимерманс е символ на разпада на ценностите, които някога бяха фундаментални за Европа. И това е по-големият проблем. Защото това, че е некомпетентен да води Европейската комисия, е повече от ясно.Циркът с водещите позиции поне ясно задава тона за следващите 5 години. Ясно е, че Макрон и веселата дружинка около него ще продължават с опитите си да разпаднат ЕС чрез безумните си идеи за европейска супердържава. Прочее, ако сте забравили, Макрон загуби изборите за ЕП. Спечели ги Льо Пен.Ясно е също така, че ние, представителите на консервативната идея от Централна и Източна Европа, няма да се съгласим и ще се борим докрай. Не за себе си, а за Европа. За Европа на Отечествата.Защото не ние сме враговете на Европейския проект. Тези, които искат да променят ценностите ни, да обезсилят гласа на гражданите и правителствата ни, са истинските врагове на идеята за обединена Европа.Безпринципният политически битак, който се разиграва пред очите ни по системата „всички на масата и аз на тебе, ти на мене“, безусловно потвърждава правотата ни.", "date": "2019.07.02", "title": "Джамбазки: До преди месец водещите кандидати за ЕП имитираха битка, а днес безсрамно се пазарят отново помежду си"}
{"url": "https://www.novinite.bg/articles/177730/KPKONPI-prekrati-proizvodstvoto-si-po-signal-protiv-Mariya-Gabriel", "text": "Комисията за противодействие на корупцията и незаконно придобито имущество / КПКОНПИ/ е прекратила производството по сигнал против Мария Габриел.В сигнала се твърди, че Мария Габриел е ползвала под наем общинско жилище, като месечната наемна цена на жилището е била в размер на 400 лева. Договорът е сключен през октомври 2010 г., когато Мария Габриел е била вече евродепутат с 30 000 лв. месечен доход. Апартаментът е собственост на дружество. Според твърденията, цената на наемите през този период в съответния квартал била в диапазона между 1400-1600 лв. Към сигнала са били приложени и медийни публикации, предаде БТА.При проверката си КПКОНПИ е установила, че членовете на Европейския парламент не са лица, заемащи публична длъжност по смисъла на Закон за предотвратяване и установяване на конфликт на интереси. От това следва, че в периода на действие на договора за наем от 01.10.2010 г. до 31.08.2012 г. Мария Габриел не е заемала публична длъжност.Липсата на тази предпоставка - субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство, обясняват още от КПКОНПИ.В решението на Комисията се казва то да се изпрати заедно с цялата административна преписка на Софийска градска прокуратура, с оглед на това прокуратурата да прецени дали да подаде протест до съда в едномесечен срок от съобщаването на решението, с което се установява липсата на конфликт на интереси.", "date": "2019.07.02", "title": "КПКОНПИ прекрати производството си по сигнал против Мария Габриел"}
{"url": "https://www.novinite.bg/articles/177719/KEVR-utvardi-ceni-na-elektroenergiyata-za-klientite-na-EVN-Balgariya-ot-1-yuli-2019-g", "text": "В свое Решение №Ц-19 от 01.07.2019 г. Комисията за енергийно и водно регулиране (КЕВР) утвърди нови цени на електрическата енергия за битови и небитови клиенти, присъединени към мрежа „ниско напрежение“ в Югоизточна България в сила от 01.07.2019 г. Според Решението на КЕВР крайните цени с ДДС за битови клиенти в Югоизточна България са както следва:  Дневна тарифа 0,22238 лв. (с ДДС) / кВтч. Това е увеличение 2,97% спрямо досегашната цена от 0,21596 лв. (с ДДС) / кВтч.  Нощна тарифа 0,12636 лв. (с ДДС) / кВтч. Това е увеличение с 2,97% спрямо досегашната цена от 0,12271 лв. (с ДДС) / кВтч. Както при всяка смяна на цени, информацията за консумацията в следващите фактури ще бъде разделена на два отделни периода – потребление по стари цени до 30 юни 2019 г. включително и потребление по нови цени от 1 юли 2019 г. Общият брой на дните в отчетния период отговаря на нормалния месечен период на отчитане за всеки клиент, като се запазват регулярните срокове на отчитане.", "date": "2019.07.02", "title": "КЕВР утвърди цени на електроенергията за клиентите на EVN България от 1 юли 2019 г."}
{"url": "https://www.novinite.bg/articles/177729/Orosyavat-ulicite-v-Sofiya-zaradi-jegite", "text": "Във връзка с високите летни температури ще се извършва оросяване на улични платна в София. Това съобщиха от пресцентъра на Столична община. Дейностите ще започнат от 14.00 часа и ще се извършват на основните булеварди на територията на Столична община като булевардите „Ломско шосе\", „Цариградско шосе\", „Ботевградско\", „Сливница\" и др. Водачите на моторни превозни средства трябва да карат със съобразена скорост и се съобразят с извършване на дейността. Това е една от мерките, които се предприемат във връзка с високите летни температури. Днес продължава и раздаването на вода на четири пункта в София от 13.00 часа. Водата ще се раздава в четири пункта – на площадното пространство при храма „Св. Неделя”, на „Орлов мост\" при езерото „Ариана”, на пилоните на Националния дворец на културата и на пл. „Славейков“.", "date": "2019.07.02", "title": "Оросяват улиците в София заради жегите"}
