{"url": "http://www.novinite.bg/articles/143323/ECB-Bezraboticata-v-evrozonata-e-po-visoka-ot-ochakvanoto", "text": "Безработицата в еврозоната е по-висока, отколкото предполагат официалните данни и продължава да ограничава растежа на заплатите, показва проучване на ЕЦБ, публикувано в сряда. Данните може и да породят нови съмнения относно това, дали банката ще може в скоро време да започне ограничаване на стимулиращите си мерки, предаде БНР.Според ЕЦБ близо 15 на сто от трудещите се в региона са безработни или частично заети, което предполага, че заплатите и инфлацията в 19-те страни-членки на блока е малко вероятно да нараснат по-сериозно в близките месеци. Тази оценка на централната банка се различава съществено от официалните данни на европейската статистика, според които нивото на безработица в еврозоната удари през март 8-годишното дъно от 9,5%, като единствено в Германия има признаци на затягане на пазара на труда.\"Във Франция и Италия по-широките измерители, отчитащи застой в пазара на труда, продължават да се увеличават въпреки икономическото възстановяване, а в Испания и в другите икономики от еврозоната те отбелязват известно понижение в последно време, но въпреки това остават доста над предкризисните нива. Това вероятно ще продължава да ограничава динамиката на заплатите\", се посочва в анализа на ЕЦБ, цитиран от Ройтерс.Трябва да се има предвид, че ръстът на заплатите е изненадващо слаб в рамките на целия блок, споделящ единната валута, въпреки че в момента еврозоната се радва на най-доброто си икономическо представяне от десетилетия насам, като ЕЦБ твърди, че е необходима по-добра динамика на заплатите, за да може отскокът на инфлацията да стане по-устойчив, което би било от ключово условие за евентуално нейно решение за ограничаване на настоящите парични и лихвени стимулиращи политики.Обяснявайки очевидното разминаване между бързия спад на нивото на безработицата и слабия растеж на заплатите, от ЕЦБ посочват, че данните на Евростат изключват хората, които не отговарят на строгите статистически критерии, като също така изключват и работещите на непълно работно време.Така реформите на трудовия пазар, подкрепяни в частност и от централната банка, подхраниха нарастването на почасовата работа, което предостави на работодателите по-голяма гъвкавост. В резултат на това компаниите наемат повече трудещи се на непълно работно време или на временна заетост, вместо да дадат на настоящите си служители повече работа.В действителност временната работа и заетостта на непълно работно време се е повишила с близо 4 млн. от началото на финансовата криза, въпреки че общата заетост не се е увеличила, което е потенциална пречка пред растежа на заплатите. Според критиците на политиката на ЕЦБ, солидният икономически растеж и засилващата се инфлация вече са в подкрепа на идеята за намаляване на стимулиращите политики, но централната банка многократно заяви, че слабото повишаване на заплащането е повод за загриженост.Централната банка прогнозира, че близо 3,5 на сто от населението в трудоспособна възраст в еврозоната се смята като неактивно от статистическа гледна точка. Според същия анализ други 3% са частично заети или работят по-малко, отколкото биха искали. Именно на това се дължи съществената разлика с данните на Евростат.По данни на ЕЦБ, това означава, че реалната безработица е с над 3 на сто над нейните предкризисни нива, което предполага, че нивото на безработица трябва да продължава да спада още известно време, преди това да окаже значително въздействие за затягане на трудовия пазар.Друго главоболие за ЕЦБ оказва фактът, че по-голямата част от разкритите нови работни места са в сферата на услугите, където обаче производственият растеж е по-нисък, ограничавайки възможността за увеличение на заплатите.", "date": "2017.05.10", "title": "ЕЦБ: Безработицата в еврозоната е по-висока от очакваното"}
{"url": "http://www.novinite.bg/articles/143277/Nikolaj-Nankov-Zakasneli-sme-sas-stroitelstvoto-na-AM-Struma", "text": "\"Нашите основни приоритети са магистралите „Хемус” и „Струма”. Много сме закъснели с изграждането на лот 3.2 на магистрала „Струма” – пътят през дефилето.  Това заяви в ефира на Нова телевизия министърът на регионалното развитие и благоустройството Николай Нанков.„Ние сме убедени, че ако форсираме нещата, през 2019 година може да стартираме реалното строителство. Ако приключим до 2022 година, няма да загубим европейско финансиране. Трябва да спазим този срок”, каза още Нанков.„В началото на 2019 година трябва да имаме избран изпълнител и строително разрешение, за да започне строителството”, уточни той. ", "date": "2017.05.10", "title": "Николай Нанков: Закъснели сме със строителството на АМ \"Струма\""}
{"url": "http://www.novinite.bg/articles/143328/Tramp-podgotvya-strategiya-za-Afganistan", "text": "Изтеглянето на международните сили от Афганистан през 2014 г. доведе до значително увеличаване на военната активност в тази централноазиатска държава: основно от страна на талибаните, които контролират вече почти половината страна, предава Deutsche welle. Терористичната групировка „Ислямска държава“ също има малко, но значимо присъствие, макар че лидерът на организацията в Афганистан Абдул Хасиб беше убит миналия месец при операция на водените от САЩ специални сили.С увеличаването на нападенията високопоставени военни съветници на американския президент Доналд Тръмп призоваха за разполагането на допълнителни войски в страната. „Не ни достигат няколко хиляди души“, коментира командирът на операцията на НАТО „Решителна подкрепа“ Джон Никълсън през февруари. От своя страна министърът на отбраната на САЩ Джеймс Матис не даде допълнителни детайли относно следващите ходове на американската администрация, но не изключи възможността за увеличаване на броя на военнослужещите, имайки предвид настоящия „застой“ с талибаните. „В момента се занимаваме с определянето на предизвикателствата“, подчерта Матис. „Няма нито една нация, която да успее се справи с това“, допълни министърът, имайки предвид директивата на Тръмп за оценяване на ситуацията в Афганистан и за обобщаване опциите за това как да се продължи в бъдеще. Докато анализаторите призоваваха Вашингтон да промени политиката си, администрацията на Тръмп подготвяше обявяването на стратегията си за Афганистан. В понеделник Матис отбеляза, че тя ще бъде публикувана „много много скоро“. Очаква се Тръмп да разкрие визията си за Афганистан преди срещата на лидерите от НАТО, на която той планира да присъства този месец.", "date": "2017.05.10", "title": "Тръмп подготвя стратегия за Афганистан"}
{"url": "http://www.novinite.bg/articles/143340/Zodiite-koito-sa-rodeni-za-svalyachi", "text": "Флиртът е едно от най-древните изкуства. Изкуството да събудиш интерес у другия, да провокираш мислите и съзнанието му, насочвайки ги към себе си. Той е свързан още с привличането, изкушението, преследването. Има хора, които са родени с таланта да флиртуват, предаде Дарик.Представителите на зодия Близнаци са остроумни и комуникативни. Те не се страхуват да се запознават с нови хора, да ги опознаят и дори да ги обсебят. Флиртът им винаги започва с доза шеги, които да предразположат човека срещу тях.Лъвовете обичат да привличат вниманието на околните и флиртуват, защото го намират за забавно. Могат да бъдат екстремно чаровни и завладяващи, докато го правят. Създават комфортна зона около обекта си на желание и без усилия получават това, към което се стремят.Хората от този знак са изтънчени свалячи, които си падат по още по-изтънчените флиртове. Тотално романтични са и не отделят поглед от обекта на желанието си.Стрелецът не изпитва никакви затруднения при флиртуването. Никога не се чувства неудобно и винаги има какво да каже със страхотното си чувство за хумор. Представителите на зодията приемат флиртуването за предизвикателство, което трябва да спечелят на всяка цена. Характерната им черта е използването на езика на тялото. Застават неустоимо близо и не приемат \"не\" за отговор.", "date": "2017.05.10", "title": "Зодиите, които са родени за свалячи"}
{"url": "http://www.novinite.bg/articles/143374/Monika-Beluchi-Blagodarna-sam-na-Fotoshop-zashtoto-mi-pomaga", "text": "52-годишната италианска актриса и модел Моника Белучи призна, че е благодарна на „Фотошоп”, защото няма нищо лошо в това да получиш малко помощ отвън, предаде Нова телевизия. Белучи, която на 50-годишна възраст беше момичето на Джеймс Бонд в „Спектър”, казва, че се е примирила, че лицето й се променя. И се радва, че списанията „разхубавяват” снимките, но не толкова, колкото в миналото, защото аудиторията се приучва да обича звездите с техните несъвършенства.Гледам съчувствено как се променям, не се възмущавам, че се случва нещо чудовищно. Остаряването също носи очарование”, обобщава Белучи, която има две деца.„Да ме възприемат като зряла жена не ме притеснява. И така трябва да бъде. Може след 10 години да изглеждам стряскащо и може да си променя мнението заради многото си бръчки. Но засега се чувствам чудесно”, казва актрисата.Във Франция днес излезе от печат книга с интервюта на Белучи \"Rencontres clandestines\" („Тайни срещи”).Според Белучи не бива хората да осъждат жените, които са използвали козметична хирургия.„Трябва да правите това, което е полезно за вас. Ако пластичната хирургия ви носи щастие, защо да не я използвате?”, коментира Белучи.Феминистките отдавна изтъкват, че корекциите върху снимките на звездите, за да изглеждат безупречно, води до проблеми с възприемането на личния имидж и поставя невъзможни стандарти, които жените няма как да изпълнят.Белучи казва, че вече сме свикнали с „пластичната хирургия”, прилагана върху снимките, но трябва да усещаме и малките несъвършенства на човека, които го правят уникален.Миналия месец фестивалът в Кан предизвика ропот след като снимка на Клаудия Кардинале на плаката на събитието беше „разхубавена” чрез изтъняване на бедрата на актрисата.Белучи обаче каза, че най-важното е било, че самата Кардинале е била щастлива да види резултата.", "date": "2017.05.10", "title": "Моника Белучи: Благодарна съм на \"Фотошоп\", защото ми помага"}
{"url": "http://www.novinite.bg/articles/143298/Ekszatvornik-go-otnasya-za-avantyura-s-maloletna", "text": "Районна прокуратура-Пловдив внесе днес в съда обвинителен акт спрямо 28-годишния Иван Н. за това, че от септември 2013 г. до 14 октомври 2014 г. като пълнолетно лице, без да е сключило брак, е заживял на съпружески начала с лице от женски пол, ненавършило 16-годишна възраст – престъпление по чл.191 ал.1 от НК. Обвиняемият Иван Н. живеел в село Ягодово, където се прибрал, след като през юли 2013 г. излязал от затвора в Пазарджик, където изтърпявал наказание „лишаване от свобода“, пише Труд.В селото се запознал с 14-годишно момиче, с което заживял на съпружески начала, когато я завел в къщата на чичо си в друго село в Пловдивска. По-късно двамата отново се прибрали в Ягодово и заживели на съпружески начала в дома на родителите на непълнолетното момиче. През месец октомври 2013 г. направили годеж, а през 2014 г. им се родило дете. През 2015 г. обвиняемият Иван Н. пак влязъл в затвора за изтърпяване на наказание „лишаване от свобода“. По време на досъдебното производство обвиняемият Иван Н. е дал обяснения и е признал вината си, фактическата обстановка се доказва от показания на свидетели, характеристична справка и др.", "date": "2017.05.10", "title": "Ексзатворник го отнaся за авантюра с малолетна"}
{"url": "http://www.novinite.bg/articles/143327/Bolnicite-s-dalgove-moje-da-ostanat-bez-pari-ot-NZOK", "text": "Болниците с дългове към хазната може да останат без пари от Националната здравноосигурителна каса (НЗОК), сигнализираха от Българския лекарски съюз (БЛС), затова днес се провежда извънредна среща за решаване на проблема, съобщиха от бТВ. В нея участва ръководството на Касата и представители на болничните асоциации.Задълженията на лечебните заведения на стойност над 30 хил. лв. за неплатени данъци и осигуровки ще бъдат одържани от парите, които те трябва да получат от НЗОК за извършена медицинска дейност. Решение за това е прието от Министерския съвет още миналата година.Същевременно болниците се безпокоят и от орязаните си бюджети, които са с между 10 и 15% по-ниски спрямо същия период миналата година. Според тях това може да доведе до намаляване до персонала, орязване на заплащането му и фалити.От БЛС желаят да има актуализация на бюджета на НЗОК. Очакванията са след тази среща лечебните заведения да получат обещания и гаранции от Здравата каса.", "date": "2017.05.10", "title": "Болниците с дългове може да останат без пари от НЗОК"}
{"url": "http://www.novinite.bg/articles/143325/MVR-razbi-grupa-ot-stolichniya-andargraund", "text": "\r\nВ хода на проведените оперативни действия на служителите от ГДБОП и криминалистите на ГДНП и СДВР са били събрани данни за 12-членна престъпна групировка, занимавала се с широкоспектърна дейност – от разпространение на наркотици, извършване на тежки криминални престъпления, включително и убийства, до грабежи, съобщиха от в. Труд.\r\nНа всичките 12 участници в престъпната дейност са повдигнати обвинения, четирима от тях се укриват и предстои издаването на Европейска заповед за тяхното издирване по линия на Интерпол. Седем са привлечени като обвиняеми за участие в организирана престъпна група, шестима са задържани под стража, а на един е наложена мярка „домашен арест“.\r\nУстановено е, че мултикриминалната престъпна група е работела при ясно диференцирани функции на участниците. Някои от тях са действали с изключителна жестокост, запазената им „марка“ била нападение с мачете. На 5 януари м.г. те нанасят тежък побой на професор ортопед , пребиват до смърт и началника на смяна на Софийския затвор. Всички те са криминално проявени и имат регистрации за различни престъпления, част от групата гравитирала около столична спортна агитка.\r\nОперацията е реализирана на територията на столицата на два етапа. Първо били задържани участниците, занимавали се с наркоразпространение основно на територията на кв. „Дружба“. На следващия ден последвало залавянето и на останалите членове на групата. Установен е и ръководителят им , който в момента излежава присъда в Софийския затвор за наркотици и рекет. Изяснено е, че той е предавал разпорежданията си оттам, основно чрез съпругата си, разполагал е и със средства за връзка. При извършените претърсвания на различни техни адреси и автомобили са намерени наркотици и голямо количество хладно оръжие – мачете, мечове, ками и др.\r\nВ резултат на проведената операция и задържането на опасната престъпна група са пресечени опити за убийство на още трима служители на Софийския затвор, уточни комисар Илков. Ръководителят на Специализирания съд призова гражданите, които разполагат с допълнителна информация по случая, да сигнализират на тел. 112 или в ГДБОП и ГДНП. Анонимността им е гарантирана.\r\n", "date": "2017.05.10", "title": "МВР разби група от столичния ъндърграунд"}
{"url": "http://www.novinite.bg/articles/143362/Hvanaha-kriminalno-proyaven-da-shofira-drusan-v-Asenovgrad", "text": "Дрогиран шофьор бе заловен в Асеновград във вторник около 13.20 часа на бул. „България“, където служителите на реда спрели за проверка лек автомобил „Пежо“. Зад волана бил 32-годишен местен жител, известен на полицията, криминално проявен и осъждан, а пробата с драг чек реагирала положително за употреба на наркотици, пише Труд.По същото време полицаите от Стамболийски спипали на кръстовище в града 66-годишен шофьор от село Йоаким Груево, който управлявал лек автомобил „ФИАТ“ след употреба на спиртни напитки и с 1,58 промила алкохол. Срещу нарушителите са образувани бързи производства.", "date": "2017.05.10", "title": "Хванаха криминално проявен да шофира друсан в Асеновград"}
{"url": "http://www.novinite.bg/articles/143370/Pazach-ograbi-kashtata-na-gurbetchiya-koyato-tryabvalo-da-nablyudava", "text": "Къщата на емигрант в САЩ беше обрана от човека, назначен да пази имота му в шуменското село Тодор Икономово. Когато се върнал в селото след година в чужбина собственикът М.Х. открил, че липсва телевизор, лаптоп и две охранителни камери със записващо устройство, пише Труд.Подал сигнал за отарашения дом в сряда и полицаите за часове стигнали до извършителя. Това е Кямил И./49г./ от село Тодор Икономово, който бил нает да наглежда имота, а всъщност го обрал. Действал още в края на миналата година, когато инсценирал обир. Разбил странична малка врата, а казал на собственика, че някой е опитал да влезе, но той е поставил катинар.Още тогава от къщата била изнесена скъпата техника, а Кямил я продал на непознати хора за 300 лв. Работата по случая продължава. В досието на „пазача“ има и други кражби.", "date": "2017.05.10", "title": "Пазач ограби къщата на гурбетчия, която трябвало да наблюдава"}
{"url": "http://www.novinite.bg/articles/143314/Visshiyat-sadeben-savet-osvobodi-ot-dlajnost-Vladimira-Yaneva", "text": "Съдийската колегия на Висшия съдебен съвет освободи Владимира Янева Янева – Манолева от заеманата длъжност „съдия“ в Софийския градски съд. Това съобщиха от пресцентъра на ВСС.Решението влиза в сила, считано от датата на вземането му, съобщиха от Труд.С влязла в законна сила на 19.04.2017 г. присъда на Софийския градски съд, Владимира Янева Манолева е призната за виновна за извършено от нея престъпление по чл. 284в от Наказателния кодекс – „Длъжностно лице, което противозаконно разреши или разпореди да се използват специални разузнавателни средства, или ги прилага, или съхранява информация, получена чрез тях, се наказва с лишаване от свобода от една до пет години и с глоба до пет хиляди лева.“Тя е осъдена окончателно на една година затвор условно с тригодишен изпитателен срок. Наложена й е и глоба в размер на 1000 лева.", "date": "2017.05.10", "title": "Висшият съдебен съвет освободи от длъжност Владимира Янева"}
{"url": "http://www.novinite.bg/articles/143342/Gotvachka-sadi-Shon-Diddy-Koms-za-seksualen-tormoz", "text": "Бившата готвачка на Шон \"Диди\" Кoмс заведе дело срещу рапъра, като настоява да получи обезщетение, чиято стойност не се уточнява. Синди Руеда уверява, че се почувствала зле, когато трябвало да му сервира ястия, след като той току-що е правил секс, съобщи Франс прес. Руеда освен това го обвинява, че не ѝ платил достатъчно за положените от нея допълнителни часове труд, предаде Дарик.В представените пред лосанджелиски съд документи се казва, че рапърът поискал от готвачката си да поднесе ястия и леки закуски за него и гостите му, докато правят секс или веднага след това. Руеда твърди, че поне в един от случаите Шон \"Диди\" Комс я повикал, за да му сервира хапване, след като току-що е правил секс, и се обърнал към нея с неприлични думи.В друг случай мъж, поканен от рапъра, се появил чисто гол в кухнята, докато Руеда готвела, и ѝ казал да се полюбува на гениталиите му, след като е правил секс с жена, която също била поканена в дома на Комс. Шон \"Диди\" Комс отхвърли обвиненията, които включват сексуален тормоз и неплащане на допълнителни часове труд. \"Става въпрос за фриволно обвинение от бивша служителка, която бе уволнена, заяви говорител на рапъра.Комс я уволнил миналата година, след като тя била обвинена в кражба. Синди задигнала часовник, който друга негова служителка намерила изхвърлен на боклука. Бившата готвачка получавала 150 долара дневно, но понякога имала допълнителни часове труд или се налагало да пътува заедно с рапъра.След като издаде няколко успешни албума през 90-те години на миналия век, Шон \"Диди\" Комс стана известен бизнесмен в сектора на модата и алкохолните напитки. Според списание Forbes богатството му възлиза на 750 милиона долара. Повечето от доходите му са свързани с търговска дейност, по-специално с дистрибуция на френската водка \"Сирок\" в САЩ.\r\n\r\n\r\n\r\n", "date": "2017.05.10", "title": "Готвачка съди Шон \"Diddy\" Кoмс за сексуален тормоз"}
{"url": "http://www.novinite.bg/articles/143281/CERN-pusna-noviya-uskoritel-na-chastici-Linac-4", "text": "Най-голямата физична лаборатория в Европа и дом на големия адронен ускорител ЦЕРН пусна в употреба нов ускорител на частици, определян като ключова стъпка към провеждането на експерименти, опитващи се да разгадаят някои от най-големите мистерии на вселената. До 2021 г. новият ускорител, наречен Linac 4, трябва да бъде свързан с адронния ускорител – най-мощният уред за сблъскване на протони в света, предаде Дарик. Лабораторията от дълго време изразява надежда, че удължаването на ускорител може да помогне значително за откриването на нови частици и дори за доказването на съществуването на други пространствено-времеви измерения. В изявлението на ЦЕРН се посочва, че новото устройство ще може да сблъсква протони с три пъти повече енергия от досега, като надеждата е, че при по-силния сблъсък учените ще могат да получат повече информация. Новото устройство „ще увеличи значително потенциала на експериментите с Големия адронен ускорител“, посочват още от лабораторията. Linac 4, който е дълъг 90 метра, се строи в продължение на близо десетилетие и ще бъде пуснат в употреба след поредица от тестове.  Досега адронният ускорител е спомогнал за направата на редица важни открития. През 2012 г. беше използван за доказването на съществуването на Хигс бозона, известен още като „божествената частица“. Съществуването му влиза в т. нар. Стандартен модел – теорията за частиците, съставящи материята и силите, които ги движат. Една от целите пред ускорителя е изследване на аномалиите в Стандартния модел, които биха могли да са знак за нови измерения. Подобни експерименти биха могли да помогнат за обяснението на тъмната материя и тъмната енергия, за които в момента учените знаят много малко, въпреки че заедно съставят около 95% от вселената.\"LINAC 4 е първата стъпка към една по-дълга и амбициозна програма по пътя към новите открития. До 10 години се очаква физиците да имат десетократно увеличение на броя на сблъсъците на частици, които значително увеличават способността за наблюдение на редките физически процеси, както и търсенето на неизвестни частици\", казва акад. Пол Логачев от Института по ядрена физика (INP SB RAS), предава РИА новости.През 2013 г. големият адронен колайдер бе спрян за модернизация и отново стартира през април 2015 г. Една от целите на LHC модернизацията се състои в увеличаването на енергията при сблъсък на протони с 8 до 13 TeV. Експертите очакват, че това ниво на енергия ще отвори нови възможности за изследване, предава ТАСС.  ", "date": "2017.05.10", "title": "ЦЕРН пусна новия ускорител на частици Linac 4"}
{"url": "http://www.novinite.bg/articles/143299/Opojariha-magazin-za-sportni-stoki-v-Shumen", "text": "Магазин за спортни стоки „Бумеранг“ в центъра на Шумен беше унищожен при палеж към 1,19 часа през нощта в сряда. Пожарът започнал от входната врата и са нанесени значителни щети – унищожени са дрехи, манекени, компютър, климатик, касов апарат, опушени са 100 кв. стени, пише Труд. ", "date": "2017.05.10", "title": "Опожариха магазин за спортни стоки в Шумен"}
{"url": "http://www.novinite.bg/articles/143373/Shofor-pomete-dve-deca-na-peshehodna-pateka-v-stolicata", "text": "\r\nЛек автомобил удари две деца на пешеходна пътека в София. 16-годишните момчета са приети в „Пирогов“ с леки охлузвания, пише Труд. Инцидентът стана днес по обяд на столичния бул. \"Константин Величков\" в непосредствена близост до парка „Свети Петър и Павел“, съобщава Канал 3.\r\nПо непотвърдена информация първоначално момчетата са казали, че са пресичали на зелено, но по-късно си признали, че е било червено.\r\nШофьорът на автомобила отказа коментар за инцидента.\r\n", "date": "2017.05.10", "title": "Шофьор помете две деца на пешеходна пътека в столицата"}
{"url": "http://www.novinite.bg/articles/143344/Bashtata-prebil-10-godishniya-si-sin-poluchi-obvinenie", "text": "Районната прокуратура във Велико Търново повдигна обвинение на бащата, който беше задържан за нанасяне на побой на 10-годишният му син. Мъжът остава в ареста за 72 часа, информира Нова телевизия.Момчето беше намерено край село Беляковец в безпомощно състояние от случайно преминаващи хора. То е с мозъчна контузия, и опасност за живота, причинени от жесток побой.Детето живее при баща си. Майката е напуснала семейството. Момчето веднъж е отнемано от бащата, защото е било забравено в детската градина. След решение на съда, преди 7 години, то е върнато на бащата. 10-годишното момче се оплака от системно малтретиране.", "date": "2017.05.10", "title": "Бащата, пребил 10-годишния си син, получи обвинение"}
{"url": "http://www.novinite.bg/articles/143345/Bandit-naryaza-desetki-lozya-v-Sandansko", "text": "\r\nНеизвестен вандал е опустошил и нарязал с резачка лозови масиви на 10 стопани от санданското село Катунци, съобщиха от Труд. Във вторник лозарите едва не припаднали, когато видели лозята си съсипани,нямало здрава дори една лозничка. Всички били насечени.\r\nПотърпевшите стопани веднага подали сигнал в полицията и прокуратурата в Сандански. Лозовите им насаждения са от години, били им дадени за стопанисване от някогашното АПК.\r\nМестните жители  подозират за вандалския акт мъж от Петричко, който имал претенции към имотите на лозарите и многократно се заканвал, че ще ги съсипе,за да си върне земята.\r\nПо случая се води разследване.\r\n", "date": "2017.05.10", "title": "Бандит наряза десетки лозя в Санданско"}
{"url": "http://www.novinite.bg/articles/143301/Grigor-predi-macha-s-Karlovich-Iskam-da-se-izpravya-sreshtu-vsichko-v-tezi-trudni-vremena", "text": "Преди 1 година родна ракета №1 говори пред Sport360°. Тогава след Ролан Гарос, той разкри пред Sport360° своите страхове и трудности. Сега, пред същото издание, Гришо разкри любопитни неща. Преди да излезе срещу Иво Карлович тази вечер в Мадрид, от 21.00 часа, хасковлията разговаря с Рийм Абулейл, предаде .\"Пътят ми е невероятен, а аз съм от този тип хора, които ценят повече пътя, отколкото крайната дестинация,\" заяви Димитров за изминалите 12 месеца. \"Разбира се, всяка година говори за себе си, затова не искам да се връщам назад. Просто искам да съм тук и сега, да се изправя срещу всичко, което ме чака в тези трудни времена. Така че, това е положението в момента. Имаме още три турнира на клей, така че се надявам да имам полза от тях. Винаги съм искал да играя добре на клей и да постигам добри резултати. Просто ще се опитам да запазя добра форма и да съм концентриран,\" продължи Григор.Димитров за пореден път отдаде значението на екипа около себе си. \"Имаше неща, които трябваше да приема. Трябваше да променя начина на тренировки, сега всички от екипа вече сме на мястото си, знаем за какво работим, за да съм идеално подготвен да излизам и да давам 100% от себе си,\" обясни Григор.\"До момента сезонът върви супер. Не съм имал контузии, всичко върви добре. Наскоро имах вирус и това малко ме дръпна назад, но го приемам и сега продължавам напред...,\" добави той. \"Приемам всяка предизвикателство, препятствие, което се изправи пред мен. Искам да се концентрирам върху всеки мач, всяка точка, всяка тренировка, всяко възстановяване, всичко, което се иска от мен. Целият ми отбор работи зад сцената, за да съм аз в такава позиция. Не мога да искам повече.\"\"Винаги имам големи очаквания от себе си. Не започнах сезона на клей добре, така че се опитвам малко да снижа очакванията си и да приема следващия съперник, какъвто е. Първите кръгове вече са тежки. Трябва да търсиш моментите си и да правиш всичко, на което си способен. Това е единственото, което искам,\" завърши Григор Димитров.", "date": "2017.05.10", "title": "Григор преди мача с Карлович: Искам да се изправя срещу всичко в тези трудни времена"}
{"url": "http://www.novinite.bg/articles/143303/Domuschiev-hvali-Ludogorec-postna-snimki-na-zvezdite-v-shkolo", "text": "Босът на Лудогорец Кирил Домусчиев не спира да лъска имиджа на клуба във Facebook. Прописалият наскоро в социалната мрежа бизнесмен почти всеки ден поства любопитни послания и фотоси. Днес бе ред на благотворителна инициатива. Няколко от звездите на разградчани посетиха училище. Те занесоха подаръци на децата, поговориха си с тях, а и поритаха топка, предаде .Всичко това доведе до делириум Домусчиев и той (или по-точно неговите администратори) нахвалиха здраво футболистите. Нищо, че единият от тях - капитанът Светльо Дяков се забърка в много грозен скандал и нокаутира съперник от Локо (Пд) на терена. За деянието си халфът получи смешното наказание от 1 мач.", "date": "2017.05.10", "title": "Домусчиев хвали Лудогорец, постна снимки на звездите в школо"}
{"url": "http://www.novinite.bg/articles/143307/120-000-olimpijci-protiv-reviziyata-na-svetovnite-rekordi", "text": "Световната асоциация на спортистите-олимпийци (WOA) излезе със специално становище по повод предложението на Европейската атлетика (ЕАА) за ревизия и евентуално анулиране на световните рекорди, поставени преди 2005 година. Позицията на WOA е базирана на принципа за защита на коректните състезатели, които не прибягват до употребата на допинг.\r\n„Предложените от ЕАА критерии за пренаписване на рекордите са много общи и това дава възможност да бъдат засегнати и много „чисти“ спортисти, които са били коректни и са спазвали правилата при постигане на техните успехи и рекорди. Те нямат никаква вина за това, че част от резултатите на други са били постигани с помощта на забранени средства и медикаменти“, се казва в становището, подписано от президента на WOA Жоел Бузу.\r\n„Всеки пристъпил правилата следва да бъде санкциониран, борбата с допинга да продължи като става все по-непримирима, но ние сме длъжни и да защитаваме коректните атлети. В тази връзка, въпросните предложения на ЕАА не помагат с нищо в борбата с допинга и са некоректни към т.нар. „чисти“ спортисти“, се казва още в становището.\r\nПо този повод, Асоциацията на спортистите-олимпийци напомня, че е предложила няколко основни точки за засилване борбата с допинга:\r\n- антидопинговата система да бъде изцяло независима от спортните федерации, от правителства и от организаторите на състезанията\r\n- отделяне на повече финанси за борба с допинга, за да бъдем винаги една крачка пред нарушителите\r\n- осигуряване възможност на коректните спортисти да се състезават, независимо от това дали техният спорт, НОК или държава са санкционирани.\r\nСветовната асоциация на спортистите-олимпийци обединява повече от 120 000 олимпийски състезатели по цял свят с мисия да работи в тяхна полза и защита, особено в социалната област. С представителството на 148 национални организации по всички континенти, WOA базира своята дейност на основните олимпийски принципи и идеали, завещани от основателя на модерното олимпийски движение Пиер Де Кубертен.\r\n", "date": "2017.05.10", "title": "120 000 олимпийци против ревизията на световните рекорди"}
{"url": "http://www.novinite.bg/articles/143326/Istinski-magosnik-shte-e-sred-zvezdite-na-Vasil-Levski-za-14-ti", "text": "Живата легенда на България - къдрокосият магьосник Красимир Балъков е поредният футболист, който ще участва в благотворителния мач, организиран от Димитър Бербатов и Луиш Фиго, на Националния стадион \"Васил Левски\" на 14 юни, предаде .Вижте как Бербо презентира Бала на официалния си фейсбук профил:\"Той е сред магьосниците във футбола. Наричат го и диригент, и гений. Той е типичен представител на рядката порода футболисти – интелигентен плеймейкър. Гордост е, че този изключителен полузащитник е българин, признат по целия свят,\" написа Бербо за Красимир Балъков. И визитката: \"Бронзов медалист от световното в САЩ през 1994 г. Избран е в идеалния отбор на първенството заедно с Христо Стоичков. Има 92 срещи и 16 гола за националния отбор. Тръгва от „Етър“ (В. Търново), с който достига два пъти до бронзовите медали в България, а играе и през есента от историческия шампионски сезон на отбора през 1990/1991. През 1991 преминава в „Спортинг“ (Лисабон), а още през 1992 г. е избран за най-добрия чужденец в португалския елит. Завоюва си статут на легенда на лисабонския гранд.Искат го „Реал“ (Мадрид) и „Барселона“, но тогавашният бос на „Спортинг“ го определя за безценен. По-късно преминава в „Щутгарт“, където също е със специален статут – печели Купата на Германия, два пъти Интертото, играе финал за КНК. Беше избран за най-добрия играч на „Щутгарт“ в историята.\"\"Той е и двукратен Футболист №1 на България. Феновете оценяват футболната магия, която създава.  И завинаги ще го свързват с онова незабравимо българско лято на 1994-а…\r\n! Очакваме го за звездния мач на 14 юни в София!\"\r\n", "date": "2017.05.10", "title": "Истински магьосник ще е сред звездите на \"Васил Левски\" за 14-ти"}
{"url": "http://www.novinite.bg/articles/143354/Fenove-na-Levski-ili-CSKA-izvarshvat-porachkovi-ubijstva", "text": "\r\nГрупа футболни  (снимката е илюстративна) на столичен отбор действа като банда за побои и поръчкови убийства. Това разкри специализираната прокуратура, предаде . В дейностите на 12-те човека от групата влиза и разпространение на наркотици.\r\nОт прокуратирата добавят, че защитени свидетели са признали за множество случаи на бандата , които се отличават с изключителна жестокост. Всички от лицата с повдигнати обвинения са с криминални прояви.\r\nСред жертвите на бандата са наркопласьор от Дружба, който е получил множество удари с мачете, защото отказал да разпространява за въпросните лица. Смята се, че те са извършители на побоя над проф. Стефан Станчев през април 2016 г., при който докторът загуби едното си око.\r\nСъщо така групата е виновна за убийството на надзирателя в Софийския затвор Янко Янев в края на миналата година. Загиналият е бил зверски умъртвен, защото не се е поддал на крупционни схеми. Имало е поръчка за още трима надзиратели от Софийския затвор. Затворникът, който поръчвал убийствата, носи прякор Гевгелийски. \r\nОт прокуратурата логично не уточняват въпросните типове  на кой столичен отбор са, пише Блиц. Но човек лесно може да се досети, че става въпрос за  или ЦСКА...\r\n", "date": "2017.05.10", "title": "Фенове на Левски или ЦСКА извършват поръчкови убийства"}
{"url": "http://www.novinite.bg/articles/143351/FIFA-razsledva-transfera-na-Pol-Pogba-v-Yunajted", "text": "ФИФА потвърди, че се води разследване на рекордния трансфер на Пол Погба от Ювентус в Манчестър Юнайтед. Миналото лято френският халф се превърна в най-скъпия футболист в света, след като \"червените дяволи\" платиха 105 милиона евро, за да си го върнат на \"Олд Трафорд\", предаде .В началото на тази седмица детайли около сделката и различните суми около него бяха разкрити в нова книга, наречена \"Мръсната страна на футбола\", публикувана в Германия.От ФИФА не уточняват каква е причината да разследват трансфера, но потвърждават, че са изискали допълнителна информация по сделката. Всички международни трансфери трябва да бъдат оторизирани от ФИФА, така че преминаването на Погба в Юнайтед е било одобрено от световната футболна централа още през август.От Манчестър Юнайтед не изразиха притеснение по случая. \"Не коментираме договори. ФИФА разполага с документите още от август\", казаха от английския клуб.", "date": "2017.05.10", "title": "ФИФА разследва трансфера на Пол Погба в Юнайтед"}
{"url": "http://www.novinite.bg/articles/143364/Osadiha-shofor-opital-da-podkupi-policai-s-50-evro", "text": "\r\n51-годишен шофьор от с. Черна, бе наказан от Добричкия окръжен съд с условна присъда от 6 месеца с 3-годишен изпитателен срок и с глоба от 300 лв. за опит да подкупи двама полицаи, съобщиха от Труд. Миналият септември те спрели за проверка автомобила на Атанас Ст. в центъра на с. Козлодуйци. Видели, че вътре няма пожарогасител, а след това установили, че колата е спряна от движение.\r\nПриготвили се да съставят акт за нарушенията, когато Атанас подхвърлил в патрулката банкнота от 50 евро с думите: „Да ви дам някой лев да се почерпите“.\r\nОпитът му, да прескочи наказанието, се оказал неуспешен. Двамата младши инспектори веднага звъннали на дежурния оперативен във Второ РУ на МВР-Добрич и докладвали за опита за рушвет.\r\nПред съда Атанас си призна вината и се разкая, затова присъдата му бе намалена от 9 на 6 месеца.\r\n", "date": "2017.05.10", "title": "Осъдиха шофьор, опитал да подкупи полицаи с 50 евро"}
{"url": "http://www.novinite.bg/articles/143356/Predstoi-naj-vajnata-sedmica-v-jivota-na-Mesi", "text": "Най-важната седмица от живота на Лионел Меси предстои. Днес суперзвездата на Барса обяви кога той и неговата половинка Антонела Рокузо ще минат под венчилото. Двамата ще кажат заветното \"да\" на 30 юни. Само 6 дни преди това обаче Меси има рожден ден и ще чукне трийсетака, предаде .Меси и Антонела изживяват страхотен романс вече 10 години и най-сетне взеха важното решение за брак. Медиите в Аржентина твърдят, че халфът готви запомнящ се купон по повод своя рожден ден и затова сватбата е преместена с няколко дни за последния петък на месеца.Антонела е настояла обаче двамата им синове Тигао и Матьо да вземат важна роля в събитието.Имайки предвид, че не всеки от гостите, които Меси и Антонела са поканили, може да лети за Аржентина е имало идея за втора церемония в Барселона. Каталунска кетеринг фирма обаче се похвалила, че вече е отправена огромна поръчка за алкохол и мезета и бъдещото семейство е взело решение да купонът да бъде само в родния им град Росарио. За предвидената почерпка в Барселона са били предвидени около 600 гости.Двамата са избрали страхотно място в краен квартал, което е тихо и спокойно, тъй като не искат да пречат на никой с щурия купон, който ще вдигнат.Специален дизайнер ще се погрижи роклята на Антонела да бъде зашеметяваща. Според mundodeportivo.com \"BRIDAL HOUSE\" ще се заеме с тежката задача да направи булчинската рокля на красавицата.", "date": "2017.05.10", "title": "Предстои най-важната седмица в живота на Меси"}
{"url": "http://www.novinite.bg/articles/143358/Kobrata-razmahva-sreden-prast-v-liceto-na-blizak-do-Djoshua-i-se-zakani-VIDEO", "text": "Уникално видео с главен герой Кубрат Пулев видя бял свят. На въпросното клипче Кобрата навира упорито среден пръст в лицето на близък до Антъни Джошуа боксов агент. Случката се разиграва в зала Арена Армеец, преди боя между българина и Кевин Джонсън, в който нашият пречука американеца и заслужено победи по точки.В опасна близост до Кобрата се прокрадва един от най-известните боксови промотъри - Еди Хърн. Той нагло пита защо Пулев избягва среща на ринга с Джошуа. В този момент Кубрат не се сдържа и изстрелва: \"Готов ли е? Готов ли е?\", след което най-демонстративно показва среден пръст, навирайки го в лицето на човек, който е от антуража на Хърн и близък до Джошуа. После Пулев и придружаващите го момчета от щаба му се отдалечават, но словесните закачки и погледи не секват.Както е добре известно Кобрата вече е официален претендент за няколко от поясите на Антъни Джошуа в IBF. Британецът обаче се мръщи на възможността да се бие с българина, а не обратното. Вероятната причина затова е, че наият боксьор не е интересен от рекламна гледна точка.Вижте сами скандалния клип  ", "date": "2017.05.10", "title": "Кобрата размахва среден пръст в лицето на близък до Джошуа и се закани (ВИДЕО)"}
{"url": "http://www.novinite.bg/articles/143367/Zalata-za-hudojestvena-gimnastika-v-Stara-Zagora-otvori-vrati", "text": "С тържествен водосвет днес в Стара Загора бе открита новата общинска спортна зала за художествена гимнастика, съобщиха от пресцентъра на Община Стара Загора. Тя дава възможност на състезателките от двата спортни клуба – „Берое“ и „Елит“ да тренират в прекрасни условия и да печелят още повече успехи, пише агенция Фокус. Стойността на извършения от Община Стара Загора проект за „Преустройство на съществуваща зала за борба в Зала по художествена гимнастика“ е на стойност 308 024 лв.Основната цел на извършените строително-монтажните работи е свързана с осигуряване на икономия на енергия и топлосъхранение, безопасна експлоатация, хигиена, опазване здравето и живота на хората и едновременно с това подобряване общия естетически вид на сградата. Изградени са 140 места за зрители край двете игрални полета.В СКХГ „Елит“ тренират 86 деца, съобщи основателят и ст.треньор на клуба Кремена Искренова. Под ръководството на ст.треньора Антоанета Терзиева в клуб „Берое“ тренират 65 състезателки, като най-малките са на 4 г. възраст.Със свои изпълнения малките грации от двата клуба благодариха за подкрепата и поздравиха присъстващите в залата. На официалното откриване присъстваха още Илия Илиев - главен експерт на Министерство на младежта и спорта за община Стара Загора, Невена Димитрова от „Контурглобал Марица Изток 3“, които са закупили оборудване за залата, общинските съветници Милена Желева и Гочо Карагьозов, треньори, родители и представители на медиите.  ", "date": "2017.05.10", "title": "Залата за художествена гимнастика в Стара Загора отвори врати"}
{"url": "http://www.novinite.bg/articles/143290/Audio-vizualna-izlojba-Pink-Flojd-Tlennite-im-ostanki", "text": "Високотехнологична експозиция, наречена The Pink Floyd Exhibition: Their Mortal Remains (\"Изложба Пинк Флойд: Тленните им останки\"), се открива в прочутия музей „Виктория и Албърт“ в Лондон, предаде Нова телевизия.Изложбата е посветена на основните страници от повече от половинвековната история на творчеството на легендарната британска рок група. Експозицията ще бъде достъпна за всеки от 13 май до 1 октомври.Посветена е на 50-годишнината от излизането на първият сингъл на Pink Floyd, наречена \"Arnold Layne\", както и на първия албум на групата - \"The Piper at the Gates of Dawn\" (1967).Аудио-визуални изложба потапя посетителите в света на музиката и образи на произведенията, изпълнявани от петимата музиканти - Сид Барет, Роджър Уотърс, Ричард Райт, Ник Мейсън и заместилият Барет през 1968 г. Дейвид Гилмор. Двама от тях – Барет и Райт, вече не са сред живите.Там може да се видят много музикални инструменти, използвани при студийни записи и изпълнения на живо, саморъчно писани текстове на песни и авторски рисунки, рекламни плакати и дори комикси, създадени на базата на песни на Pink Floyd, вестникарски публикации за групата, множество снимки на участниците, видеоматериали с интервюта с музикантите и концерти в най-различни творчески периоди, различни художествени образи, използвани по време на концерти.Сред тях е огромна фигура на учителя – персонаж от знаменития сингъл „Another Brick in the Wall” от концептуалния албум „The Wall” (1979). ", "date": "2017.05.10", "title": "Аудио-визуална изложба \"Пинк Флойд: Тленните им останки\""}
{"url": "http://www.novinite.bg/articles/143348/Arestuvaha-maj-za-ubijstvo-na-3-godishno-dete", "text": "Окръжният съд във Видин постанови постоянна мярка за неотклонение „задържане под стража“ на арестувания за убийство на тригодишно момиченце Николай Шанков, съобщиха от БНТ. Престъплението е извършено в неделя във видинското село Слана бара. Смъртта е настъпила в следствие на удари с крака, ръце и метална тръба по тялото на детето.\r\nПред съда обвиняемият заяви, че се признава за виновен и съжалява за извършеното. Разследването по делото продължава, каза прокурорът Пролетка Велкова: „Детето плачело, той бил изморен. Това e мотивът за извършеното престъпление - плачещо тригодишно дете, лишено от живот с нанасяне на жесток побой.“\r\nМярката за неотклонение може да се обжалва в тридневен срок пред Софийски апелативен съд.\r\n ", "date": "2017.05.10", "title": "Арестуваха мъж за убийство на 3-годишно дете"}
{"url": "http://www.novinite.bg/articles/143313/Unikalno-yavlenie-Prilivi-varnaha-pyasaka-na-izcheznal-plaj-sled-30-g", "text": "Изчезнал плаж в Западна Ирландия се появи ненадейно след повече от 30 години. Любопитното явление е поредно доказателство, че в природата нищо не се губи, предаде бТВ. През 1984 г. силна буря изтегля в морето хиляди тонове пясък и оголва до камък залива край малко селце на Ахиловите острови. Три десетилетия по-късно Атлантическият океан връща пясъка обратно. Пролетните приливи върнаха липсващия плаж от дълбините на океана. Местните жители се надяват, че природният феномен ще съживи туризма и икономиката в района.", "date": "2017.05.10", "title": "Уникално явление! Приливи върнаха пясъка на изчезнал плаж след 30 г."}
{"url": "http://www.novinite.bg/articles/143357/Graciyata-Cveti-s-iskrenata-istoriya-za-incidenta-i-izpitaniyata-v-jivota-j", "text": "Златното момиче от ансамбъла ни по художествена гимнастика, който стана европйески и световен шампион, Цветелина Стоянова най-накрая се реши да разкрие подробности около инцидента. Цвети падна от 6-ия етаж на жилищна сграда в столичния квартал \"Надежда\" и почти година след инцидента тя проговори ексклузивно пред списание Umbrella bar.Цвети призна, че вече изпитва удоволствие от живота и се радва на страхотна подкрепа от правилните хора и е обичана от нейното момче. Красивата грация разкри, че е изпълнена с живот и се чувства добре.Ето цялата история на Цвети директно от нея:\"Определено нямам друго обяснение, освен нейната намеса. Наистина бях между живота и смъртта и в момента на падането, и по време на възстановяването ми, когато бях до толкова зле, че не пускаха никакви външни хора, за да не внесат микроби, които да са фатални за мен. Цялата бях в тръбички, изолирана в стъклена, стерилна стая. Бях неадекватна от медикаментите, които приемах. Стопих се с 20 килограма, от 55 до 35 килограма. Дотолкова бях изтощена, че не можех да комуникирам с близките си.\"Останалата част от интервюто прочетете ", "date": "2017.05.10", "title": "Грацията Цвети с искрената история за инцидента и изпитанията в живота й"}
{"url": "http://www.novinite.bg/articles/143324/Zemyata-stava-po-goreshta-sled-10-godini", "text": "Само след девет години Земята може да стане с 1,5 градуса по Целзий по-топла спрямо края на 19 век, пише британският вестник The Independent. Това показва ново проучване, според което целите на Парижкото споразумение за климата едва ли ще бъдат изпълнени, предаде агенция Фокус. В Парижкото споразумение светът реши да положи усилия, за да „ограничи повишаването на температурата до 1,5 градуса над прединдустриалните нива“. Но учените отбелязват, че с комбинацията от фазата на естествено затопляне и въглеродните емисии на човечеството тези нива могат да бъдат достигнати до 2026 г. „Ние не трябва да очакваме големи промени през следващите 10 години… Но когато светът продължава да се затопля, дългосрочните ефекти ще станат видими, особено продължаващото увеличаването на морското равнище заради топенето на ледниците. Ще са необходими десетилетия, за да се види пълният ефект от случващото се, но веднъж започне ли процесът, трудно ще бъде спрян“, коментира професор Ричард Бетс от Ексетърския университет.", "date": "2017.05.10", "title": "Земята става по-гореща след 10 години?"}
{"url": "http://www.novinite.bg/articles/143353/Poredno-zasedanie-sreshtu-14-te-imami-v-Pazardjik", "text": "Пазарджишкият окръжен съд даде ход на поредното заседание по делото срещу 14-те обвиняеми за разпространяване на идеите на „Ислямска държава“ и призив към джихад, предава БНР. Компютрите на подсъдимите съдържат множество файлове, в които има насилие, призиви към война на ИД и тиражирани основните й символи, пише Труд.Защитата отказа да приеме заключението на вещите лица, тъй като информацията за съдържанието на файловете е само на оптичен носител, а не и на хартиен, заради големия обем. Поради тази причина съдът разпореди да бъде пусната видеостената в съдебната зала, за да се види част от анализираната компютърна информация.Делото продължава с въпроси и отговори.", "date": "2017.05.10", "title": "Поредно заседание срещу 14-те имами в Пазарджик"}
{"url": "http://www.novinite.bg/articles/143349/Geolozi-Predi-44-mlrd-godini-povarhnostta-na-Zemyata-bila-zalyata-predimno-s-voda", "text": "Древни скали в Австралия навеждат на мисълта, че ранната Земя била безплодна пустош и че по-голямата част от повърхността ѝ била залята с вода, съобщават от ЮПИ. Преди 4,4 милиарда години в тази голяма морска шир имало само няколко малки острова, предаде Дарик.Учени определили състава на ранната Земя, анализирайки песъчинки от минерала циркон, уловени като в капан в древен пясъчник. Става въпрос за най-древните открити от учени скални фрагменти. \"Изследването ни разкрива, че не е имало планини, нито сблъсъци между континенти през първите 700 милиона и повече години от съществуването на нашата планета“, казва експертът по науките за Земята Антъни Бърнам от Австралийския национален университет.„Резултатите показват, че е налице голямо сходство с циркона от видове скали, които преобладавали през следващите 1,5 милиарда години. Следователно на Земята е било нужно много време, за да се превърне в планетата, която познаваме\", допълва Бърнам. За геолозите и експертите по науките за Земята песъчинките циркон са онова, което е ДНК за палеонтолозите. Учените могат да свържат състава на а с различни видове скали и магма, пресъздавайки геоложките условия през първото хилядолетие от съществуването на Земята. Тъй като ът е създаден от разтапяне на древни вулканични скали, те служат като доказателство за значими магмени събития.\"Разтапянето на седименти е характерно за големи сблъсъци между континенти, като онзи, довел до формирането на Хималаите. Изглежда, че подобни събития не е имало през тези ранни етапи от съществуването на Земята\", отбелязва Бърнам.", "date": "2017.05.10", "title": "Геолози: Преди 4,4 млрд. години повърхността на Земята била залята предимно с вода"}
{"url": "http://www.novinite.bg/articles/143372/Vijte-na-kakva-neobichajna-situaciya-popadnaha-shofori-na-magistrala", "text": "Шофьорите по белгийската магистрала R9 бяха изненадани вчера от необичайно за тези географски ширини пътно препятствие – камили, предаде бТВ. Четирите животни от местен цирк избягали от пасбище близо до скоростния път край Шарлероа, преодолели бетонната преграда и се качили на магистралата.Камилите били прибрани бързо от циркови служители и не се е стигнало до инциденти, нито до намесата на полицията.От цирка обясниха, че животните са пробили оградата в търсене на паша и почти неусетно се озовали на магистралата. Обещаха и инцидентът да не се повтаря.", "date": "2017.05.10", "title": "Вижте на каква необичайна ситуация попаднаха шофьори на магистрала"}
{"url": "http://www.novinite.bg/articles/143371/Cacarov-se-sreshtna-s-bavarska-delegaciya", "text": "Главният прокурор Сотир Цацаров прие баварска делегация, водена от ръководителя на Фондация „Ханс Зайдел“ г-н Богдан Мирчев. В състава на делегацията влизаха г-н Юрген Хайке, председател на Комисията за контрол на специалните служби към Баварския Ландтаг и член на подкомисията G 10, д-р Клаус Физингер, регионален директор на Фондация „Ханс Зайдел“ и д-р Хелмут Палдер, бивш ръководен министерски съветник в Баварското министерство на правосъдието. Това съобщиха от пресцентъра на държавното обвинение, пише Труд.„Организираната престъпност придобива все по-международни мащаби, а лицето й става все по-грозно и по-опасно“, заяви г-н Юрген Хайке. Той посочи, че баварската страна желае задълбочаване на отношенията с българската прокуратура, за да може да се обменя своевременно опит в случаите, когато това е от взаимен интерес. Нашият стремеж е да се защитават интересите на гражданите, човешките им права и личните им данни, но извършителите на престъпления да носят наказателна отговорност за делата си, каза още г-н Хайке.Необходима ни е вашата експертиза при разследване на корупционни дела и за противодействие на терористични заплахи, заяви главният прокурор г-н Цацаров. Той предложи баварски прокурори и полицейски служители да обменят опит с българските разследващи органи, като за целта се засили сътрудничеството между прокуратурите на България и Бавария.Терористичните заплахи, организираната престъпност и корупционните престъпления са съвременното предизвикателство към силите на държавността, допълни г-н Цацаров. Според него, противодействието може да е ефективно, само ако е споделено като опит и като общи действия.", "date": "2017.05.10", "title": "Цацаров се срещна с баварска делегация"}
{"url": "http://www.novinite.bg/articles/143347/Piyana-amerikanka-legna-pri-nepoznati-pomislila-che-e-pri-rodnini", "text": "Полицията в Лоуър Бърeл, щата Пенсилвания, съобщи, че жена „се прибрала“ в чужда къща и заспала в леглото на собствениците, след употребата на алкохол, предаде Асошиейтед прес, цитирана от Дарик.Американката отишла в бар в петък вечерта и решила да се прибере пеша в къщата на роднините си, вместо да шофира. Тя се опитала да влезе през прозореца на една къща, но не успяла. Затова пък опитите ѝ се увенчали с успех в съседен дом.Собственикът забелязал отворения прозорец и се обадил на полицията. Служителите на реда открили спящата в леглото жена. Тя е арестувана за влизане с взлом.", "date": "2017.05.10", "title": "Пияна американка легна при непознати, помислила, че е при роднини"}
{"url": "http://www.novinite.bg/articles/143278/Tramp-se-sreshta-s-Lavrov-v-Beliya-dom", "text": "Доналд Тръмп ще се срещне с руския външен министър Сергей Лавров, стана ясно от програмата на президента на САЩ, разпространена от Белия дом, предаде Нова телевизия.  Срещата е насрочена за 10.30 ч. в Овалния кабинет. На 10 май Лавров ще проведе разговори във Вашингтон с държавния секретар на САЩ Рекс Тилърсън, по време на които се очаква да обменят мнения по ключови международни въпроси и актуални въпроси на двустранните отношения.Според пресслужбата на Държавния департамент на САЩ Лавров и Тилърсън ще обсъдят на първо място конфликтите в Украйна и Сирия, както и двустранните отношения.След посещение във Вашингтон, Лавров ще пътува до Аляска, където ще участва в срещата на министрите на Арктическия съвет.", "date": "2017.05.10", "title": "Тръмп се среща с Лавров в Белия дом"}
{"url": "http://www.novinite.bg/articles/143274/Mun-Djej-in-e-noviyat-prezident-na-Yujna-Koreya", "text": "Днес новият президент на Южна Корея Мун Джей-ин положи клетва и започна своя петгодишен мандат, предава AFP. Той е изправен пред редица предизвикателства, като се започне от последствията от големия корупционен скандал и се стигне до напрежението със Северна Корея, предаде агенция Фокус.„Тържествено се заклевам пред народа, че ще изпълнявам добросъвестно своите задължения като президент“, заяви Мун в Народното събрание в Сеул.Мун Дже-ин обещава да възстанови икономиката на страната и да увеличи контактите със Северна Корея, почти изцяло прекъснати при управлението на Пак Гън-хе. Гън-хе беше свалена от власт чрез импийчмънт.Мун посочи, че е готов да преговаря и с Китай по повод разполагането на системи за противоракетна отбрана на територията на неговата страна, предаде бТВ.", "date": "2017.05.10", "title": "Мун Джей-ин е новият президент на Южна Корея"}
{"url": "http://www.novinite.bg/articles/143365/Kuriozen-incident-v-SASht-s-aromat-na-sladkish", "text": "Мечка се опита да влезе с взлом в къща в Кънектикът, откъдето... се носел аромат от изпечен сладкиш, предаде бТВ. Животното се качило на верандата, разкъсало комарника и се опитало да отвори плъзгащата се стъклената врата.Неравната борба продължила около половин час. Упоритата мечка пробвала и другите врати, но и там претърпяла провал.В крайна сметка тя загубила интерес и си тръгнала... непочерпена.", "date": "2017.05.10", "title": "Куриозен инцидент в САЩ... с аромат на сладкиш"}
{"url": "http://www.novinite.bg/articles/143279/Bezredici-v-Chili-po-vreme-na-protest", "text": "Сблъсъци между демонстранти и полиция в столицата на Чили по време на студентски протест, предаде Нова телевизия. Студентите излязоха по улиците, за да искат по-добра реформа в образованието и да бъдат опростени студентските кредити.Полиция с борба с безредиците обаче разпръсна множеството със сълзотворен газ и водни струи, а протестиращите отговориха с камъни, пръчки и други предмети.Има арестувани, сред които и ученици в гимназиите. От години чилийците протестират срещу все по-скъпото образование и увеличаването на таксите за университетите.", "date": "2017.05.10", "title": "Безредици в Чили по време на протест"}
{"url": "http://www.novinite.bg/articles/143312/Ankara-osadi-kato-nepriemlivo-reshenieto-na-SASht-da-vaoraji-kyurdskite-bojci-v-Siriya", "text": "Турските власти отхвърлиха като „неприемливо“ решението на Вашингтон да доставя оръжие и военно оборудване на кюрдски бойци, които се бият срещу джихадистите от „Ислямска държава“ в Сирия, предаде АФП, цитирана от Труд.„Доставките на оръжия за кюрдските милиции (YPG) е неприемливо“, заяви заместникът на министър-председателя Нуретин Чанъкли пред телевизионния канал Haber. „Подобна политика няма да е от полза за никого“, допълни Чанъкли.\"От такава политика никой няма полза\", допълни още министър-председателят. По-рано бе съобщено, че властите в САЩ са одобрили предоставянето на тежки оръжия за сирийските кюрди, които са включени в стратегията за устойчиво развитие, предаде ТАСС.Кюрдското формирование подкрепено от американските ВВС започна операция по освобождението на Рака от ИД на 6-ти ноември миналата година. По-рано след ожесточени боеве, които продължиха повече от четири дни, кюрдите успяха да освободят сирийско селище, на 4 км източна от Рака.По данни на Ройтерс говорителят на Коалиция за демократична Сирия Талал Сила е заявил, че решението на САЩ е важно и ще ускори борбата срещу тероризма. Сила нарече стъпката \"историческа\". \"Ние вярваме, че след това историческо решение, кюрдските бойци ще имат по-влиятелна и решаваща роля в борбата срещу тероризма\", коментира говорителят на агенция SNA Редюр Халил.Към момента в северната част на Сирия се намират 40 хиляди бойци на Кюрдските сили за отбрана, част от въоръжената Сирийска коалиция.Междувременно стана ясно, че САЩ разчита на кюрдите като единствената сила, която е в състояние да се бори срещу екстремистите на ИД. Това коментира говорителят на Белия дом Шон Спайсър. В същото време Спайсър призна, че във Вашингтон са наясно с притесненията по отношение на Турция. Той увери, че \"е американски ангажимент да защитят своите съюзници в НАТО\", предаде РИА. ", "date": "2017.05.10", "title": "Анкара осъди като \"неприемливо\" решението на САЩ да въоръжи кюрдските бойци в Сирия"}
{"url": "http://www.novinite.bg/articles/143317/Dramatichen-spad-na-turisti-v-Antaliya", "text": "През миналата година една от най-популярните ваканционни дестинации в Турция, Анталия, е пострадала най-сериозно от драматичния спад на туристите в страната, предава FVW, цитирана от агенция Фокус. Общият брой на посетителите в Турция е намалял с 30%, достигайки до 25, 3 млн. души през миналата година, показаха данните на компанията за изследвания Turizmdatabank. Районът около Анталия обаче е пострадал най-сериозно, като спадът на туристическия поток там е 45%. Освен това с около 50% са намалели туристите от редица държави, сред които са Русия, Полша, Италия и Швеция. Същевременно броят на посетителите от някои страни се увеличава. Такъв е случаят с Грузия (15% ), България (7%), Украйна (68%) и Израел (31%) .", "date": "2017.05.10", "title": "Драматичен спад на туристи в Анталия"}
{"url": "http://www.novinite.bg/articles/143289/Arestuvaha-kradec-v-imenieto-na-rapara-50-Cent", "text": "Опит за кражба от имението на популярния американски рапър 50 Cent бе извършен във вторник във Фармингтън, щата Кънектикът, пише БГНЕС, предаде Нова телевизия.Арестуван е 34-годишният Елвин Джойс. Той е обвинен в кражба с взлом втора степен, незаконно проникване на територията на частна собственост, причиняване на щети и опит за кражба, съобщават от полицията.При проникването в имението се е задействала охранителната система. Охраната не се е намесила, а е извикала полицията. Нарушителят бил задържан на място. Той многократно е нарушавал закона и има няколко присъди.По време на инцидента 50 Cent не е бил в имението. Рапърът е придобил този имот от известния боксьор Майк Тайсън за около 4 милиона долара през 2003 година. Имотът сега е обявен за продажба за 6 милиона долара.", "date": "2017.05.10", "title": "Арестуваха крадец в имението на рапъра 50 Cent"}
{"url": "http://www.novinite.bg/articles/143322/Benao-Amon-sazdava-novo-lyavo-dvijenie-vav-Franciya", "text": "Кандидат-президентът на Франция от редиците на Социалистическата партия Беноа Амон заяви в сряда, че ще създаде ново ляво движение, предава AFP, цитира агенция Фокус.Амон, който остана на пето място след гласуването в първия тур на президентските избори във Франция, покани членове на всички партии да се присъединят към него и да „изградят наново лявото“. Той обаче поясни, че ще остане в редиците на управляващата Социалистическа партия.", "date": "2017.05.10", "title": "Бенао Амон създава ново ляво движение във Франция"}
{"url": "http://www.novinite.bg/articles/143309/11-deca-sa-zaginali-pri-avtobusna-katastrofa-v-Kitaj", "text": "11 деца са загинали при автобусна катастрофа в тунел в Китай, информира БНТ.При инцидента загива и шофьорът на автобуса. Децата, на възраст между 3 и 6 години, са пътували към международна детска градина. Пет от жертвите са от Южна Корея, а останалите шест – от Китай.Придружаващият учител е тежко ранен. Все още не е ясна причината за инцидента.", "date": "2017.05.10", "title": "11 деца са загинали при автобусна катастрофа в Китай"}
{"url": "http://www.novinite.bg/articles/143329/Germaniya-zatyaga-sankciite-sreshtu-Severna-Koreya", "text": "Федералното германско правителство планира затягане на санкциите срещу Северна Корея. Новите мерки ще целят строго ограничаване на стопанската дейност на посолството на КНДР в Берлин, съобщава изданието Focus. Причина за наказанието е \"постоянните ядрени заплахи, които предизвикват голяма загриженост\", се казва в изявление на Министерството на външните работи. Новите санкции целят налагане на забрана на печеленето на валута от севернокорейската мисия във ФРГ, предаде агенция Фокус.В момента Министерството на външните работи съгласува с кабинета на канцлера, Министерството на правосъдието и Министерство на икономиката необходимите мерки. Очаква се те да влязат в сила незабавно, тъй като е налице необходимост от „пресушаване на финансовите източници на тази ядрената програма\", заяви държавният секретар към Министерството на външните работи Маркус Едерер пред германските медии.", "date": "2017.05.10", "title": "Германия затяга санкциите срещу Северна Корея"}
{"url": "http://www.novinite.bg/articles/143350/Mej-i-Stoltenberg-shte-obsadyat-izprashtaneto-na-oshte-voenni-v-Afganistan", "text": "\r\nГенералният секретар на НАТО Йенс Столтенберг ще бъде приет на Даунинг стрийт от британския премиер Тереза Мей, за да обсъдят изпращането на допълнителни сили в Афганистан, информира Би Би Си.\r\nОще преди няколко седмици Алиансът се е обърнал с молба към Лондон за дислоцирането на допълнителни военнослужещи в Афганистан, съобщи Труд. Към момента в азиатската страна има 500 войници на Обединеното кралство. САЩ обаче обмислят разширяването на контингента в страната.\r\nПо-рано в американските медии бе разпространена информация, съгласно която Вашингтон препоръчва изпращането на най-малко три хиляди допълнителни военнослужещи в Афганистан за борба срещу талибаните. Американската мисия в страната приключи официално през 2014 г. В момента на територията на Афганистан има 13 хил. войници от НАТО, 8,4 хил. от които са американци.\r\n", "date": "2017.05.10", "title": "Мей и Столтенберг ще обсъдят изпращането на още военни в Афганистан"}
{"url": "http://www.novinite.bg/articles/143359/Predsrochni-izbori-v-Kosovo", "text": "Правителството на Косово изгуби вота на доверие, който бе внесен за разглеждане днес от „Инициатива за Косово“ с подкрепата на „Алианс за бъдещето на Косово“ и „Самоопределение“, а също и с тази на 12 народни представители от управляващата партия, цитира агенция Фокус от вестник Gazeta Express.Вотът на недоверие срещу кабинета на министър-председателя Иса Мустафа премина с гласовете на 78 от народните представители в законодателния орган в Прищина. По този начин опозицията успя да павира пътя за предсрочни парламентарни избори в страната, които трябва да бъдат проведени в рамките на 45 дни.Президентът Хашим Тачи ще започне още в четвъртък преговори с опозиционните партии, за да бъде определена точната дата на предсрочния вот в най-младата държава на Балканския полуостров.", "date": "2017.05.10", "title": "Предсрочни избори в Косово"}
{"url": "http://www.novinite.bg/articles/143271/Valejite-spirat-do-kraya-na-denya", "text": "През деня слабо ще се повиши. Днес все още ще има валежи, които до вечерта навсякъде ще спрат. В следобедните часове на отделни места в Южна България ще прегърми. От северозапад облачността ще се разкъсва и намалява, като през нощта срещу четвъртък почти навсякъде ще се изясни. Ще духа до умерен северозападен, в източните райони североизточен вятър. Максималните температури ще са в широки граници - от 13° в североизточните до 22° в югозападните райони. Такава е прогнозата за времето на Националния институт по метеорология и хидрология (НИХМ), съобщи за Агенция „Фокус” дежурният синоптик Мартина Цветанова. Атмосферното налягане ще бъде близко до средното за май.Над Черноморието облачността ще е предимно значителна и на отделни места, главно по южното крайбрежие ще превали. Вятърът ще е слаб до умерен от изток-североизток. Максималните температури ще са 13°-15°. Температурата на морската вода е 15-17°. Вълнението на морето ще бъде 2-3 бала.В планините ще духа умерен, по най-високите върхове – силен запад-северозападен вятър. Ще има превалявания от дъжд, над около 1800-2000 метра от сняг. След обяд в Рило-Родопската област ще прегърми. Максималната температура на височина 1200 метра ще бъде около 10°, на 2000 метра – около 3°.", "date": "2017.05.10", "title": "Валежите спират до края на деня"}
{"url": "http://www.novinite.bg/articles/143331/Evakuiraha-stotici-rabotnici-sled-yadren-incident-v-amerikanski-zavod", "text": "\r\nСтотици работници бяха евакуирани след като транспортен тунел се срути частично в хранилище за уран и плутоний в щата Вашингтон, предаде БГНЕС, цитирани от бТВ. Инцидентът се случи в , на 270 км от Сиатъл. Властите увериха, че няма завишени нива радиация след инцидента.\r\nСъоръжението е известно с това, че в него се е произвеждал плутоният, използван при бомбите над Хирошима и Нагасаки. Неговият последен реактор затвори през 1987 г., но там все още се съхранява огромно количество ядрен отпадък.\r\n", "date": "2017.05.10", "title": "Евакуираха стотици работници след ядрен инцидент в американски завод"}
{"url": "http://www.novinite.bg/articles/143338/Tajna-vest-Pochina-izvestniyat-didjej-Robart-Majls", "text": "Известният италиански диджей Робърт Майлс е починал във вторник вечерта в испанския курорт Ибиса, съобщава агенция ЕФЕ. По данни на агенцията 47-годишният музикант е бил болен, предаде БНТ.\r\nМайлс е роден в Швейцария, но има италианско гражданство. Истинската му фамилия е Кончина.\r\nТой работеше в различни стилове на електронната музика. Световната слава придобива през 1995 година след създаването на известната композиция Children. Няколко седмици хитът оглавяваше музикалните класации в 12 страни. Последните години то оглавяваше собствено музикално радио Open Lab.\r\n„Трагичната новина за смъртта на един много талантлив художник на нашето време ме разстрои Аз ще скучая...особено по неговия талант да намира звуци и мелодии, които нямат аналог“, твърди приятелят му и диджей Джо Т. Ваннелли, цитиран от Intermedia.\r\n \r\n", "date": "2017.05.10", "title": "Тъжна вест! Почина известният диджей Робърт Майлс"}
{"url": "http://www.novinite.bg/articles/143368/Zapochna-sreshtata-mejdu-Lavrov-i-Tilarsan-vav-Vashington", "text": "Срещата във Вашингтон между първия дипломат на Москва Сергей Лавров и американския му колега Рекс Тилърсън започна, предаде РИА Новости, цитирана от Труд.Очаква се двамата външни министри да обсъдят кризите в Сирия и Украйна, ситуацията на Корейския полуостров и двустранните отношения между Москва и Вашингтон.След преговорите с Тилърсън Лавров ще бъде приет от президента Доналд Тръмп за среща в Овалния кабинет.", "date": "2017.05.10", "title": "Започна срещата между Лавров и Тилърсън във Вашингтон"}
{"url": "http://www.novinite.bg/articles/143355/14-godishno-momiche-e-v-bolnica-sled-ritnik-v-garba-ot-sauchenik", "text": "14-годишно момиче е пострадало при сбиване в столичното 47-о СОУ „Христо Г. Данов“, пише Труд. Седмокласничката била ритната в гърба от момче. Инцидентът се е разиграл вчера следобед, но за него става ясно едва днес, съобщиха от БНР.На място е изпратен екип на полицията. Детето е откарано в „Пирогов“ за преглед. Там е получило помощ и е било освободено за домашно лечение.Случаят е поет от психолози. Най-вероятно между двете деца не е имало стара вражда, а момчето е ритнало съученичката си след скарване.", "date": "2017.05.10", "title": "14-годишно момиче е в болница след ритник в гърба от съученик"}
{"url": "http://www.novinite.bg/articles/143343/Restavrirat-cherkva-priyutyavala-Levski-prez-dalechnata-1870-g", "text": "\r\nСтроители започнаха ремонт на една от най-старите черкви в област Монтана – ”Света Петка Параскева” в село Драганица, предаде Труд. Според местни историци храмът е съграден към 1660 година, а през 1870 година в него Васил Левски е събирал членовете на местния революционен комитет.\r\nЧерквата, която се намира на хълм над селото, вече е със санирани стени. Монахините от Клисурския манастир пък ще реставрират иконите, рисувани през 1869 г. Възстановяването на средновековния храм става с финансовата подкрепа на фондация „Помощ за благотворителността в България”, учредена от бизнесмена Иво Евгениев, чийто род е от Драганица. Благотворителната организация провежда всяка година и профилактични прегледи на жителите в селото и помага и за лечението им.\r\n", "date": "2017.05.10", "title": "Реставрират черква, приютявала Левски през далечната 1870 г."}
{"url": "http://www.novinite.bg/articles/143363/Nyama-da-se-promenya-statuta-na-pametnici-na-kulturata", "text": "\r\n\r\n\r\n\r\n\r\n\r\n\r\n\r\n\r\n ", "date": "2017.05.10", "title": "Няма да се променя статута на паметници на културата"}
{"url": "http://www.novinite.bg/articles/143318/Zadarjaha-dvama-predpolagaemi-islyamisti-v-Germaniya", "text": "В Германия са арестувани двама предполагаеми ислямисти, съобщава изданието Der Spiegel. Съгласно разпространените от властите данни, задържаните са 30-годишен сириец и 23-годишна гражданка на Сирия. След извършения арест жилищата на двамата – в Берлин и в провинция Саксония Анхалт – са били претърсени.Задържаните са под силно подозрение за членство в терористичната групировка „Джабхат ан Нусра“. Налице са и улики, че мъжът е бил и в редиците на близкоизточната радикална организация „Ислямска държава“.Следователите твърдят, че 30-годишният Абдулмалк А. е извършил военно престъпление и убийство за джихадистите. Според федералните прокурори, през пролетта на 2013 г. обвиняемият е пленил снайперист на сирийския режим в близост до град Табка. Той е принудил войника да копае собствения си гроб, след което му е прерязал гърлото.  Арестуваните ще бъдат изправени пред съдия-следовател от Федералния съд.", "date": "2017.05.10", "title": "Задържаха двама предполагаеми ислямисти в Германия"}
{"url": "http://www.novinite.bg/articles/143294/Roditeli-otnovo-na-protest", "text": "Родители излизат на национален протест срещу насилието сред децата, информира Нова телевизия. Те искат да бъдат чути за това какво трябва да бъде образованието на децата им.„Насилието винаги го е имало. Просто сега имаме много по-голям медиен достъп до него. Това, което предлагаме, е пълна промяна на системата и най-вече осигуряване на достъп на родителите до помещенията, в които се отглеждат децата”, каза в „Здравей, България” Елисавета Белобрадова, майка на три деца и блогър в maikomila.bg.„Идеята дойде заради зачестилите в последно време записи на родители, които показват едно недопустимо отношение към малките деца, които са напълно беззащитни. Протестът не е насочен срещу учителите и държа това да се разбере правилно. Има страшно много провокации в тази посока. Той е насочен към промяна на цялата образователна система. Родителите масово отказват децата им да посещават държавни градини и училища и предпочитат частните и дори домашно образование”, обясни Ема Черногорска, организатор на протеста. „Нуждаем се от пълна промяна на процеса на въвеждане и адаптация на деца в детските градини. Ние не сме срещу персонала, а искаме да чуем и техните оплаквания и виждания какво се случва там”, коментира Красимира Хаджииванова, която също е майка и блогър в maikomila.bg.Някои от мерките, които се предлагат, са камери във всяко помещение и дворове, както и онлайн излъчване с достъп за родителите. Психотестове с публични резултати за педагозите, подбор според нравствените им качества, както и ежегодни обучения съвместно с психолози.", "date": "2017.05.10", "title": "Родители отново на протест"}
{"url": "http://www.novinite.bg/articles/143273/Shest-dushi-sa-zaginali-pri-katastrofi-vchera", "text": "Шестима души са загинали при катастрофи през изминалото денонощие, съобщиха от пресцентъра на МВР, предаде агенция Фокус. В страната са станали 18 пътнотранспортни произшествия, при които има 20 души ранени.На територията на столицата са регистрирани 169 леки пътни инциденти, при няма ранени или загинали.", "date": "2017.05.10", "title": "Шест души са загинали при катастрофи вчера"}
{"url": "http://www.novinite.bg/articles/143280/Dneven-horoskop-za-10-maj-2017g", "text": "ОвенИзкушавате се да поемате рисковани дейности. Най-добре се консултирайте с член на семейството, защото приятелите ви няма да са от особена полза.ТелецЧувствате се много зле в момента - монотонността ви убива. Имате нужда от глътка въздух, чаша хубаво вино или малка промяна в дома.БлизнациПомислете за бъдещето си днес. Имате прекрасни планове, но за да ги осъществите, трябва да бъдете с малко повече такт в действията.Ако сте представител на някой от останалите зодиакални знаци, можете да намерите своя дневен хороскоп на .Ако сте представител на някой от останалите зодиакални знаци, можете да намерите своя дневен  на Jenite.bg. - See more at: http://www.novinite.bg/articles/143214/Dneven-horoskop-za-9-maj-2017-g#sthash.bMDD6SEc.dpuf", "date": "2017.05.10", "title": "Дневен хороскоп за 10 май 2017г."}
{"url": "http://www.novinite.bg/articles/143284/Prebitoto-10-godishno-dete-Bashta-mi-mnogo-pati-me-e-udryal-kogato-e-piyan", "text": "\"Баща ми много пъти ме е бил\", разказа 10-годишното момче, което преди ден беше прието в болницата във Велико Търново с черепно-мозъчна травма, информира Нова телевизия. Детето разказа, че е удряно от пияния си баща. \"Помня, когато тати започна да ме бие. Той ме тръшна в земята и бързо загубих съзнание\", сподели детето. Преди години момчето е било отнето от баща му, който забравил да го вземе от детска градина. След два месеца в социален дом, то отново е върнато в семейството.Майката не се грижи за детето, защото от години живее в чужбина. След побоя, бащата е задържан за 24 часа. По случая работи и Районната прокуратура. ", "date": "2017.05.10", "title": "Пребитото 10-годишно дете: Баща ми много пъти ме е удрял, когато е пиян"}
{"url": "http://www.novinite.bg/articles/143285/Protestite-vav-Venecuela-vzeha-jivota-na-44-dushi", "text": "До 44 души се е увеличил броят на загиналите по време на протестите във Венецуела, които продължават повече от месец, предаде Нова телевизия. Преброяването е проведено от 1 април до 7 май включително. По-рано властите съобщиха за 36 убити при протестите, пише БГНЕС.Друга правозащитна организация \"Венецуелски наказателен форум\" съобщава за близо 2000 задържани за този период от време. От тях в ареста все още са повече от 650 души.Протестите в Венецуела започнаха на 4 април след решението на Върховния съд сериозно да се ограничи властта на опозиционното Национално събрание.Решението беше отменено, но поддръжниците на опозицията излязоха по улиците с искане на оставка на членовете на съда и провеждането на предсрочни избори. Сега те протестират срещу свикването на учредителното събрание, смятайки това за опит за промяна на конституцията.", "date": "2017.05.10", "title": "Протестите във Венецуела взеха живота на 44 души"}
{"url": "http://www.novinite.bg/articles/143292/Donald-Tramp-uvolni-shefa-na-FBR-Djejms-Komi", "text": "Бившият директор на ФБР Джеймс Коми, който бе уволнен от президента Доналд Тръмп, не е могъл ефективно да ръководи ведомството. Тази причина е посочена в писмото на Тръмп до Коми, публикувано във вторник от Белия дом, предаде Нова телевизия.„ФБР е една от най-високо ценените и уважавани институции в страната ни и днешният ден ще отбележи ново начало за нашата гордост на правоприлагащите ни органи“, пише Тръмп.В писмото се казва, че отстраняването му от длъжност влиза в сила незабавно.Припомняме, че Коми беше директор на ФБР близо четири години. Той бе назначен за ръководител на Бюрото през юни 2013 г. от бившия американски президент Барак Обама. През юли 2013 г. Сенатът го утвърди на този пост. При него бяха открити нарушенията на правилата за водене на служебна кореспонденция от кандидата за президент от демократите Хилъри Клинтън.По-късно Клинтън обвинен Коми, че това разследване е довело до поражението й на изборите. Миналата седмица Коми е заявил пред Конгреса, че близката сътрудничка на Клинтън - Хума Абедин, е препратила \"стотици и хиляди\" писма с класифицирана информация до тогавашния си съпруг - конгресмена Антъни Уейнър. Разследващите обаче са установили, че имейлите са били само няколко и повечето от тях не съдържали класифицирана информация. Коми също така разследва предполагаемите контакти на сътрудници на предизборния щаб на Доналд Тръмп с Русия.Междувременно стана ясно, че зам.-началникът на ФБР Андрю Маккейб заеме временно поста на Коми.", "date": "2017.05.10", "title": "Доналд Тръмп уволни шефа на ФБР Джеймс Коми"}
{"url": "http://www.novinite.bg/articles/143361/Razberete-kakva-shte-e-naj-novata-atrakciya-vav-Varna", "text": "\r\nУлица на занаятите ще е новата лятна атракция във Варна, пише в. Труд. Тя ще бъде открита до средата на юни на Централния пазар в града с намерението да се превърне в притегателно място за туристите. Инициативата е на комисията по туризъм към местния парламент и на общинското дружество „Пазари“. То ще предостави девет климатизирани павилиона, които безвъзмездно ще ползват до края на октомври избрани след конкурс занаятчии.\r\nЗадължението им ще е единствено да си плащат сметките за ток и вода и да представят работата си по атрактивен начин. Кандидатури за участие в Улицата на занаятите ще се приемат до 1 юни чрез разписан в свободен стил проект.\r\nТричленно жури начело с художника Венцеслав Антонов ще подбере деветте най-атрактивни проекта. При равен резултат предимство ще имат майсторите, които работят с български материали и владеят чужди езици.\r\n", "date": "2017.05.10", "title": "Разберете каква ще е най-новата атракция във Варна"}
{"url": "http://www.novinite.bg/articles/143282/Vse-oshte-nyama-sleda-ot-izcheznaliya-v-Rodopite-mladej", "text": "Все още няма следа от изчезналия 20-годишния Ивелин Узунов, който изчезна мистериозно на 5 май в района на родопското село Смилян, съобщи Нова телевизия. Вчера беше подаден сигнал, че е забелязан в близост до село Чокманово. Следовото куче, което бе включено в издирвателната акция, намери негова следа в района.Заради лошото време обаче издирването бе прекратено по-рано. Днес групите отново ще тръгнат из района. Надеждата на близките на Ивелин е, че той е успял да намери заслон, където да се скрие от лошото време.Бащата на Ивелин сподели, че той не е имал видима причина да избяга от вкъщи. Допълва, че в последно време е бил малко затворен и притеснен. От разговорите с него обаче не е споделял нещо, което да навежда бащата на мисълта, че може да избяга и да се скрие умишлено.В търсенето и до днес помагат десетки доброволци, гранични полицаи и близки. Родителите на Ивелин са разделени от години. Майка му живее в София и чака информация всеки ден как върви издирването на детето й. ", "date": "2017.05.10", "title": "Все още няма следа от изчезналия в Родопите младеж"}
{"url": "http://www.novinite.bg/articles/143286/De-Niro-otnovo-kritikuva-politikata-na-Tramp", "text": "Американският актьор Робърт де Ниро разкритикува политиката на администрацията на Доналд Тръмп, насочена към намаляване на подкрепата за изкуство, предаде Нова телевизия. На церемонията по раздаването на филмовите награди Chaplin Award актьорът заяви, че намаляването на програмите за финансиране на изкуството показва враждебност от страна на администрацията Тръмп към творчество.Администрацията смята, че парите, отпуснати в рамките на тези програми, отиват при богатите либерални елити. Това е нещо, което сега те се наричат алтернативни факти, но аз предпочитам думата глупости\", каза Де Ниро. ", "date": "2017.05.10", "title": "Де Ниро отново критикува политиката на Тръмп"}
{"url": "http://www.novinite.bg/articles/143288/Otrovi-sreshtu-bezdomni-jivotni-zastrashavat-jivota-na-stotici-deca", "text": "От началото на пролетта в страната зачестиха случаите на отровени домашни любимци, предаде Нова телевизия. За това сигнализират ветеринари, природозащитници и граждани. Според тях всяка седмица между 6 и 8 стопани се разделят с кучетата си заради поставена отрова в паркове и градинки. Те твърдят, че на тези места е застрашен и животът на децата.В края на февруари пловдивчани сигнализираха, че са намерили хвърлена отрова в парковете на кв. \"Кършияка\". По данни на ветеринарите през този период 6 кучета са били приети със симптоми на отравяне. През месец март няколко стопани в столичния квартал \"Младост\" разказаха, че домашните им любимци са умрели след като са яли отрова в парковете и градинките. За масово отравяне на домашни животни сигнализираха и жителите на Хасково. От там алармират, че има десетки натровени кучета и пуснати жалби след това, но общината не взима мерки.На скоро певицата Поли Генова се обърна към институции с молба за контрол и отговорност след като кучето й стана жертва на отравяне. Тя разказа, че в кръвта на кучето й са открити фосфорни съединения от отровни препарати, използвани за растителна защита. Според експерти те могат да бъдат опасни не само за домашните любимци, но и за хората. ", "date": "2017.05.10", "title": "Отрови срещу бездомни животни застрашават живота на стотици деца"}
{"url": "http://www.novinite.bg/articles/143341/Startira-nova-procedurata-za-koncesiya-na-letishte-Sofiya", "text": "Процедурата за концесионирането на Летище София ще се стартира отново, заяви министърът на финансите Владислав Горанов, цитиран от БГНЕС, предаде Нова телевизия.„Стратегията за концесиониране на Летище София остава непроменена. Няма причина да я променяме“, посочи финансовият министър.От друга страна Горанов заяви, че трябва да започне процедурата за ново разглеждане на Законопроекта за концесиите. Предстои той да бъде внесен отново, най-вероятно от народни представители от новия парламент. В него са описани процедурите за публично-частното партньорство и най-вече концесиите.Той предрече, че сметката за председателството вероятно ще бъде допълнена, но това не означава и не предполага актуализация на Закона за държавния бюджет за 2017 г. „Бюджетът така, както го подготвихме в края на 2016 г. и беше одобрен, има достатъчно възможности да удържи новите политически решения и необходимостите на страната за финансиране до края на годината. Прогнозата ми е, че няма да се налага да се актуализира в нито един от параметрите“, подчерта Горанов.", "date": "2017.05.10", "title": "Стартира нова процедурата за концесия на летище София"}
{"url": "http://www.novinite.bg/articles/143276/64-000-chetvartoklasnici-na-vanshno-ocenyavane-po-balgarski-ezik-i-literatura", "text": "Близо 64 000 ученици от четвърти клас се явяват на националното външно оценяване по български език и литература. Изпитът започва в 10.00 часа и ще се проведе в 1870 училища, информира Нова телевизия.  Продължителността е един учебен час, а за децата със специални образователни потребности – два учебни часа. В петък предстои второто външно оценяване по математика, а в понеделник и във вторник са тестовете по човекът и природа и човекът и общество.Резултатите от националните външни оценявания по всеки от предметите се измерват в точки и се вписват в удостоверението за завършен четвърти клас.", "date": "2017.05.10", "title": "64 000 четвъртокласници на външно оценяване по български език и литература"}
{"url": "http://www.novinite.bg/articles/143319/MS-dava-2-mln-lv-za-vodata-v-Haskovo", "text": "На днешното заседание на МС се взе решение да бъдат отпуснати близо 2 млн. лв. на община Хасково за решаване на проблема с водоснабдяването. Това заяви депутатът от ГЕРБ Делян Добрев. \"Това е проблем от няколко месеца. Още преди месец призовах служебния кабинет да вземе това решение, но това не беше направено\", каза Добрев, предаде БНТ.Колегите от служебния кабинет използваха темата, за да плашат хората, а не да решат проблема, допълни той. Според Добрев взетото решение днес ще подобри качеството на водата в Хасково и ще предотврати евентуални режими, тъй като изключеният брой сондажи е значителен - 14 броя. Решението от днес финансира 8 нови сондажа в различни зони. 4 от тях са в северната зона, 1 от сондажите е в Узунджово, 3 са в близост до село Подкрепа.„Става дума за сондажи за питейна вода. Тези 14 сондажа са изключени заради отклонения от нормите при някои от тях и за нови сондажи - 8 на брой. Новите сондажи ще компенсират липсата на вода. В проектът е включено и възстановяването на водоснабдяването на два участъка, единият, от които е пропаднал“, поясни Добрев. Изключително спешно беше това решение, каза Делян Добрев и изрази благодарност към кабинета Борисов 3.Относно това какви мерки ще се вземат за проблема и в други населени места, министърът на екологията Нено Димов заяви, че в момента Министерство на икономиката е разпоредило проверка, която тече, на всички уранови рудници, които са затворени и наблюдават. МОСВ веднъж годишно замерва всички подпочвени води. В момента следим внимателно. Наблюдението ще продължи и ще се разпростре върху цялата страна“, посочи още Димов.", "date": "2017.05.10", "title": "МС дава 2 млн. лв. за водата в Хасково"}
{"url": "http://www.novinite.bg/articles/143337/Chasti-ot-Mladost-3-bez-topla-voda-do-yuni", "text": "Части от столичния квартал \"Младост 3\" ще бъдат без топла вода от 18 май до 13 юни. Това съобщиха от \"Топлофикация София\". Причината за удължената профилактика е подмяна на топлопровод, което ще засегне десет блока в квартала, предаде БНТ.\r\nОт дружеството обясниха, че на засегнатите блокове са разлепени бележки, за да не очакват жителите им, че ще имат вода на 19 май, както останалите хора в квартала.\r\nНапомняме, че вчера беше спрян най-големият ТЕЦ на \"Топлофикация София\" - \"София Изток\". Заради това без топла вода до 19 май ще бъдат както източните квартали на столицата, също така - \"Лозенец\", \"Гео Милев\", \"Подуяне\", \"Редута\". Причина за ремонта е подмяна на части от централен топлопровод. Негова авария стана причина преди три месеца и половина хиляди софиянци да останат на студено за повече от пет дена.\r\nТогава \"Топлофикация\" обеща обезщетение на засегнатите, но размерите на сумите получени по сметките са едва между 3 и 6 лева. \"По света и у нас\" се натъкна и на куриоз - 4 стотинки обезщетение.\r\n", "date": "2017.05.10", "title": "Части от \"Младост 3\" без топла вода до юни"}
{"url": "http://www.novinite.bg/articles/143369/Novi-ogranicheniya-za-balgarite-v-Shvejcariya", "text": "Правителството на Швейцария заяви, че временно ще ограничи броя на работниците от България и Румъния, които могат да кандидатстват за работни местна в страната, предава The Washington Post. Решението на швейцарските власти е продиктувано от наплив на румънци и българи към страната през последните месеци, съобщиха от агенция Фокус.Решението на Федералния съвет в Берн е въз основа на правила от споразумение между Швейцария и Европейския съюз, които което позволява свободен достъп до работни места и свобода на придвижване с някои изключения относно колко хора могат да влязат.Швейцария не е член на ЕС, но е част от Шенгенската зона. Безработицата в страната е сравнително ниска.", "date": "2017.05.10", "title": "Нови ограничения за българите в Швейцария"}
{"url": "http://www.novinite.bg/articles/143275/Manolova-Rajoniraneto-na-stranata-e-po-skoro-tehnicheska-podrobnost", "text": "\"Това, което трябва да се случи по закон, е в двумесечен срок след референдума за изборните правила, Народното събрание да обсъди резултатите от допитването. Виждаме обаче, че се занимават с какво ли не, но не и този въпрос\", коментира пред bTV омбудсманът Мая Манолова, предаде Дарик.„Единият от въпросите е свързан с партийната субсидия, а всички парламентарни групи се разсейват. Всички субсидии са 32 млн. лв. плюс 6 млн. лв. представителни разходи, част от които отново отиват към партиите и парламентарните групи”, посочи Манолова и подчерта, че на референдума хората ясно са заявили, че не желаят тези пари да отиват за партийна дейност.По думите й районирането на страната в отделни едномандатни избирателни райони е по-скоро част от „технически подробности”, но тя е внесла законопроект с избирателни райони и за българите в чужбина. Манолова призова окончателното разпределяне на избирателните райони да се направи възможно най-публично в парламента, а по свързаните с референдума законопроекти да се направи поименно гласуване.", "date": "2017.05.10", "title": "Манолова: Районирането на страната е по-скоро \"техническа подробност\""}
{"url": "http://www.novinite.bg/articles/143283/Gerdjikov-varna-slujebniya-avtomobil-i-ohranata-chuvstval-se-nelovko", "text": "Бившият служебен премиер Огнян Герджиков върна служебния автомобил и охраната, които му се полагат по закон в продължение на година след края на мандата, съобщи NOVA. На 4 май премиерът Огнян Герджиков сдаде държавната власт, а на 5-ти бившият премиер сдаде държавната охрана, предаде Дарик.„Като ходя по улиците с охрана се чувствам малко като мечка и хората ме гледат по-особено. Не се чувствам комфортно. Бих предпочел да съм като всички”, каза той. А за да стане като всички, трябвало да подпише декларация за доброволен отказ от охрана. По дата, час и минута. Макар да е очарован от професионализма на досегашните си гардове, не вижда смисъл да ползва услугите им занапред. „Не съм получавал някакви реални заплахи, за да бъда притеснен за живота си”, каза бившият служебен премиер. Не приема държавната охрана като привилегия и белег за престиж.„Това са изкуствени престижи. Аз имам собствен автомобил, карам го с голямо удоволствие. Защо трябва да ползвам служебна кола”, попита Герджиков. Той отрича жестът му да е продиктуван от популистки подбуди и призна, че в личен план засилената премиерска охрана е била едно от най-големите битови неудобства през трите му месеца на поста.„Това прекомерно обгрижване ми идва в повече. Аз обичам свободата”, казва Огнян Герджиков. И на него му се случи да клейми публично, а после да се извинява. Става въпрос за освобождаването на областни управители заради „склонността им да се заиграват непочтено”. „Бих казал лековато, търсейки мотива, отправих едни обвинения, които вероятно те не заслужават”, признава Огнян Герджиков. С натрупания в Министерски съвет опит дошло категоричното мнение кой пост е по-тежък, а именно министърпредседателският.„Когато бях председател на парламента имах възможност, макар и малка, да водя часовете си в университета. Като министър-председател това беше немислимо”, казва той.", "date": "2017.05.10", "title": "Герджиков върна служебния автомобил и охраната, чувствал се неловко"}
{"url": "http://www.novinite.bg/articles/143296/Boj-v-uchilishte-shestoklasnik-e-v-bolnica-s-komocio", "text": "Пореден случай на брутално насилие между деца. Бой между ученици в горнооряховското СОУ „Вичо Грънчаров“ приключи с хоспитализирането на единия с комицио, съобщи бТВ. Инцидентът е станал в голямото междучасие.Пострадалият шестокласник отскочил до близка лавка с двама седмокласници. На връщане между него и едно от момчетата възникнал спор. Тогава, за да ги разтърве, третият ученик се намесил... с ритник.Бабата на пострадалото дете – Атанаска Димитрова, каза, че не знае защо са се скарали, никой нищо не ѝ обяснил.„Извиках другите двама от групата и те казват, че всъщност пострадалото дете е нападнало единия ученик за предишни някакви дрязги“, каза директорката Нели Атанасова.Момчето е със сътресение на мозъка. Опасност за живота му няма, но ще остане в болницата поне четири дни.", "date": "2017.05.10", "title": "Бой в училище, шестокласник е в болница с комоцио"}
{"url": "http://www.novinite.bg/articles/143297/Mareshki-glasuval-protiv-kabinet-zaradi-uchastieto-na-Opitomeni-patrioti", "text": "Лидерът на „Воля” Веселин Марешки е уважил правото на най-голямата парламентарна партия да излъчи премиер, но е гласувал „против” състава на новото правителство заради участието на „Обединени патриоти” в него. Това обяви самият той в ефира на бТВ.„В Европа няма как да легитимираме националисти. От национализма до фашизма границата е малка – когато биеш хора по границата, това не е демокрация”, заяви той и разшифрова името на националистическото обединение като „Опитомени патриотари”.„Патерица няма да бъдем на никого, ще бъдем прожектор на българския народ”, обяви още Марешки. В тази връзка той посочи, че по-късно днес ще получи и разгласи документи за скандална сделка в община на ГЕРБ. От думите му стана ясно, че става въпрос за два еднакви участъка (вероятно пътни) в две различни общини, единият от които, необяснимо защо, е струвал с 400 000 лв. повече.Марешки, който е и зам.-председател на Народното събрание, остана без имунитет заради двете дела срещу него – за изнудване на собственик на пицария и за побой над общинския съветник Костадин Костадинов. Става дума за случай от преди няколко години, свързан с наема на заведението.„Аз имам най-голям интерес този пасквил възможно най-бързо да приключи. Когато насреща си имаш лъв, ти го виждаш и може да се бориш. Когато ти се лепи бацил, ти не го виждаш (…) Когато бацилът се лепне на някой известен човек, и той става известен”, коментира Марешки, като допълни, че ответната страна бави делото.„Няма побой, има хора, които търсят конфликт с известни хора, за да станат известни – това момче преди няколко години се кандидатира за кмет и търсеше сблъсък с мен. С какво е известно това момче – че се удари в шамара на Веселин Марешки!”, заяви още бизнесменът.Той посочи, че в случая става дума за лъжесвидетелстване – Костадинов твърди в съда, че като общински съветник се намесил в сюжета с пицарията и не познава собственика Асен Миланов, а на мероприятия на партията си „Възраждане” ходи с него и го представя като честен бизнесмен.„Ако Бойко Борисов, всички знаем, че дясната му ръка е Цветан Цветанов, ако той каже „Аз Цветан Цветанов не го познавам, той ми се обади като добър гражданин и ме помоли за услуга”, ще кажем, че е лъжец”, заяви Веселин Марешки. Той обвини Миланов, че се ползва с „тежък прокурорски чадър”, защото на 3 пъти е бил осъден за незаконно строителство в имота, но нарушенията продължават.", "date": "2017.05.10", "title": "Марешки гласувал против кабинет заради участието на „Опитомени патриоти”"}
{"url": "http://www.novinite.bg/articles/143305/Iliyana-Jotova-Naredbata-za-bejancite-tryabva-da-bade-promenena", "text": "За тези три месеца се разбиха много митове – няма ги предречения апокалипсис и международна изолация. Това коментира вицепрезидентът Илияна Йотова в ефира на bTV по повод 100 си дни на поста. Това, което мога да кажа за мен и моята институция, е, че сме почтени хора и смятам, че се разбра и от най-върлите ни опоненти, каза Йотова.Президентът Румен Радев е желан партньор в Европа, на всички международни срещи. Даже участието му на съветите се отбелязва и в европейската преса, както и приносът му за декларацията от Рим. Това са много знакови неща, защото много добре зная колко труд и колко амбиция трябва да имаш, за да сложиш поне едно свое изречение в който и да е международен и европейски документ, каза Йотова.За отношенията си с президента тя посочи: „Ние сме екип с г-н Радев, споделяме, обсъждаме и събития, и позиции – всеки в крайна сметка си гледа работата, диалогът е съвсем нормален“.„Ако трябва да оценя тези 100 дни – почтеност и отговорност, не сме изменили на сантиметър от това, което сме казали на българските граждани“, заяви вицепрезидентът.„Моят стремеж, а мисля, че и на г-н Радев, е да покажем, че в България може да се прави и друг тип политика – в която не се изявяваш върху образа на врага. Не, ние си вършим работата, а най-добрата оценка ще дадат тези, които ни гледат отвън“, каза още Йотова.Много се зарадвах на новината, че Мария Габриел може да е следващият български еврокомисар, дано се потвърди в следващите часове, каза за тя. Зная, че националният интерес на България ще е максимално защитен, тя би била много по-различен еврокомисар от предшествениците си. Почти 10 години съм работила с нея и заставам зад думите си, каза Йотова. Тя добави, че Габриел е работохолик.Вицепрезидентът отказа да коментира какво се случва в БСП и скандала „ЦУМ-гейт“. Няма да бъде етично, седейки отвън, да коментирам процеси, които стават в БСП. Винаги съм държала на това, партиите да са самостоятелни и да вземат самостоятелни решения, каза Йотова. На въпрос оформи ли се ЦУМ като втори властови център в БСП, тя отговори: За мен е по-важно каква ще бъде конфигурацията на БСП и останалите политически сили в този парламент, защото в момента България има огромна нужда от стабилност.Вицепрезидентът посочи, че голямата ѝ амбиция е политиката за българите в чужбина да се прави по съвсем нов начин. Смятам, че тя не може да се изчерпва само с българско гражданство и документи, тя е много по-дълбока и важна, посочи Йотова. Като за начало трябва да има по-строг контрол на кого се дава гражданство – това е въпрос на суверенитет и авторитет на държавата, която има отговорности към собствените си граждани, но от нас зависи и сигурността на целия Европейски съюз, посочи тя.За проблема с наредбата за бежанците Йотова коментира, че това е един мъртвороден документ, който не работи. Държавата си изми ръцете и хвърли отговорността за подобни казуси изцяло на местната власт, която няма ресурс да се справи. Нека говорим откровено – всеки кмет иска да бъде преизбран, а не да си навлича гнева на хората. И когато тези хора нямат достатъчно информация, когато не е обяснено за какво става дума, естествено, че се страхуват. Резултатът е случаи като този в Елин Пелин, където общината с месеци отказва регистрация на сирийско семейство, получило вече хуманитарен статут.За обясненията, че евросредствата за мигрантите трябва да минат през общините Йотова каза: „Кой ви каза такова нещо? Познавам прекрасно европейската практика и мога да ви кажа, че само в България всичко е хвърлено на местната власт. В Европа има специални задължения на изпълнителната власт, държавата е отговорна за подобни случаи“. По силата на всички международни документи, когато имаш статут на бежанец, имаш права, важното е кой ги регламентира така, че да не са в ущърб на българските граждани.Според Йотова наредбата за бежанците трябва да бъде променена.", "date": "2017.05.10", "title": "Илияна Йотова: Наредбата за бежанците трябва да бъде променена"}
{"url": "http://www.novinite.bg/articles/143308/Nikolaj-Nenchev-Ochevidno-se-zadejstvaha-balgarskite-sili-na-mraka-sreshtu-men", "text": "Това дело се превръща във фарс. Обвиненията, че съм причинил щети на руска компания, са пълно безумие. Това каза бившият министър на отбраната Николай Ненчев в ефира на bTV.  Той посочи, че по делото има развитие и то в положителна посока. Вчера е имало изслушване на свидетели, които „само потвърдиха по най-категоричен начин моята теза – спестени са огромни средства“.Ако е трябвало да платим на „РСК МиГ“ 1,8 млн. лв. (за ремонт на самолетни двигатели), то по полската сделка сме платили 1,025 млн. лв. Това е огромна разлика, с много по-добри срокове за изпълнение и с много по-добра гаранция. Със сигурност съм ощетил „РСК МиГ“, но това слабо ме интересува, каза Ненчев.Обвиненията, че съм причинил щети на руска компания, са пълно безумие – да ме съди за това български прокурор, като че ли му го е разпоредил руски прокурор. Очевидно се задействаха българските сили на мрака, каза той.Според него причината е, че е нарушил корупционни практики.По думите му България не е имала договор с „РСК МиГ“, а „рамково споразумение, което не ни задължава да подпишем договор. При положение, че съм намерил по-добри условия при много по-добра цена и гаранция, естествено, че ще ги предпочета – все пак това са парите на българския данъкоплатец и не ми е безразлично как ще ги харча“.Попитан дали новите изтребители ще бъдат втора употреба, той отговори, че не може да коментира. „Ние бяхме финализирали финансовата част. Не бих могъл да кажа коя оферта ще избере новото правителство, засега поне обявиха, че това е „Грипен“, което не беше съвсем коректно. На първо място трябваше да получат добра експертиза“, каза Ненчев.За мен това не е просто договор за покупка на самолети, това винаги е изглеждало като геостратегически избор, посочи гостът.В отговор на въпрос той каза, че е прекалено рано да коментира какъв министър на отбраната ще е Красимир Каракачанов, по добави, че има „известно безпокойство“. „Ще бъда внимателен, ще следя сектора, действията му и ще реагирам винаги, когато смятам, че се налага“, обеща Ненчев.Той каза още, че когато съдия номер 1 Лозан Панов твърди, че се страхува за живота си, всички трябва да е безпокоим. „Не искам да правя паралел между него и главния прокурор Сотир Цацаров, защото предимствата на Панов са като на светлината пред мрака“, добави Ненчев.", "date": "2017.05.10", "title": "Николай Ненчев: Очевидно се задействаха българските сили на мрака срещу мен"}
{"url": "http://www.novinite.bg/articles/143306/Borisov-predloji-Gabriel-za-evrokomisar", "text": "Излъчваме най-силната кандидатура за български еврокомисар, ресорът й ще стане ясен след разговор с Жан-Клод Юнкер. Това каза на брифинг след края на правителственото заседание вицепремиерът и външен министър Екатерина Захариева. „Днес българското правителство предложи за български еврокомисар Мария Габриел. Ще кажа няколко думи за нея. Мария Габриел е европейски депутат от 2009 година, била е член в Европейския парламент на някои от най-важните комисии, в които много е помагала на България“, поясни Захариева и уточни, че като евродепутат Мария Габриел има най-много разкрити офиси в България от нашите евродепутати, пише Труд.„Оттук нататък процедурата предвижда във вторник, 16 май, Мария Габриел да има първо интервю с председателя на Европейската комисия Жан-Клод Юнкер, а след този разговор ще бъде определен ресорът й. След това ще се проведе изслушване в Ервопейския парламент“, каза още тя. „Пожелаваме й успешен мандат, в което сме убедени“, допълни Захариева.Искам да изразя своята благодарност към премиера Бойко Борисов. Тази номинация е символ на отговорност. Това каза номинираната за еврокомисар Мария Габриел на брифинг след правителственото заседание, на което се издигна кандидатурата й за член на ЕК от България.България трябва силно да отстоява своя интерес. За мен е изключително важно да споделя, че водеща в работата ми ще бъде ключовата дума „обединение“. Обединението гради бъдещото. България през последните години показа авторитет. Това е още едно предизвикателство. България да продължи да бъде обединител за каузи, каза още Габриел.Междувременно министър-председателят Бойко Борисов информира председателя на Европейската комисия Жан-Клод Юнкер за решението на правителството да издигне кандидатурата на Мария Габриел за член на ЕК от България. Това съобщиха от правителствената информационна служба.В писмо до Юнкер Борисов припомня, че темата е обсъдена между двамата в телефонен разговор в петък. „С радост мога да Ви съобщя, че днес – още на първото си заседание, българското правителство взе решение да номинира за този пост Мария Габриел. Благодарение на нейните професионални качества и дългогодишен опит в Европейския парламент съм убеден, че Мария Габриел ще има важен и стойностен принос към работата на Комисията”, посочва министър-председателят, предаде БНТ.Той изразява очакване да обсъди възможно най-скоро с председателя на ЕК номинацията и да получи неговото съгласие, както предвижда Договорът за ЕС.", "date": "2017.05.10", "title": "Борисов предложи Габриел за еврокомисар"}
{"url": "http://www.novinite.bg/articles/143272/Parvo-zasedanie-na-kabineta-Borisov-3", "text": "Третият кабинет на Бойко Борисов ще проведе първото си заседание. Правителството ще гласува смяна на областните управители във Варна, Смолян и Хасково, предаде агенция Фокус. Кабинетът ще разгледа и проект на постановление за изменение на постановление №67 на Министерския съвет от 2017 г. за одобряване на прогнозно разпределение на разходите по подготовка и провеждане на българското председателство на Съвета на Европейския съюз през 2018 г. и на допълнителни разходи за 2017 г.Като точка в дневния ред е заложен и проект на решение за освобождаване и назначаване на изпълнителен директор на Националната агенция за приходите.Очаква се на днешното заседание да стане ясно името на новия български еврокомисар, който най-вероятно ще получи ресор „Дигитализация\". България няма свой представител в ЕК от началото на 2017 г. Тогава Кристалина Георгиева подаде оставка като вицепрезидент и еврокомисар по бюджета в Европейската комисия, за да поеме поста изпълнителен директор на Световната банка.", "date": "2017.05.10", "title": "Първо заседание на кабинета „Борисов 3“"}
{"url": "http://www.novinite.bg/articles/143295/GERB-vnese-zakonoproekta-za-majoritaren-vot", "text": "\r\n внесе в парламента законопроект за въвеждането на мажоритарен вот при избора на депутати. По този начин управляващите спазиха ангажимента си да превърнат резултата от референдума за промяна в изборните правила в конкретни законови текстове, информира бТВ.\r\n„Развили сме уредбата на пълен мажоритарен избор в два тура с абсолютно мнозинство. Предложили сме разделението на територията на страната на 240 едномандатни района, във всеки един от които да се проведе мажоритарен избор в два тура в пълно мнозинство“, обясни Данаил Кирилов от ГЕРБ.\r\nЗа чужбина ще има активна регистрация, „която да даде точната картина на активните българските избиратели извън страната”.\r\nПо думите му ще бъде въведена и субсидията от 1 лв. за партиите.\r\nИ да ни бламират, няма да ни бламират\r\n\"Обединени патриоти\" се обявиха срещу мажоритарния вот. Има голяма вероятност и опозицията да се обяви \"против\", макар БСП да не са декларирали ясно, че се противопоставят на прекия избор.\r\nВнасянето на законопроекта за въвеждането на мажоритарния вот не е проблем за коалицията и управлението, каза обаче на брифинг в парламента Цветан Цветанов от ГЕРБ.\r\n„Заявили сме категоричната наша политическа позиция. В началото на преговорния процес сме заявили позицията си и пред „Обединени патриоти“. Тук имаме разминаване относно общата ни позиция, но сме постигнали договореност, че при такава ситуация ние внасяме законопроекта и той започва да се гледа в комисиите и търсим набирането на съответната парламентарна подкрепа“, заяви Цветанов.\r\n", "date": "2017.05.10", "title": "ГЕРБ внесе законопроекта за мажоритарен вот"}
{"url": "http://www.novinite.bg/articles/143321/Emil-Karanikolov-sprya-privatizaciyata-na-darjavni-akcii-i-dyalove", "text": "Забранява се приватизацията на държавни акции и дялове, обяви в Министерския съвет министърът на икономиката Емил Караниколов. За целта още днес на сайта на ведомството ще бъде качен за обсъждане законопроект, съобщиха от бТВ.\"Всички започнати процедури по приватизация на акции и дялове на държавните дружества ще бъдат спрени веднага\", подчерта избрания от квотата на „Обединени патриоти” Караниколов.С новия закон се забранява приватизацията на държавни акции и дялове, както и приватизацията на акции и дялове от дъщерни дружества. По думите на Караниколов важен момент е, че от тук нататък обособени части от имущества на държавни дружества или дъщерни техни ще бъдат продавани след решение на парламента по предложение на правителството.Той коментира, че над 98% от дружествата, които не са в забранителния списък, са раздържавени, а към останалите няма интерес. Караниколов подчерта, че забранените за приватизация дружества са стратегически за държавата ни.Караниколов посочи, че ще се направи всичко възможно останалите в държавата фирми да бъдат развивани: \"Изчерпан е ресурсът на българската държава за приватизация. Идеята е оттук нататък дружествата, които са останали и съществуват над 20 години вече и се развиват\"", "date": "2017.05.10", "title": "Емил Караниколов спря приватизацията на държавни акции и дялове"}
{"url": "http://www.novinite.bg/articles/143330/Vladimirov-obratno-na-posta-izpalnitelen-direktor-na-BDJ", "text": "Министърът на транспорта, информационните технологии и съобщенията назначи Владимир Владимиров за изпълнителен директор на „Холдинг БДЖ” ЕАД, съобщават от пресцентъра на компанията, пише Труд.От м. ноември 2014 г. до м. февруари 2017 г. Владимиров заемаше поста изпълнителен директор на дружеството, след което беше освободен от служебния министър на транспорта, информационните технологии и съобщенията. Сега е възстановен на длъжността с цел да продължи да изпълнява създадения от неговия екип План за оздравяване и развитие на БДЖ.Като управител на „БДЖ – Товарни превози” ЕООД се завръща Любомир Илиев, а за управител на „БДЖ – Пътнически превози” ЕООД е назначен Пламен Пешаров, който е дългогодишен специалист в извършването на транспортни услуги.", "date": "2017.05.10", "title": "Владимиров обратно на поста изпълнителен директор на БДЖ"}
{"url": "http://www.novinite.bg/articles/143332/Rumen-Radev-naznachi-dvama-slujebni-ministri-za-svoi-sekretari", "text": "Двама от министрите в служебния кабинет на Огнян Герджиков – вътрешният Пламен Узунов и министъра на отбраната ген. Стефан Янев, бяха назначени за секретари на държавния глава Румен Радев, съобщиха от бТВ. Пламен Узунов ще е секретар по правните въпроси и антикорупция, а Янев - секретар по сигурност и отбрана.В кабинета „Герджиков” Стефан Янев беше заместник министър-председател по вътрешен ред и сигурност и служебен министър на отбраната.Той е роден на 1 март 1960 г. в с. Поповица, Пловдивска област.Завършва Висшето народно военно артилерийско училище (ВНВАУ) „Г. Димитров“ в Шумен през 1983 г. Продължава образованието си във Военната академия „Г. С. Раковски” в София и Националния военен колеж към Националния военен университет във Вашингтон, САЩ.През 1996 г. става експерт в Дирекция „Международно сътрудничество” на Министерството на отбраната.От 1998 г. до 2000 г. работи като офицер за анализ в Департамента по планиране и програмиране на Групата за координиране на ПЗМ, в Монс, Белгия, след което е назначен за старши помощник-началник в отдел „Стратегии и доктрини” в управление „Планиране на отбраната и въоръжените сили”.Бил е директор на дирекциите „Отбранителна политика” и „Политика за сигурност и отбрана” на Министерството на отбраната, както и аташе по отбраната в Посолството на Република България във Вашингтон, САЩ.Измежду постовете, които е заемал след 2003 г., са началник на отдел „Отбранителна политика и анализи” в дирекция „Отбранителна политика“ в МО и началник департамент „Трансформации” в Центъра на НАТО за борба с тероризма, Анкара, Турция.", "date": "2017.05.10", "title": "Румен Радев назначи двама служебни министри за свои секретари"}
{"url": "http://www.novinite.bg/articles/143334/Novoto-pravitelstvo-smeni-22-oblastni-upraviteli", "text": "Министерският съвет назначи двадесет и двама областни управители, освобождавайки досегашните, предаде Нова телевизия.В Благоевград постът ще заеме Бисер Михайлов, във Варна – Стоян Пасев, във Враца – Малина Николова, в Кюстендил – Виктор Янев, в Ловеч – Георги Терзийски, в Смолян – Недялко Славов, в Хасково – Станислав Дечев, а в Ямбол – Димитър Иванов. Те са заемали същите длъжности в периода от 2014 г. до 2017 г.Ирена Соколова за втори път става областен управител на Перник. Тя е заемала длъжността през 2014 г. и 2015 г. Митко Стайков поема поста в Търговище, където вече е бил областен управител от 2009 г. до 2013 г.Двама заместник областни управители – на Видин Албена Георгиева и на Пазарджик Стефан Мирев, стават областни управители, а Ивелин Иванов, който от 2015 г. е главен секретар на областната администрация в Силистра, е определен за областен управител на Силистра.Любомира Попова застава начело на област Велико Търново. Тя е професор към катедра „Педагогика” в педагогическия факултет на Великотърновския университет „Св. Св. Кирил и Методий“.В Габрово областен управител става Невена Петкова. От 2004 г. до 2016 г. е старши разследващ полицай в ОДМВР – Габрово, РУ – Севлиево. Магистър е по право от ВТУ „Св. Св. Кирил и Методий“.За областен управител в Кърджали е назначен Никола Чанев. В териториалната данъчна дирекция в града последователно той е заемал различни постове – от данъчен инспектор до началник сектор. Магистър е по национална и регионална сигурност от ПУ „Паисий Хилендарски“, както и магистър по счетоводство и контрол от УНСС.За областен управител на Монтана е определен Росен Белчев – икономист от УНСС, който в момента работи в частния сектор.На поста в Плевен е назначен Мирослав Петров. Магистър е по икономика от СА „Димитър Ценов“ в Свищов, завършил е и НВУ във Велико Търново. През 2013 г. е бил директор на ОД на МВР – Плевен.Народният представител в 43-ото Народно събрание Гюнай Хюсмен ще оглави областната администрация в Разград.В Сливен областен управител става Чавдар Божурски. Работил е продължително време в сектора сигурност, бил е директор в ОДМВР - Сливен. Магистър е по право от СУ „Св. Климент Охридски“.На длъжността областен управител в Стара Загора е назначена Гергана Микова, която два мандата е общински съветник в Стара Загора. Завършила е българска филология в ПУ „Паисий Хилендарски“.Проф. Стефан Желев поема ръководството на областната администрация в Шумен. Бил е народен представител в 42-рото и 43-ото Народно събрание. Ръководител е на факултета по технически науки в Шуменския университет „Епископ Константин Преславски”.", "date": "2017.05.10", "title": "Новото правителство смени 22 областни управители"}
{"url": "http://www.novinite.bg/articles/143339/Novoto-pravitelstvo-smeni-i-direktora-na-NAP", "text": "Галя Димитрова е новият директор на Националната агенция за приходите. Това реши правителството по време на първото си заседание, предаде Нова телевизия.„Галя Димитрова има 22-годишен опит в приходната администрация, ръководила е различни звена. От 2013 г. е заместник-изпълнителен директор на НАП”, напомни финансовият министър Владислав Горанов.Досегашният директор на НАП Бойко Атанасов става третият заместник-министър на финансите с ресор „Приходни агенции”.", "date": "2017.05.10", "title": "Новото правителство смени и директора на НАП"}
{"url": "http://www.novinite.bg/articles/143352/Komisiyata-Mareshki-provede-zakrito-zasedanie", "text": "Временната анкетна комисия в парламента, която трябва да реши дали да удовлетвори искането на главния прокурор за сваляне имунитета на Веселин Марешки, реши да проведе закрито заседание, пише Труд.Предложението беше направено от председателя на комисията Христиан Митев („Обединени патриоти“) и беше подкрепено единодушно. „От една страна такава е парламентарната практика при разглеждане на такива искания на главния прокурор за възбуждане на наказателно преследване срещу народни представители, а от друга страна основният мотив да направя подобно предложение е това, че налице са материали по наказателно дело от общ характер, които са достъпни само за страните по делото и за членовете на временната комисия“, мотивира се Митев.Той най-вероятно имаше материали от подслушване на телефона на Марешки по искане на Варненската окръжна прокуратура с разрешение на местния Окръжен съд в периода от 11 ноември 2014 г. до 11 януари 2015 г. и от 14 януари до 16 март 2015 г., части от които вече бяха публикувани в сп. A-specto.Лидерът на „Воля“ не се появи. След съставянето на съставянето на комисията миналата седмица той обеща доброволно да свали имунитета си след първото заседание. ", "date": "2017.05.10", "title": "Комисията „Марешки“ проведе закрито заседание"}
{"url": "http://www.novinite.bg/articles/143366/Mareshki-ostava-bez-imunitet", "text": "Лидерът на „Воля“ Веселин Марешки остава без депутатски имунитет. Това реши временната комисия, която парламентът създаде след искането на главния прокурор за сваляне имунитета на Марешки. Така наказателното дело от общ характер срещу него ще може да бъде продължено, пише Труд.Днес комисията проведе закрито заседание, на което лидерът на „Воля“ не присъства. Имунитетът му падна със 7 гласа „за“, срещу 2 „против“. Решението обяви пред медиите председателят на комисията Христиан Митев. „Удовлетворяваме искането на главния прокурор“, каза той. „Не мога да ви кажа защо Веселин Марешки не беше на заседанието. Да беше дошъл, то беше обявено“, добави Митев.Той разкри, че гласовете „против“ са били на народните представители от „Воля“. „Всички останали членове на комисията гласуваха „за“, каза председателят. От комисията ще изготвят доклад, който ще бъде внесен в деловодството на Народното събрание, а председателят на парламента ще реши кога той ще влезе в пленарна зала.", "date": "2017.05.10", "title": "Марешки остава без имунитет"}
{"url": "http://www.novinite.bg/articles/143333/Veber-Gabriel-e-opiten-kolega-v-evrosferata-poznava-problemite-na-Balgariya", "text": "\"Имаме нужда от идеите на младите жени за бъдещето на Европа\". Това каза председателят на Групата на ЕНП в Европейския парламент Манфред Вебер по повод номинирането на Мария Габриел за български еврокомисар, съобщиха от пресцентъра на ГЕРБ, предаде БНТ.\"България днес представя много, много добър кандидат за следващ комисар. Мария Габриел е много опитен колега в европейската сфера. Работи в Европейския парламент от 2009 година, сега е заместник-председател на най-голямото политическо семейство в парламента, така че знае за какво става дума, когато говорим за европейски въпроси. Връзката й с България е наистина много силна. Знам това, защото съм го видял много пъти, бил съм там. Тя познава проблемите на България. Млада е и е жена! Имаме нужда от идеите на младите жени за бъдещето на Европа. Ето защо наистина поздравявам Бойко Борисов и неговото правителство да представят Мария Габриел за следващ комисар. Тя ще свърши страхотна работа!\", заяви още Вебер.", "date": "2017.05.10", "title": "Вебер: Габриел е опитен колега в евросферата, познава проблемите на България"}
{"url": "http://www.novinite.bg/articles/143315/Ninova-Poziciyata-ni-e-za-majoritarno-smesena-sistema", "text": "Имаме принципна позиция, че сме „за“ мажоритарно-смесена система. И в рамките на обсъждането на този законопроект, ще внесем своите предложения. Това каза на брифинг в парламента лидерът на БСП Корнелия Нинова. „По отношение на партийните субсидии, също ще направим предложение за тяхното намаление. По отношение на заплатите, сме категорични, че трябваше да ги замразим, защото не е справедливо на тримесечие заплатите да се увеличават, докато доходите на хората стоят замразени или реално намаляват с увеличението на цените на много стоки и услуги“, коментира Нинова. По думите й що се отнася до дарителските ни дейности, са го правили досега, ще продължат и занапред, пише Труд.„Винаги парламентарната група сме дарявали, ще продължим да го правим и от сегашната си заплата. Искаме да се замразят заплатите, докато се преизчисли формулата и се намери по-справедлив вариант. Ние сме за по-справедливо възнаграждение на политическата класа и статуквото“, каза още Корнелия Нинова. Тя не пожела да коментира какво мисли за партийната субсидия от 1 лв.Нинова се зарече да сложи край  на „произвола на частните съдебни изпълнители“. Тя обяви, че „БСП за България” внася законодателни промени в защита на гражданите от злоупотреба с имуществото им. Председателят на БСП обясни, че омбудсманът няма право на законодателна инициатива, а прави само препоръки и предложения, и е необходимо депутати да внесат тези промени, за да станат факт. „Искаме да доведем до край битката с монополите и да защитим правата на гражданите”, каза още тя. „Няма да оставим Мая Манолова сама в тази битка“- каза лидерът на БСП.Тя поясни още, че за призоваването се предлага да се удължи срокът и поне 3 пъти в един месец да бъде търсен длъжникът. Нинова подчерта, че единият от тези 3 пъти трябва да е в неработен ден. „Ако и така не бъде намерен и призован длъжникът, съдът служебно да го направи и ако не може, да му бъде назначен особен представител, който да защитава правата му”, допълни лидерът на левицата.Корнелия Нинова обясни и друга промяна- в заповедта за изпълнение да се посочва банкова сметка, по която длъжникът да може доброволно да плати и ако го направи, да не дължи такси. „Дава се възможност и длъжникът да може да обжалва оценката на движимото и недвижимото имущество, както и всички действия на съдебния изпълнител”, каза тя. Председателят на БСП посочи, че се предлага таксите да не надхвърлят като стойност дължимото. „Предлагаме доходът от труд и пенсия, в размер на минималната работна заплата, да не може да бъде отнеман от длъжника”, заяви тя.Корнелия Нинова подчерта, че с тези предложения ще бъде поправена несправедливост спрямо българските граждани, които са осъждани без да имат информация, запорира им се имущество много над стойността, която дължат с натрупване на лихви и такси. Нинова подчерта, че левицата внася за втори път тези предложения и ще изведе тази битка до край.", "date": "2017.05.10", "title": "Нинова: Позицията ни е „за“ мажоритарно-смесена система"}
{"url": "http://www.novinite.bg/articles/143302/Dolarat-poevtinya-sled-uvolnenieto-na-shefa-na-FBR", "text": "Доларът пострада заради новината за уволнението на шефа на ФБР Джеймс Коми, съобщиха от Нова телевизия. Отбелязва се спад в сравнение с еврото и паунда. След близо 4 години начело на службата, Коми трябваше да напусне заради \"неспособност ефективно да ръководи ведомството\". Припомняме, че Коми бе назначен за ръководител на Бюрото през юни 2013 г. от бившия американски президент Барак Обама, а през юли 2013 г. Сенатът го утвърди на този пост. Именно, докато той беше начело на ФБР, избухна скандала с кореспонденцията на Хилари Клинтън. Коми също така разследва предполагаемите контакти на сътрудници на предизборния щаб на Доналд Тръмп с Русия.", "date": "2017.05.10", "title": "Доларът поевтиня след уволнението на шефа на ФБР"}
{"url": "http://www.novinite.bg/articles/143360/Skok-v-cenite-na-chernoto-zlato-sled-iznenadvashtiya-spad-na-amerikanskite-petrolni-zapasi", "text": "Цените на черното злато нарастват с около процент по време на днешната търговия в резултат на изненадващо голям спад на седмичните американски петролни запаси. По данни на Ройтерс Саудитска Арабия ще намали доставките на петрол за своите азиатски клиенти в опит да допринесе за ребалансиране на пазара, който и без това продължава да страда от наличното свръхпредлагане, предаде БНР.Късно снощи Америсканският петролен институт отчете солидно понижение с цели 5,8 млн. барела на запасите на суров петрол в САЩ за седмица до 5-ти май, докато средните очаквания бяха доста по-скромно намаление с около 1,8 млн. барела и след техен спад с 4,6 млн. барела седмица по-рано. В същото време обаче запасите на бензин се увеличиха с 3,17 млн. барела след тяхно понижение с 1,93 млн. барела през седмицата до 28-и април.Последва информация на Ройтерс, според която Саудитска Арабия - най-големият петролен износител в света, е уведомила поне една азиатска рафинерия, че от юни ще намали своите доставки, като това представлява първо подобно съкращаване на експорта, откакто през януари ОПЕК ограничи добивите. Агенцията съобщи, че саудитската държавна компания Aramco ще намали доставките на петрол за потребителите си в Азия с около 7 млн. барела през юни, питвайки се по този начин да продължи да изпълнява договореното рпез миналия ноември споразумение. Това намаляване на износа има за цел и да посрещне нарастващото през лятото вътрешно потребление на ценното гориво в самото Кралство.Всичко това допринесе за днешния отскок на петролните цени, като фючърсите на американския лек суров петрол с доставка през юни поскъпват с 1,2 на сто към 46,37 длр. за барел, а фючърсите на петрол сорт брент с доставка през юли - с 1,09 на сто към 49.20 длр. за барел. По този начин се парира почти изцяло тяхното вчерашно понижение с близо 1,2 на сто, но въпреки това черното злато остава да се търгува под важната бариера от 50 длр. за барел, след като в петък (5-ти май) цената на американския лек суров петрол удари дъно от 43,73 длр. за барел (най-ниско ниво от 15-ти ноември 2016-та насам), докато котировките на петролът сорт брент се понижиха през миналата седмица до 46,63 длр. за барел (най-ниско ниво от 29-ти ноември насам).Въпреки повишението, редица анализатори предупредиха, че петролните пазари вероятно ще останат под натиск от продажби с оглед на нарастващото производство в САЩ. В продължение на това са нови прогнози на Енергийната информационна администрация (EIA), според които петролните добиви в САЩ ще нарастнат през 2018-та  до 9,96 млн. барела на ден от 9,3 млн. барела през текущата 2017-та. Трябва да се отбележи, че EIA повиши със 70 хил. барела до 1,56 млн. барела и очакваният от агенцията ръст на потреблението на петрол в световен план през настоящата година, но в същото време остави без промяна предходната си оценка за нарастване на търсенето на ценната суровина през 2018-та с 1,63 млн. барела на ден. EIA също очаква известно ограничаване на петролните цени поне до следващата година, цитирайки нови петролни находища, разработвани в Канада и Бразилия, които биха довели до допълнително засилване на продължаващия и без това да страда от свръхпредлагане пазар на черното злато.До края на днешната търговия вниманието ще бъде насочено към официалните данни на американския енергиен департамент (EIA) за седмичните петролни запаси в САЩ и дали те ще потвърдят изненадващо слабите данни на API. Основният фокус на внимание обаче остава насочен към предстоящата среща на ОПЕК във Виена на 25-ти май, където се очаква картелът да вземе решение за удължаване на срока на действащото към момента споразумение за ограничаване на производството.Мнозинството анализатори и инвеститори прогнозират, че ОПЕК и Русия, която е основен световен производител на ценната суровина, ще се договорят за продължаване действието на споразумението през втората половина на насроящата година, или дори и в началото на 2018-та.Трябва обаче да се има предвид и факта, че има възстановяване на петролопроизводството на страни като Либия и Нигерия. Всяко едно по-рязко увеличаване на добивите в тези две страни членки на ОПЕК, които бяха изключени от настоящото споразумение, би засилило натиска върху останалите членове на картела за още по-голямо от договореното съкращаване на производството. Друг потенциален проблем, поставящ под въпрос успеха на седлката в рамките на ОПЕК, касае конкретния размер на производствените квоти на отделните членове.", "date": "2017.05.10", "title": "Скок в цените на черното злато след изненадващия спад на американските петролни запаси"}
{"url": "http://www.novinite.bg/articles/143320/Georgi-Kostov-stava-direktor-na-Agenciya-Mitnici", "text": "Бившият главен секретар Георги Костов става директор на Агенция \"Митници\". Това каза министърът на финансите Владислав Горанов, предаде Агенция „Фокус“.\"Промяна в ръководството на Агенция \"Митници\". Розалия Димитрова, досегашният директор, се връща в администрацията на директорски пост, по изрично нейно настояване. Предложението беше да бъде зам.-директор на Агенцията, но тя предпочете да се върне там, откъдето я номинирахме. Огромният оперативен опит и необходимостта от укрепване на митницата за нещата, които ни предстоят напред, предположи за директор на Агенцията да предложен доскорошния главен секретар на МВР Георги Костов. Предполагам, че от утре това ще е факт\", добави той и уточни, че Костов е с много голям опит в борбата с престъпността под различните й форми.\"Неговият богат оперативен опит ще ни помогне, както и познанията му като главен секретар, още по-ефективно да се борим с всички форми на злоупотреби, свързани с приходите на бюджета. От утре и двете приходни администрации имат нови ръководители\", допълни Владислав Горанов. ", "date": "2017.05.10", "title": "Георги Костов става директор на Агенция \"Митници\""}
{"url": "http://www.novinite.bg/articles/143336/Navodnenie-v-shumensko-selo-sled-obilen-valej", "text": "Наводнение в шуменското село Вехтово след обилен валеж и придошла река, предаде БНТ.Инцидентът станал снощи заради проливния дъжд. Няма сериозни щети. Придошлата река е заляла улици и една къща намираща се на метри от кметството в центъра на селото, където е най-ниската точка. Наводнен е партерния етаж и двора на къщата. Днес предстои селото да бъде почистено от наносите от тиня. Предстои да се предприемат действия по коригиране на речното корито в центъра на Вехтово.", "date": "2017.05.10", "title": "Наводнение в шуменско село след обилен валеж"}
{"url": "http://www.novinite.bg/articles/143287/Predpazliv-optimizam-za-udaljavane-na-dogovorkata-za-petroldobiva-v-OPEK", "text": "Европейските фондови борси подновиха своето възходящо движение по време на вчерашната търговия благодарение на стабилизиращите цени на суровините и поскъпващия американски долар, както и с оглед на серията позитивни финансови отчети на водещи компании от Стария континент, предаде БНР.Общият европейски индекс Stoxx Europe 600 нарастна с 0,52 на сто към нов връх от август 2015-та насам около 396,18 пункта, най-вече в резултат на поскъпване на акциите на минно-добивните и енергийните компании, както и на банковите акции.Макар и предпазливо, петролните фючърси се повишават за втора поредна сесия на търговия с оглед на известен оптимизъм, че ОПЕК и останалите други водещи производители ще успеят да се договорят за удължаване на срока на действие на постигнатото в края на миналата 2016 г. споразумение за ограничаване на добивите.Повод за това даде изявление на енергийния министър на Саудитска Арабия Халид ал Фалих, че картелът ще направи \"всичко необходимо\", за да бъде сложен край на пренасищането на петролния пазар. Според \"Файненшъл таймс\" той очаква ОПЕК да удължи настоящото ограничаване на производството с около 1,2 млн. барела на ден поне до края на годината, като самото споразумение ще бъде взето на срещата на картела на 25-ти май.Това допринася за слабото поскъпване на черното злато за втора поредна сесия на търговия, като днес фючърсите на американския лек суров петрол с доставка през юни се повишават с 0,3 на сто към 46,67 длр. за барел, докато фючърсите на петрол сорт \"брент\" с доставка през юли нараства с 0,28 на сто към 49,48 длр. за барел.Известна стабилизация бележат и цените на цветни метали, допринасяйки за днешно поскъпване на акциите на миннодобивните компании. Акциите на Glencore PLC нарастват с 2,34%, на Anglo American PLC - с 1,93 на сто, на BHP Billioton PLC - с 2,09% и на Antofagasta PLC - с 2,06 на сто, допринасяйки за повишение на британския фондов индекс FTSE100 с 0,56 на сто към едномесечен връх.Немският фондов индекс DAX се повиши с 0,65 на сто към нов исторически връх от 12 778,40 пункта, намирайки допълнителна подкрепа от относително добри данни за индустриалното производство и за търговския излишък на Германия през март. В същото време акциите Comnerzbank поскъпват с 2,56 на сто, след като втората по големина германска банка отчете по-добра от прогнозите печалба през първото тримесечие на годината. По-силни финансови резултати допринасят за ръст с над 2 на сто и на акциите на компанията за комунални услуги E.ON.Френският фондов индекс CAC40 се повишава с 0,4 на сто, след като в понеделник се понижи с един процент главно поради частично прибиране на печалби от дълги позиции в акции след очакваната победа на Еманюел Макрон спрямо Марин льо Пен на президентските избори във Франция. Подкрепа за подновения риск-апетит на борсата в Париж оказва и днешна новина, според която бившия френски премиер Мануел Валс е изявил желание да се присъедини към партията на новоизбрания президент Макрон за предсроящите на 11-ти и 18-ти юни парламентарни избори в страната. Позитивна за инвеститорите е и прогнозата на Френската централна банка за ускоряване на икономическия растеж в страната през второто тримесечие с 0,5 на сто спрямо първите три месеца на годината, когато БВП се разшири с 0,3 на сто.Важният фактор за днешния подем на европейските борси обаче се оказва поскъпването на щатския долар на фона на все по-силни очаквания за предстоящо ново повишение на основните лихви на Фед на предсроящото на 14-ти юни заседание. Днес еврото се понижава към петдневно дъно от 1,0886 длр., след като в началото на вчерашната търговия единната валута поскъпна, но само за кратко - до 6-месечен връх около 1,1021/23 нивата като първа реакция на избирането на Макрон за следващ президент на Франция. Трябва да се отбележи, че всяко едно понижаване на стойността на еврото на валутния пазар на теория е в подкрепа за експортно ориентираните компании от еврозоната и по-специално за тези от Германия.Позитивен за днешния подем на борсите на Стария континент е и фактът, че широкият американски индекс S&P500 и технологичният Nasdaq индекс достигнаха по време на търговията в понеделник нови рекордни върхове. В същото време внимателно следеният CBOE Volatility Index се понижи вчера до най-ниско ниво от 1993 г. насам, което е сигнал за липса на опасения сред инвеститорите за възможни прекомерни колебания на цените на акциите и мерило за техния добър риск-апетит, след като станаха ясни изборните резултати от Франция.Аналогичният индекс, измерващ волатилността на европейските борси (Euro Stoxx 50 Volatility Index) се понижи по време на вчерашната търговия към най-ниско ниво от март насам и само в рамките на месец спадна с близо 40 на сто.", "date": "2017.05.10", "title": "Предпазлив оптимизъм за удължаване на договорката за петролдобива в ОПЕК"}
{"url": "http://www.novinite.bg/articles/143346/Otpushvat-predsrochno-tapite-na-AM-Hemus", "text": "Отпушват предсрочно магистрала „Хемус” за активния летен сезон. Заради ремонти в района на тунелите \"Ечемишка\" и \"Витиня\", в момента се образуват огромни, километрични тапи, предаде Нова телевизия.Ремонтите в района на \"Ечемишка\" ще приключат до края на юни, а в района на \"Витиня\" - до средата на юли месец. Това новият министър на регионалното развитие Николай Нанков.", "date": "2017.05.10", "title": "Отпушват предсрочно тапите на АМ „Хемус”"}
{"url": "http://www.novinite.bg/articles/143335/Oblasten-upravitel-ot-Varna-sdade-posta-sas-signal-do-prokuraturata", "text": "Назначеният от служебното правителство областен управител на Варна Тодор Йотов сдаде поста с отчет, че е сезирал окръжната прокуратура за серия от нарушения, които установил по време на 3-месечното си управление и заради които уволнил двама служители, пише Труд.Най-драстичното било продажба на държавен имот в центъра на Варна без търг. Друга нередност Йотов открил при зареждането на служебните коли на областната управа. „Всички са дизелови, а се оказа, че миналата година са заредени 1800 л пропан-бутан. Част от автомобилите са ползвани от служители без командировъчни, единият път дори навръх Нова година във Велинград“, изреди на изпроводяк Йотов.С решение на МС от сряда на поста се връща юристът Стоян Пасев, който бе уволнен от служебния кабинет, а след това бе избран за депутат от листата на ГЕРБ. Пасев се отказа от мястото си в парламента, за да оглави отново областната управа във Варна.„Очаквам отговор от прокуратурата по сигналите, но няма нередности при зареждането на автомобили. Част от служителите ползват личните си коли на газ по работа, за това има документи. Ако колегата беше питал, щеше да го знае“, коментира при приемането на поста Пасев. Той уточни, че до края на деня очаква да бъдат назначени двамата му заместници – Илиян Карагьозов от „Обединени патриоти“ и Петър Манчев от ГЕРБ.", "date": "2017.05.10", "title": "Областен управител от Варна сдаде поста със сигнал до прокуратурата"}
