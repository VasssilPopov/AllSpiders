{"url": "https://www.novinite.bg/articles/164149/34-rast-na-BVP-otchita-NSI", "text": "През второто тримесечие на 2018 г. брутният вътрешен продукт (БВП) възлиза на 25 913 млн. лв. по текущи цени. Преизчислен в евро, БВП е съответно 13 249 млн., като на човек от населението се падат 1882 евро. Сезонно изгладените данни показват растеж от 3.4 на сто на БВП през второто тримесечие на 2018 г. в сравнение със съответното тримесечие на предходната година и 0.8 на сто спрямо първото тримесечие на 2018 година. Това съобщава Националният статистически институт.При среден за тримесечието валутен курс от 1.64261 лв. за 1 щатски долар БВП възлиза на 15 776 млн. долара и съответно на 2 240 долара на човек от населението.Създадената от отраслите на националната икономика брутна добавена стойност през второто тримесечие на 2018 г. възлиза на 22 235 млн. лв. по текущи цени.През второто тримесечие на 2018 г. относителният дял на аграрния сектор в добавената стойност на икономиката намалява равнището си с 0.8 процентни пункта спрямо същототримесечие на предходната година до 3.3 на сто. Индустриалният сектор намалява относителния си дял в добавената стойност на икономиката с 0.2 процентни пункта до 29.3 н сто.Относителният дял на добавената стойност, реализирана от дейностите в сферата на услугите, се увеличава до ниво от 67.4 на сто при 66.4 на сто през съответния период на предходната година.", "date": "2018.09.07", "title": "3,4% ръст на БВП отчита НСИ"}
{"url": "https://www.novinite.bg/articles/164141/Stolichniyat-gradski-transport-nameri-nachin-da-se-sdobie-s-kadri", "text": "От Столичен градски транспорт си направиха безплатна академия за шофьори. Обучението на желаещите струва 1600 лв, но курсистите не плащат нищо. Единствено, с което се обвързват, е задължението да работят поне 3 години в Столичен градски транспорт след успешното преминаване на обучението.Известно е, че ежедневно 600 автобуса пътуват по столичните улици. Сегашната им политика е изключително успешна и не се усеща недостиг на кадри, информира bgonair.Мнозина са се записали вече на безплатните курсове, след приключването на които ще се качат зад волана на столичните автобуси.В школата са предупредени за възможността някои от курсистите да са с купени шофьорски книжки, затова мерките за драконовски.", "date": "2018.09.07", "title": "Столичният градски транспорт намери начин да се сдобие с кадри"}
{"url": "https://www.novinite.bg/articles/164142/Do-20-dni-shte-e-gotov-doklada-na-rabotnata-grupa-za-Vitosha", "text": "Докладът за Витоша ще е готов до 20 дни. Това потвърдиха пред Столица.bg от от Временната комисия  за анализ на съществуващите проблеми, свързани с целогодишния достъп до Природен парк „Витоша“ на граждани с цел туризъм, отдих и спорт и изработване на предложения и мерки за решаване на тези проблеми.  Тя бе създаде, за да решат всички проблеми, а председател на комисията е Елен Герджиков.Всичко, което трябва сме го направили. Ходихме на Витоша и обикаляхме, за да се запознаем с всички подробности. Ще опишем пътища, хижи, съоръжения и всичко, което съществува като постройки в планината, обясниха общински съветници. С доклада трябва да бъдат запознати първо членовете на работната група  после да бъде внесен за обсъждане в СОС.Един от най-сериозните проблеми е, че има много собственици. Другото, което ще помогне за решаването е приемане на План за управление, коментираха пред Столица.bg.", "date": "2018.09.07", "title": "До 20 дни ще е готов доклада на работната група за Витоша"}
{"url": "https://www.novinite.bg/articles/164143/Koi-stolichni-uchilishta-shte-imat-shkafcheta-za-uchenicite-na-15-septemvri", "text": "По последни данни, 75 столични училища ще посрещнат децата на първия учебен ден с монтирани шкафчета.Наличието на удобни шкафчета за в училище, ще намали тежестта на носените от учениците раници. Така децата от 1 до 7 клас няма да се налага да носят със себе си учебни пособия, които се използват само в училище, както и екипи за физическо възпитание и помагала за часовете по рисуване и музика, информира offnews.Сайтът на Министерството на образованието публикува списък на училищата, които са класирани по  Националната програма на МОН „Осигуряване на съвременна образователна среда“, модул „Осигуряване на ученически шкафчета“.Училищата ще бъдат съфинансирани от държавата, а по-голямата част от средствата за шкафчетата, трябва да си осигурят сами.Отчет за свършеното трябва да бъде представен в дирекция „Учебници и училищна документация“ на МОН.Училищата, които не са усвоили цялата предоставена им сума, ще върнат остатъка до 15 дена след изпращането на отчета.Ето списъка със софийските училища:", "date": "2018.09.07", "title": "Кои столични училища ще имат шкафчета за учениците на 15 септември"}
{"url": "https://www.novinite.bg/articles/164140/Otvaryat-mobilen-punkt-za-opasni-otpadaci-v-Sofiya", "text": "През септември мобилният пункт за опасни отпадъци в столицата ще бъде разположен на ъгловия паркинг на бул. „Арсеналски“ и ул. „Богатица“.От „Зелени решения за София“  споделят, че той ще започне да приема отпадъци от гражданите на 14 септември в интервала 8.30 – 14.30 ч.Основните групи опасни отпадъци, образувани в домакинствата са:", "date": "2018.09.07", "title": "Отварят мобилен пункт за опасни отпадъци в София"}
{"url": "https://www.novinite.bg/articles/164139/Rusiya-spira-vnosa-na-svinsko-meso-ot-Balgariya", "text": "Rусия спира вноса на свинско месо от България. Причината са първите случаи на африканска чума по прасетата в Провадийско. В румънския град Гюргево, в непосредствена близост до Русе, е открито ново огнище на болестта.Около 30% от всички свине в страната се отглеждат в Русенско. Свинекомплексите като този в Голямо Враново са взели всички необходими мерки за сигурност. В Русе се събра кризисен щаб, който набеляза мерки, така че да не бъде допуснато болестта да се разпространи в региона.Дезинфекцията на автомобилите, преминаващи през Дунав мост, отдавна е факт. Граничните власти конфискуват от пътниците и продукти от свинско месо. Рискът от пренасяне на заразата остава в дребните стопанства по селата. Затова властите призоваха хората да заколят прасетата си.Свинекомплексът в Голямо Враново е недостъпен. Мерките за биосигурност са драконовски. Ако заразата от африканска чума достигне промишлените свинеферми, последствията ще са катастрофални.Ако се установи огнище на заболяването и в Русенско, неминуемо ще се вдигне и цената на свинското за потребителите.", "date": "2018.09.07", "title": "Русия спира вноса на свинско месо от България"}
{"url": "https://www.novinite.bg/articles/164146/Eto-shemata-po-koyato-sa-dejstvali-v-Karnobat", "text": "Общо 20 са дружествата, осъществяващи легална дейност и свързани помежду си, които участват в данъчни престъпления по случая „Карнобат“. Това каза ръководителят на Специализираната прокуратура Даниела Начева по време на брифинг във връзка със случая „Карнобат“.„Разследването е по няколко направления, изключително мащабно. През месец юли 2018 г. е започнало разследването по информация за съществуваща фабрика за производство на цигари. На място открихме цех с машини и помещения за работници.Машините към момента на операцията не работеха и работници там нямаше“, каза още прокурор Начева и посочи, че са открити цигари на стойност 3 млн. лв. става въпрос за общо 20 дружества, които осъществяват легална дейност и са свързани помежду си, пише Блиц.„Освен данъчните престъпления, проследихме дейността на дружествата и след изземвания във „Винпром Карнобат“ сме сезирали Агенция „Митници“, която в момента извършва инвентаризация на всички складови помещения. Установили сме и парични потоци с неустановен произход – т.е. дружествата и лицето, което ги контролира, паралелно с това извършва и нелегалната дейност. Като тези пари се влагат в легалната икономика чрез различни връзки между фирмите. 1,6 млн. лв. са спестяваните данъци на бюджета от две фирми“, обясни тя.", "date": "2018.09.07", "title": "Ето схемата, по която са действали в Карнобат"}
{"url": "https://www.novinite.bg/articles/164148/Intenziven-trafik-po-granicite-na-stranata", "text": "Интензивен е трафикът на ГКПП „Калотина“ и „Кулата“. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 13.00 часа. На българо-сръбската граница на ГКПП Калотина трафикът е интензивен на изход от леки автомобили. На българо-гръцката граница на ГКПП Кулата трафикът е интензивен. На българо-македонската, българо-турската и на българо-румънската граница трафикът е нормален на всички гранични контролно-пропускателни пунктове.", "date": "2018.09.07", "title": "Интензивен трафик по границите на страната"}
{"url": "https://www.novinite.bg/articles/164127/Publikata-izbira-svoya-lyubima-fotografiya-ot-konkursa-Hubava-Sofiya-do-11-septemvri", "text": "28 фотографии бяха селектирани от журито на конкурса “Хубава София”, Калин Руйчев и Надежда Павлова, за участие във финалната изложба, а сред тях е и фотографията, при която ще отиде голямата награда на журито – 1000 лв. ваучер за фототехника, осигурена от Катаржина Естейст. Галерията с избраните фотографии е отворена за гласуване до 11 септември. Всеки може да гласува за своя фаворит на .Кадърът, събрал най-много гласове, ще донесе на своя автор наградата на публиката – уикенд за двама в Катаржина Естейт.Конкурсът “Хубава София” стартира на 1 юли и качването на снимки за участие продължи до 15 август. Журито направи своята селекция от общо 565 подадени фотографии на 93 автори.Финалната изложба на конкурса ще се открие на 12 септември пред НДК, когато ще бъдат обявени и наградените фотографии.Фотоконкурсът се организира от Катаржина Естейт съвместно с Дирекция „Култура” на Столична Община и ФотоСинтезис.Жури на конкурсаНадежда ПавловаНадежда Павлова е родена през 1969 г. Завършила е ТУ – София, УНСС, Арт колеж – София в класа на Борис Юскеселиев и магистърска програма Фотографско изкуство към НБУ. От 2010 г. до 2013 г. е член на УС на Фотографска академия „Янка Кюркчиева”. От 2013 г. е главен координатор на Месец на фотографията. От 2012 г. до 2015 г. е колумнист за сп. „Фотомания”. Куратор в SYNTHESIS – Галерия за фотография. Била е член на жури на Биенале Фодар, Фотоакадемика, Месец на фотографията и др. български и международни конкурси. Автор на над 25 самостоятелни изложби. Носител на награди в България и чужбина – Снимка на годината - България, Фотоакадемика, Асоциация на сръбските фотографи и др.Калин РуйчевКалин Руйчев е роден в София през 1968 г. Внук на двама фотографи, от дете с интерес наблюдава техните професионални занимания и някак логично и неусетно сам започва да снима. От 1991 г. работи за различни периодични български издания: вестник \"Ритъм\", списанията \"Егоист\", \"Метрополис\", \"Ева\". В последните години работи на свободна практика и сътрудничи на различни издания, сред които \"Ева\", \"Амика\", \"Харпарс базар\" и др. Куратор в SYNTHESIS – Галерия за фотография.", "date": "2018.09.07", "title": "Публиката избира своя любима фотография от конкурса “Хубава София” до 11 септември."}
{"url": "https://www.novinite.bg/articles/164128/Nedostig-na-linejki-v-obshtina-Bansko", "text": "Спешната помощ в района разполага само с два специализирани автомобила. Те обслужват 8 населени места, повечето от които труднодостъпни. Според кмета Георги Икономов линейките са недостатъчни, особено в активния зимен туристически сезон. По тази причина предстои изпълнение на проект за модернизация на спешната помощ, разработен между българската община и румънския град Петрошани.", "date": "2018.09.07", "title": "Недостиг на линейки в община Банско"}
{"url": "https://www.novinite.bg/articles/164147/Malniya-udari-detsko-leglo-v-Smolyansko", "text": "Публикувано във факти.бг: Мълния порази къща в смолянското село Селище и унищожи детско легло, междуетажна конструкция, бяла и черна техника, както и друго домашно имущество на 61-годишна жена. Инцидентът е станал завчера малко преди 14 часа. Мълнията проникнала през покрива на сградата. Сградата е спасена, с опушени около 100 квадрата стени, съобщиха от полицията. „Действително има изгорено детско легло, но за щастие децата ги е нямало. Младото семейство имат три деца и всички са в София. Там работят. Собственичката на къщата се казва Ани. Били са със съпруга й на почивка в Гърция и са се прибрали. По време на инцидента само тя си е била вкъщи. Мъжът ѝ е американец, бил е навън“, каза кметът на селата Еленска и Селище Юлиян Нейков. По думите му сложената за изолация вата на плочата до голяма степен е помогнала да не се разгори целият покрив.„Комшиите са се намесили много бързо и не са позволили на огъня да се разраства. Тогава дойдоха пожарните коли от Мадан и Смолян. С малкия дявол се е разминало. Добре, че жената си е била там, та е реагирала бързо и с помощта на комшиите са овладели ситуацията, докато дойдат пожарните“, коментира Нейков.За четирима изгубили се в гората туристи вчера съобщава още полицията в Смолян.", "date": "2018.09.07", "title": "Мълния удари детско легло в Смолянско"}
{"url": "https://www.novinite.bg/articles/164132/Davame-nad-41-mln-lv-za-nablyudenie-na-granicata-s-Turciya", "text": " Договор на стойност 34 776 224 лв. без ДДС (или 41,7 млн. лв. с ДДС) подписа Министерството на вътрешните работи за разширяване на интегрираната система за наблюдение на българо-турската граница. Изпълнител на поръчката е консорциум \"Зелена граница\", партньори в който са фирмите \"Телелинк\"ЕАД \"Оптикс\"АД и \"Технострой Консулт\" ЕООД. Предвидените дейности трябва да се изпълнят в рамките на девет месеца.Става въпрос за доставка на оборудване, инсталиране, изграждане на сензорни линии по българо-турската граница в участъците, непокрити от съществуващите периметрови сигнално-охранителни системи, пише actualno.com. Всяка сензорна линия ще се състои от неохлаждаеми термовизионни камери, разположени на избрани от участниците позиции. Има и места за монтиране на термовизионни камери, които са твърдо посочени от МВР. Задължително е използването на аналитичен софтуер за детекция на движение в зоната на наблюдение на камерите.Гаранционният срок за монтираното оборудване, даден от консорциум \"Зелена граница\", е 36 месеца. Гаранционната поддръжка е със същия срок.Изпълнителят е предложил да изгради 13 броя сензорни линии, с проектен разход на електрическа енергия 475.92 kWh и 92 700 метра дължина на оптичните кабелни трасета. Изискването е термовизионните камери да са стационарни, разположени от двете страни на съществуващия път по линията на държавната граница. Те трябва да са разположени така, че да се осъществява непрекъсната зона за видеонаблюдение по цялата дължина на сензорната линия с ширина в най-тясната си част минимум 5 метра. Не трябва да се допускат т.нар. \"мъртви\" зони (без видеонаблюдение) по протежение на една сензорна линия или между две съседни сензорни линии с обща граница. Не трябва да се допускат и мъртви зони в граничните участъци между сензорна линия и периметрова сигнално охранителна система, изградена по предходен проект.Шестима са били кандидатите за участие в обществената поръчка. В хода на провеждането й петима от оферентите са били отстранени. До отваряне на ценова оферта е допуснато само предложението на консорциум \"Зелена граница\". Недоволен от отстраняването кандидатът \"Израел Аероспейс Индъстрис\" ЛТД е обжалвал мотивите за това пред Комисията за защита на конкуренция на 2 януари. Антимонополният орган е отхвърлил жалбата на израелската компания като неоснователна. Същото е впоследствие и решението на Върховния административен съд.", "date": "2018.09.07", "title": "Даваме над 41 млн. лв. за наблюдение на границата с Турция"}
{"url": "https://www.novinite.bg/articles/164136/Iskat-postoyanen-arest-za-alkoholniya-bos-Minyu-Stajkov", "text": ", сред тях е и Миню Стайков. Другите две лица се издирват.Това съобщиха на брифинг в спецпрокуратурата по случая със спецакцията на „Винпром Карнобат“, „Сис индустрийс“ и „Топаз мел“.При проверката е установено, че става дума за верига от свързани фирми, ръководена от едно от задържаните лица.„При проверката стигнахме до данни, че се извършва и данъчни престъпления. Доказателствата сочат, че въпросното лице извършва дейност в нелегалната тютюневата фабрика и влага парите в легален бизнес”, съобщиха на брифинга.Припомняме, че прокуратурата проведе акция в офиси на „Винпром Карнобат“, „Сис индустрийс“ и „Топаз мел“. При нея бяха задържани 10 лица.", "date": "2018.09.07", "title": "Искат постоянен арест за алкохолния бос Миню Стайков"}
{"url": "https://www.novinite.bg/articles/164133/Ochakva-se-deloto-sreshtu-Desislava-Ivancheva-da-tragne-po-sashtestvo", "text": "Специализираният съд трябва да реши дали делото срещу отстранения кмет на район \"Младост\" Десислава Иванчева, заместничката й Биляна Петрова и бившия управник на района Петко Дюлгеров ще тръгне по същество.Тримата са обвинени за взимане на подкуп в особено големи размери, като Петрова и Дюлгеров са помагачи на Иванчева. Бившата кметица и заместничката ѝ бяха задържани при показна акция в центъра на София на 17 април, а в колата им - открити 70 000 евро белязани банкноти.Иванчева и Петрова направиха неколкократни опити да излязат от ареста с молби съдът да промени мерките им за неотклонение от \"задържане под стража\" в по-леки, но получиха отказ.В края август магистратите решиха психиатър, онколог и съдебен лекар да извършат съвместен преглед на Иванчева, която поиска да бъде освободена от ареста заради здравословното си състояние. Резултатите от експертизата все още не са ясни.", "date": "2018.09.07", "title": "Очаква се делото срещу Десислава Иванчева да тръгне по същество"}
{"url": "https://www.novinite.bg/articles/164150/Shest-deca-postradaha-pri-katastrofa-v-oblast-Dobrich", "text": "Лек автомобил „Рено” с добричка регистрация, управляван от неправоспособния водач С.Ч. (51 г.) от град Добрич, губи контрол над МПС и се блъска в автобусна спирка в село Пчеларово на 6 септември, около 02,50 ч. – съобщават от Областната дирекция на МВР-Добрич.При инцидента са пострадали 6 малолетни деца от град Шабла, возещи се в превозното средство. Те са настанени в болницата в Добрич за лечение, без опасност за живота. По случая е образувано досъдебно производство.", "date": "2018.09.07", "title": "Шест деца пострадаха при катастрофа в област Добрич"}
{"url": "https://www.novinite.bg/articles/164144/Sofiyanec-otvlyakal-i-iznasilil-tri-prostitutki", "text": "43-годишен мъж от София е отвлякъл, изнасилил, ограбил и малтретирал три проститутки от района на Слънчев бряг. За това съобщи шефът на Апелативна прокуратура в Бургас Любомир Петров. Насилникът извършил трите престъпления в края на юли и началото на август. Пострадалите жени са 22, 24 и 25 години. Те признали в полицията, че се прехранват с проституция. И трите отвличания станали по пътя Слънчев бряг - Обзор в района на \"Ханска Шатра\", известен с висока концентрация на практикуващи най-древния занаят, уточни прокурор Петров. \"В първите два случая е имало и втори извършител, който е процес на установяване. След бой и заплахи са качени насила в автомобил, закарани в гориста местност, където са извършени изнасилвания спрямо двете пострадали, както и грабеж на парите и златните им накити\", посочи прокурорът. Третият случай е аналогичен. Жертвата отново е била заплашвана и пребита, но при вкарването в колата ръцете и краката й били вързани със свински опашки. \"Там извършителят е един по отношение на изнасилванията - Николай Паскалев. Отведена е първо в гориста местност, където е изнасилвана, а след това и в къща в село Приселци, където също е изнасилвана и държана до другия ден сутринта. Освободена е с маска на главата, отведена е до село Старо Оряхово\", разказа прокурор Любомир Петров. Проведени са необходимите процесуално-следствени действия. Извършителят Николай Паскалев от София е разпознат от пострадалите. \"От дома в Приселци са иззети множество вещи, относими към предмета на разследване по делото. Тоест можем да говорим за много сериозна степен на доказване на обвиненията към това лице. Говорим за общо 11 тежки умишлени престъпления - три отвличания, три противозаконни лишавания от свобода, три изнасилвания и два грабежа. Вероятно ще има и още три обвинения за блудствени действия\", посочи апелативният прокурор. Паскалев е задържан за 72 часа, предстои днес да му бъде поискана мярка за неотклонение „постоянен арест“, обяви ръководителят на Окръжна прокуратура Георги Чинев: \"Престъпления, извършени с изключителен цинизъм, граничещ с нечовешкото. След деянията техните лични карти са били снимани. Те са били заплашвани, че ако проговорят, ще претърпят, меко казано, неблагоприятни последици върху семе би\". Сумарно наказанията по различните обвинения могат да доведат до ефективна присъда от 15 години лишаване от свобода.", "date": "2018.09.07", "title": "Софиянец отвлякъл и изнасилил три проститутки"}
{"url": "https://www.novinite.bg/articles/164126/Preasfaltirat-problemniya-uchastak-ot-patya-Svoge-Sofiya", "text": "Днес ще се преасфалтира участъкът от пътя Своге - София, където при катастрофа с автобус на 25 август загинаха 17 души. Ремонтните работи ще са в отсечката от водостока, преди пътния инцидент, до моста над река Лесковдолска. Движението ще бъде спряно. Обходните маршрути за леките автомобили са път София - Монтана и след това път Своге - Искрец - Бучин проход. Проходът „Петрохан“ на територията на Софийска област също е в ремонт и там шофьорите трябва да карат с по-ниска скорост и да спазват стриктно пътната сигнализация. Тежкотоварните камиони и автобусите, идващи от Видин по път Е-79 и пътуващи към Своге, ще бъдат отклонявани при Ребърково в посока Ботевград, за да не влизат в Искърското дефиле. Леките автомобили и локалният трафик от София към Своге ще могат да преминават по път II-16 в двете посоки до отклонението за село Редина.", "date": "2018.09.07", "title": "Преасфалтират проблемния участък от пътя Своге - София"}
{"url": "https://www.novinite.bg/articles/164130/Dneven-horoskop-za-petak", "text": "Обичта на близките ви е стимул за вас и не бива да я пренебрегвате, изтъквайки на преден план заетостта си. Романтично настроени, ще търсите и близостта на специален за вас човек, чието присъствие ви прави по-уверени и добри. Днес сте в изключителна форма, способни сте да се справите с всичките си ангажименти блестящо. Подобряването на финансовото ви състояние ще повиши самочувствието ви. Страстта ви към пазаруване ще се развихри с пълна сила, но не купувайте излишни вещи.Доверете се на интуицията си днес, когато се колебаете. Бъдете резервирани към доброжелатели, които твърде охотно ще ви предлагат помощта си. Моментът е подходящ да подобрите отношенията си с роднините. Вижте повече: ", "date": "2018.09.07", "title": "Дневен хороскоп за петък"}
{"url": "https://www.novinite.bg/articles/164151/MVR-s-podrobnosti-ot-proverkata-na-katastrofata-s-bashtata-na-prezidenta-v-Harmanli", "text": "МВР показа пълен видеозапис на катастрофата в Харманли, в който е участвал бащата на държавния глава Румен Радев - Георги Радев.От вътрешното ведомство заявиха, че са констатирани поредица от нарушения още от първия момент на случването на инцидента. Още след пристигането на двамата полицаи, движението не е било обезопасено и трафикът не е бил отклонен, така че да се работи спокойно по уточняването на ситуацията. На записа се вижда и, че малко по-късно, при патрула на пътната полиция, идва и кметът на Харманли. От МВР обаче не разясниха какво е наложило появата му и дали е случайна. От там обаче уточниха, че в хода на проверката полицаите не са споделяли да им е оказван натиск.На показания видеозапис се вижда още, че мястото на инцидента се обезопасява час и половина след пристигането на полицията. Тогава се слагат ограничителни конуси, които обаче не възпрепятстват движението около мястото на катастрофата. Също никой от полицаите не е взел показанията на свидетели на катастрофата, а такива е имало, обясниха от МВР.Случаят се проверява и от прокуратурата, а дисциплинарно производство е назначено от директора на Областната дирекция на полицията в Хасково. След дисциплинарната проверка ще стане ясно и да ли ще има още наказани полицаи по случая, предаде БНР.", "date": "2018.09.07", "title": "МВР с подробности от проверката на катастрофата с бащата на президента в Харманли"}
{"url": "https://www.novinite.bg/articles/164131/16-sa-jertvite-na-zemetresenieto-v-Yaponiya", "text": "Японският министър-председател Шиндзо Абе заяви, че броят на жертвите на силното земетресение на остров Хокайдо се е увеличил на 16, предадоха Ройтерс и ДПА. Абе каза също така на правителствено заседание, че 26 човека все още са в неизвестност след вчерашния трус с магнитуд 6,7, който предизвика свлачища, затрупали домове, и доведе до прекъсвания на електричеството и нарушения на транспорта, парализирали Хокайдо. След земетресение в Япония: 8 загинали и десетки в неизвестност (СНИМКИ) земетресение Япония септември БГНЕС \"Около 22 000 работници прекараха цялата нощ в издирвателни и спасителни операции. Правителството ще увеличи своята помощ и ще положи всички усилия за спасяване на животи\", каза Абе. Повече от половината от 5,3-милионното население на острова остава без ток, а 42 000 домакинства все още са без вода.", "date": "2018.09.07", "title": "16 са жертвите на земетресението в Япония"}
{"url": "https://www.novinite.bg/articles/164138/Raste-broyat-na-jertvite-na-zemetresenieto-v-Yaponiya", "text": "Жертвите на земетресението, разтърсило японския остров Хокайдо, вече са 16, каза премиерът Шиндзо Абе, цитиран от Ройтерс и ДПА.26 души все още са в неизвестност след вчерашния трус с магнитуд 6,7, който предизвика свлачища, затрупа домове, и доведе до прекъсвания на електричеството и нарушения на транспорта.\"Около 22 000 работници прекараха цялата нощ в издирвателни и спасителни операции. Правителството ще увеличи своята помощ и ще положи всички усилия за спасяване на животи\", каза Абе.", "date": "2018.09.07", "title": "Расте броят на жертвите на земетресението в Япония"}
{"url": "https://www.novinite.bg/articles/164124/Dnes-shte-bade-slanchevo", "text": "Днес ще бъде слънчево. В следобедните часове над източните и планинските райони ще има временни увеличения на облачността, но само на отделни места там ще превали. Ще продължи да духа слаб до умерен вятър от запад-северозапад. Максималните температури ще са между 26° и 31°, за София – около 26°. В планините ще има променлива облачност и на отделни места ще превали краткотраен дъжд. Ще духа умерен северозападен вятър. Максимална температура на височина 1200 метра около 19°, на 2000 метра – около 12°.Над Черноморието ще бъде предимно слънчево. След обяд ще има временни увеличения на облачността и на отделни места ще превали. Ще духа до умерен северозападен вятър. Максималните температури ще са между 26° и 28°. Температурата на морската вода е 26-27°. Вълнението на морето ще бъде 1-2 бала", "date": "2018.09.07", "title": "Днес ще бъде слънчево"}
{"url": "https://www.novinite.bg/articles/164153/V-Lovech-zadarjaha-dvama-maje-za-sauchastie-v-telefonni-izmami", "text": "Полицията в Ловеч е задържала двама мъже на възраст 23 и 26 години за съучастие в извършването на телефонни измами, след като в началото на тази седмица в града бяха измамени четири жени.Двамата мъже са задържани като посредници \"мулета\" при извършването на три телефонни измами. Потърпевшите възрастни жени са им предали над 11 хиляди лева и златни накити. Отнетите пари и ценности са били предавани по различни схеми на трети лицаПри извършено претърсване в апартамент в Ловеч, обитаван от един от задържаните, полицаите са намерили множество мобилни телефони и СИМ карти на различни български и румънски оператори.Потърпевшите са били заблудени, че оказват съдействие на органите на МВР, за да заловят действащи телефонни измамници.  По случая вече работи Районна прокуратура-Ловеч. Процесуално-следствените действия продължават.", "date": "2018.09.07", "title": "В Ловеч задържаха двама мъже за съучастие в телефонни измами"}
{"url": "https://www.novinite.bg/articles/164125/kvARTal-Festival-2018-promenya-chast-ot-Stara-Sofiya-za-treti-pat", "text": "За пръв път от появата си през 2016 година, квАРТал Фестивал може да се похвали със затворени улици – факт, който безапелационно превръща инициативата, в най-значимото градско културно събитие на София през есента! В тази връзка квАРТал Фестивал се включва и в платформата . На 15 и 16 септември от 11 до 18 ч. за движение ще бъдат затворени ул. Цар Симеон, ул. Екзарх Йосиф и ул. Искър в частта им между ул. Раковски и бул. Мария Луиза, както и ул. Триадица и ул. Сердика в частта около Министерски съвет (паркинг и НАГ).Изброените улици, които се явяват и сърцето на фестивала ще се отворят и десетките ателиета, работилници, студия, пространство за коуъркинг, кино, барове, ресторанти и организации от всякакъв тип, ще представят богатите си и разнообразни програми на посетителите, които ще могат да се разхождат свободно и да се наслаждават на фестивални активности от всякакъв тип, изнесени на самите улици. И това съвсем не е всичко! Една от най-емблематичните сгради на София, архитектурния паметник, в който днес се помещаватЦентрални Софийски Хали, става една от главните локации на квАРТал Фестивал 2018! Мащабният паркинг-двор от страната на ул. Пиротска, ще послужи за сцена на музикалната платформа kvARTal LIVE! ", "date": "2018.09.07", "title": "\"квАРТал Фестивал 2018\" променя част от Стара София за трети път"}
{"url": "https://www.novinite.bg/articles/164134/Stotici-kiparski-turci-se-vklyuchiha-v-protestno-shestvie-v-severnata-chast-na-Nikoziya", "text": "Стотици кипърски турци се включиха в протестно шествие в четвъртък вечерта в северната част на Никозия. Демонстрацията бе насочена срещу „внесената” от Турция икономическа криза, за мир и обединение на Кипър. „Маршът за социално съществуване”, както бе наречена мащабната проява, бе организиран от „Синдикалната платформа\", включваща над 20 синдиката и неправителствени организации на кипърските турци. Участниците в него протестираха срещу икономическите и социалните трудности, които кипърската турска общност преживява заради срива на турската лира, срещу огромното повишаване на цените на горива, електроенергия и други стоки, и резкия спад на доходите и покупателната способност.Обезценяването на турската лира предизвика истинско икономическо цунами в окупираните територии, които са под международно ембарго, изцяло финансово и икономически зависими от Турция. Инфлацията през последните осем месеца надминава 24%, цената на електроенергията е скочила с 50% от февруари.„Синдикалната платформа” предаде на лидера на кипърските турци Мустафа Акънджъ 70 предложения за мерки в икономическата и социалната сфера за излизане от кризата.Шествието бе също така в подкрепа на обединяването на Кипър, което кипърските турци виждат като решение на икономическите и социалните им проблеми. Стотиците протестиращи настояваха за „Решение на нашата земя, а не вносни продукти, федерален Кипър”, като скандираха, че „Мирът в Кипър не може да бъде предотвратен”.", "date": "2018.09.07", "title": "Стотици кипърски турци се включиха в протестно шествие в северната част на Никозия"}
{"url": "https://www.novinite.bg/articles/164162/Turciya-ne-moje-da-priema-poveche-bejanci-zayavi-Erdogan", "text": "Турция не може да си позволи да приема повече бежанци от Сирия, заяви турският президент Реджеп Тайип Ердоган по време на среща с президентите на Русия и Иран в Техеран, предаде Ройтерс. Турция е приела 3,5 милиона бежанци от Сирия от началото на седемгодишната война в страната. Ердоган обеща през юни да съдейства за връщането на бежанците у дома.Турският президент говори в Техеран, където се срещна с лидерите на Иран и Русия Хасан Рохани и Владимир Путин, за да обсъдят съдбата на намиращата се под контрола на бунтовниците провинция Идлиб.Ердоган заяви днес, че трябва да бъдат предприети стъпки за предотвратяване на по-нататъшна миграция от Сирия. Служба на ООН за координация на хуманитарните въпроси оценява, че ако бъде предприета офанзива около 800 000 души ще бъдат принудени да напуснат домовете си.", "date": "2018.09.07", "title": "Турция не може да приема повече бежанци, заяви Ердоган"}
{"url": "https://www.novinite.bg/articles/164157/Kola-se-vryaza-v-targovski-centar-v-Sofiya", "text": "Лек автомобил се вряза във витрина на магазин в търговски център в София в петък. Инцидентът е станал в района на бул. „Монтевидео” и бул. „Президент Линкълн” в кв. \"Овча купел\".Пострадала е една жена - клиентка на магазина, както и шофьорът на автомобила. Според очевидци той бил във видимо нетрезво състояние. След като се забил във витрината, подкарал автомобила на заден ход, ударил друга кола и бус и спрял в стена.  Първата линейка е пристигнала на мястото шест минути след подаването на сигнала малко след 14 ч. Веднага след това са изпратени още два екипа на Спешна помощ.", "date": "2018.09.07", "title": "Кола се вряза в търговски център в София"}
{"url": "https://www.novinite.bg/articles/164158/Mechka-napadna-stado-kraj-Chepelare-54-ovce-sa-martvi", "text": "Поредно нападение на мечка в Смолянско. Този път жертвите са 54 овце. Те са част от стадо от 155 животни, които били оставени да пренощуват във външно заграждение към обора. Инцидентът е станал край чепеларското село Малево. Една овца е убита от мечката, две са ранени, а 53 са се задушили при опити да се приберат в обора, съобщиха от РИОСВ Смолян  От намерените следи, експертите са категорични, че щетата от кафява мечка.Ще бъде изготвено предложение за обезщетяване на собственицитеоредно нападение на мечка в Смолянско. ", "date": "2018.09.07", "title": "Мечка нападна стадо край Чепеларе, 54 овце са мъртви"}
{"url": "https://www.novinite.bg/articles/164159/Ochakvat-se-i-drugi-disciplinarni-nakazaniya-za-incidenta-s-bashtata-na-prezidenta", "text": "Комисията, проверявала случая в Харманли за пътно произшествие с участието на бащата на президента, е установила, че са допуснати обстоятелства, които са довели до грубо нарушение на квалификацията на произшествието . Това каза на брифинг в МВР главен инспектор Росен Рапчев.Автоконтрольорът, който е уволнен, не е предприел всички необходими действия, за да документира и обезопаси мястото. След проверката на случая от Областната дирекция в Хасково на Георги Радев е издаден акт за установяване на административно нарушение, защото е отнел предимство. Водачът на триколката също има акт, защото неправилно се е движил по пътното платно. Очаква се да има и други дисциплинарни наказания по случая.гл. инсп. Росен Рапчев - от отдел \"Пътна полиция\" в ГД \"Национална полиция\": Най-големият проблем, който установихме при проверката, е, че при толкова много свидетели полицейските служители не са оказали необходимата възможност да привлекат свидетели очевидци, с които да докажат какъв е типът на произшествието и също така пътният полицай, след като е документирал произшествието, не се е по никакъв начин съобразил с това, че на това кръстовище има камери. Полицаят е могъл да види този запис след това и да прецени дали произшествието е така, както са му казали очевидците.", "date": "2018.09.07", "title": "Очакват се и други дисциплинарни наказания за инцидента с бащата на президента"}
{"url": "https://www.novinite.bg/articles/164160/MVR-pomogna-na-decata-na-zaginali-i-postradali-policai", "text": "Със заповед на министър Валентин Радев деца на загинали и пострадали при изпълнение на служебните си задължения служители на МВР получиха финансова подкрепа за първия учебен ден.100 деца бяха подпомогнати с по 500 лева от средствата, набрани в рамките на Националната благотворителна кампания, съобщиха от пресцентъра на МВР.От ведомството отправиха искрена благодарност към всички дарители, които подкрепят каузата на МВР.„Тяхната ангажираност е безценна помощ в стремежа да изградим атмосфера на приятелство и отзивчивост за децата на наши колеги“, обясниха от министерството. в подкрепа на децата на загиналите и пострадалите при изпълнение на служебните задължения служители от системата на МВР се провежда под патронажа на министъра на вътрешните работи.Средства се набират целогодишно чрез кратки номера, специално открити от телекомуникационните компании за целите на благотворителната кампания на МВР и по банков път.От февруари 2016 г. в полза на децата се набират средства и чрез удържане на суми от месечното възнаграждение на служителите, които са попълнили съответната декларация за това.Всеки месец на сайта на МВР се публикува финансов отчет за постъпленията.", "date": "2018.09.07", "title": "МВР помогна на децата на загинали и пострадали полицаи"}
{"url": "https://www.novinite.bg/articles/164154/Nad-4000-uchiteli-shte-se-pensionirat-prez-2018-g", "text": "Недостигът на преподаватели по някои специалности се компенсира с пенсионери, с неправоспособни учители или в образованието влизат учители, които остават такива за година или даже за по-малко. Това е индикатор за проблем в политиката и то не само формален, а е тревожен феномен за деградация на отношението и респекта към образованието. Показателно е, че през 2018 г. ще се пенсионират над 4000 учители, а желанието на младите по възраст учители не се е променило спрямо миналата година и е в рамките на 1 процент от общия брой на учителите. Това се казва в позиция за недостига на педагогически специалисти от Синдиката \"Образование\" към КТ \"Подкрепа\". В нея се отбелязва, че ако като народ се примирим с усещането, че професията на учителя е лесна, достъпна и възможна с едногодишна преквалификация, това ще гарантира неизбежен упадък на образователната система. По повод идеята бъдещите учители да се подготвят за професията по \"бърза писта\", само за няколко месеца, от синдиката коментират, че ще се гарантира още по-голям срив в образованието. Те заявяват, че е недопустимо подготовката на бъдещите педагогически специалисти, които имат мисията да превърнат детето в личност, да подготвят бъдещето на страната, да бъде в рамките на такъв кратък срок.\"Това навява спомени за ПУЦ, Рабфак и за други, разгромяващи образованието практики от социализма. Несериозно е и е безотговорно даже да се предположи, че човек, изграждащ човеци, може само с кратък курс и с едногодишна квалификация да бъде пълноценен и да изпълни своята социална и професионална роля. Такава политика ще промени из основи представата и вековните традиции за тази важна и ценена в много държави професия, се посочва в позицията.От синдиката отбелязват в нея положителното усилие на правителството и на МОН, в лицето на министър Красимир Вълчев, за увеличение на учителските заплати, но посочват, че \"дори и при 2000 лева учителска заплата, това няма да доведе до привличане на най-добрите учители и да ги задържи в образователните институции, ако не се преодолеят косвените причини за отблъскване от професията\". Без промяна на комуникациите с родителите, с обществените институции, без помощта на правителството в борбата с глобалните проблеми, професията на учителя няма да се възроди, е мнението на синдиката.В позицията на Синдиката \"Образование\", с председател Юлиян Петров, се посочва, че не се приема за устойчива политиката за подготовка на учители - магистри, която кореспондира с по-къс срок от пет години или 300 кредита. Толерираме формирането на Национална програма за квалификация и рехабилитация на учителите, която би повишила интереса към професията, заявяват от синдиката.", "date": "2018.09.07", "title": "Над 4000 учители ще се пенсионират през 2018 г"}
{"url": "https://www.novinite.bg/articles/164161/Zadaljitelna-zastrahovka-Grajdanska-otgovornost-za-vsichki-avtomobili-v-dvijenie", "text": "Автомобили, които формално не са спрени от движение, трябва да имат задължителната застраховка \"Гражданска отговорност\". Това става ясно от решение на Европейския съд в Люксебург по дело, заведено от Гаранционния фонд на Португалия.На португалския гаранционен фонд се е наложило да плати компенсация за близо 450 000 евро. Делото е заведено срещу жена на име Алина Антония Жулиана, която по здравословни причини не е шофирала автомобила си. Тя обаче го е държала в двора на къщата си без да го спре от движение официално и без да подновява задължителната полица \"Гражданска отговорност\".През 2016-та година синът й взема автомобила и катастрофира. Освен че той губи живота си, при инцидента загиват още двама души. Тъй като няма застраховка, компенсациите се плащат от гаранционния фонд, но след това той търси парите си от собственичката на автомобила.Жулиана твърди, че не носи отговорност и затова случаят стига до Люксембург. Според магистратите там обаче, автомобилът трябва да бъде застрахован, ако не е спрян от движение, независимо от това дали собственикът му има намерение да го шофира, или не.", "date": "2018.09.07", "title": "Задължителна застраховка \"Гражданска отговорност\" за всички автомобили в движение"}
{"url": "https://www.novinite.bg/articles/164156/Misteriozna-smart-na-33-godishen-maj-na-plovdivska-ulica", "text": "Тяло на 33-годишен мъж е открито в Пловдив. Това съобщи говорителят на ОДМВР-Пловдив, цитиран от Фокус. Сигнал за открито тяло в апартамент на ул. „Преспа“ 8 е получен преди обяд в 06 Районно управление на МВР.По първоначални данни мъжът е употребявал наркотици и това най-вероятно е причината за смъртта му. При огледа няма данни за насилие.По случая е образувано досъдебно производство.", "date": "2018.09.07", "title": "Мистериозна смърт на 33-годишен мъж на пловдивска улица"}
{"url": "https://www.novinite.bg/articles/164135/Do-10-godini-zatvor-za-zavrashtashtite-se-vav-Velikobritaniya-djihadisti", "text": "Завръщащите се във Великобритания джихадисти може да получат до десет години затвор, пише британският вестник \"Телеграф\".Новите правила ще бъдат въведени в законопроекта за борба с тероризма и ще означават, че всеки, за когото е установено, че е пътувал до определена държава, може да бъде преследван при завръщането си, дори ако не е член на забранена терористична група. Само онези, които работят за благотворителни организации или медийни организации, ще бъдат освободени от арест.Новият план ще направи по-лесно задържането на тези, които пътуват в чужбина, за да се борят за екстремистки групи. В момента е трудно да се криминализират британските граждани, които пътуват в Сирия, освен ако не може да се докаже, че те са помогнали на организация като \"Ислямска държава\", например.", "date": "2018.09.07", "title": "До 10 години затвор за завръщащите се във Великобритания джихадисти"}
{"url": "https://www.novinite.bg/articles/164129/Kolko-shte-ni-struva-moreto-prez-septemvri", "text": "Хиляди българи тръгнаха на път за почивните дни. В края на лятото очакват ли хотелиерите по морето силен сезон и през септември? Докога ще продължи сезонът по Черноморието и колко по-евтино ще почиваме през последните летни дни? Отговорите на тези въпроси даде Георги Георгиев в рубриката „На твоя страна”.Очакванията са през септември на път да тръгнат около 150 000 българи, 30 000 от които в Гърция. Допълнителна възможност за почивка дават и почивните дни около официалните празници. Около 6 септември с ден отпуск можем да направим дълъг уикенд от четири дни. В края на месеца – около Деня на Независимостта, можем да почиваме три дни.Дори и в по-големите курорти обаче вече могат да се намерят свободни легла на втора и трета линия. В битката за всеки турист хотелиерите вече пуснаха атрактивни оферти за края на сезона. Намаленията в родните курорти започват от 30% и достигат до 50% в края на месеца. Очакванията са през септември у нас да почиват 1,7 млн. българи. Някои хотелиери планират намаление на цените два пъти - в началото и в края на септември. Прогнозата за времето също е добра, така че краят на сезона може да се окаже по-успешен за хотелиерите.Най-ниската цена за квартира край брега ще падне до 7 лева, а къща по Беломорието най-евтино ще намерим за 47 лева. В градските хотели край морето нощувките ще поевтинеят с до 60%. До края на септември вече са пълни и хотелите в повечето планинските и спа курорти.Очакванията са през септември по гръцките плажове тен да събират 160 000 българи, а в турските курорти да почиват 110 000. Около 30 000 българи тръгват към Гърция още за първата серия почивни дни. Цените на почивката там също тръгва надолу, но с по-малки темпове – до около 30%. В Турция морето поевтинява с 30-35 %, но едва в последната десетдневка на септември.Още отстъпки се очакват и през октомври. Следващото лято обаче почивките ще поскъпнат, прогнозират туроператорите. Напук на очакванията за по-евтино море в турските курорти заради по-евтината лира, туроператорите запазват цените. Първо, защото продават пакетите в долари и в евро. Второ, защото повечето резервации са направени много преди срива на валутата на съседите.", "date": "2018.09.07", "title": "Колко ще ни струва морето през септември?"}
{"url": "https://www.novinite.bg/articles/164137/Federika-Mogerini-shte-se-sreshtne-s-prezidentite-na-Sarbiya-i-Kosovo", "text": "\r\nВърховният представител на Европейския съюз за външната политика и сигурността Федерика Могерини ще се срещне днес с президентите на Сърбия и Косово - Александър Вучич и Хачим Тачи, в рамките на диалога за нормализиране на отношенията между двете държави.Водещата тема на разговорите ще бъде идеята за \"размяна на територии\" - ще стане ли сръбският град Прешево част от Косово. Населеният предимно с етнически албанци регион е ключов за постигане на споразумение между Белград и Прищина. Споровете за територии са в основата на обтегнатите отношения между двете държави, а нормализиране на отношенията им ще отвори път за членство в Евросъюза.\r\n\r\nПротивници на идеята за размяна на територии предупреждават, че това крие риск на Балканите отново да се отворят \"кървящите рани\" от началото на 90-те години.\r\n", "date": "2018.09.07", "title": "Федерика Могерини ще се срещне с президентите на Сърбия и Косово"}
{"url": "https://www.novinite.bg/articles/164145/Vazdushni-udari-poraziha-selski-rajoni-v-Idlib", "text": "Въздушни удари бяха нанесени по контролираната от бунтовници сирийска провинция Идлиб по границата с провинция Хама, съобщи Сирийският център за наблюдение на човешките права, цитиран от Ройтерс и Асошиейтед прес. Франция се закани да удари Сирия, ако бъде използвано химическо оръжие в Идлиб Според неправителствената организация ударите по селски райони в северната част на провинцията, които рано тази сутрин са сложили край на спокойствието през нощта, са дело на руската бойна авиация. В Техеран предстои среща на президентите на Иран, Русия и Турция, които трябва да решат каква да бъде съдбата на последния бастион на бунтовниците в Сирия, отбелязва Ройтерс. В Идлиб и прилежащи части от провинциите Латакия, Хама и Алепо, които все още са под контрола на противниците на президента Асад, живеят около три милиона души.", "date": "2018.09.07", "title": "Въздушни удари поразиха селски райони в Идлиб"}
{"url": "https://www.novinite.bg/articles/164152/Ribari-ot-Yambol-signalizirat-za-sistemno-zamarsyavane-na-reka-Tundja", "text": "Ямбол не е сред градовете, богати на природни забележителности. Колорит и свежест създава единствено река Тунджа.  Със своята прохлада и голямо разнообразие на риба, тя привлича въдичари от цялата страна. Те са и тези, които най-често стават свидетели как реката, като в приказка, променя цвета си – бяла, червена, синя, с пияна, без пияна, с мирис. Наблюдава се и нещо като работно време на цветовете:„По принцип след 9 часа, един час върви тази мръсотия. След 10-15 минути отново се случва. След голямото замърсяване, един час върви тази мръсотия, и пак се избистря и рибата си идва“.Улучваме реката бяла с пияна. Рибари споделят:„Това е основа, с която мият съдове. От ден на ден намалява рибата в реката“.„Въдиците ни стават на нищо“.„Имам познати, които работят тук и ни казват от моста надолу да не се ходи за риба, защото е опасна за здравето“.Самите те са сигнализирали многократно за замърсяванията:„Дойдат проверяващите, бутнат им някой лев и край. Кога идват да вземат проби – вече като мине всичко“.Рибарите знаят предприятието, от което се замърсява и знаят какво произвежда:„Майонези и кори и такива работи.“Рибарите не са прави в едно  - че не се налагат санкции. ВиК – Ямбол е глобено от Регионалната инспекция по околната среда и водите в Стара Загора вече с над 5000 лева. Шефът на дружеството Стоян Радев обяснява:„В Ямбол има две разрешителни за заустване в открит водоизточник. Едното е за пречиствателна станция. Има разрешително и за заустване без пречиствателна станция. Ние няма как да изпълним тези условия без наличието на пречиствателна станция.“За взетите проби твърди:„Всички проби, които сме взимали през 2017 и 2018 година, отговарят на нормите за заустване в открит водоизточник без пречиствателна станция. Дори някои от показателите са близки до стойностите за заустване с пречиствателна станция“. Решението е в изграждането на пречиствателна станция. В това спор няма и тя трябваше да е готова още преди 4 години. Фирмата изпълнител обаче фалира, изтече и срокът за строителен надзор. В момента процедурите продължават , а новият краен срок е 2023 година.", "date": "2018.09.07", "title": "Рибари от Ямбол сигнализират за системно замърсяване на река Тунджа"}
{"url": "https://www.novinite.bg/articles/164155/BSP-Prokuraturata-da-vzeme-otnoshenie-kam-incidenta-v-Ovcha-kupel", "text": "БСП призова прокуратурата да вземе отношение към инцидента в „Овча купел”. Сутринта свлачище в столичния квартал погълна кола и част от ограда на строителен обект. Депутатът от БСП Георги Свиленски, който отиде на мястото на инцидента, коментира: \"Имаше опит за изваждане на автомобила, тоест за мен това беше опит за прикриване на доказателства към произшествието, тъй като нито от МВР, нито от районното кметство беше констатирано, че има такава случка. Искаха да извадят колата, да изсипят два камиона и да кажат, че всичко е ОК. Но тези хора в блока довечера трябва да се приберат и да спят. Около обед дойдоха органи на полицията, следствени органи, които ще направят необходимото да се опише случая. И призоваваме прокуратурата, ако счете, че има някакво нарушение, било то на документацията на строежа, на укрепването му, било то на действията след инцидента. Сега ще останем да наблюдаваме до последно какви действия ще предприемат институциите, за да може тези граждани да се приберат спокойно и да спят в апартаментите си. Тоест процеса продължаваме да го наблюдаваме. Молбата ми е към медиите, да продължавате да го наблюдавате, тъй като без това досега всичко щеше да бъде приключило\".", "date": "2018.09.07", "title": "БСП: Прокуратурата да вземе отношение към инцидента в „Овча купел”"}
