{"url": "http://www.novinite.bg/articles/149538/Rodninite-na-ubitiya-vav-Vinogradec-maj-Imashe-nad-120-gilzi-ne-strelya-deteto", "text": "Роднините на убития във Виноградец Наско Тонкев са категорични, че фаталният изстрел  не е бил произведен от 6-годишно момченце а от собственика на оръжието – председателят на Общинския съвет на Септември Лазар Влайков.По думите на дъщерята Деница Тонкева Влайков е потърсил помощ и съдействие по телефона от местния прокурор, вместо да подаде сигнал за инцидента на телефон 112, информира бТВ.Роднините на убития Тонкев описаха плашеща картина на инцидента – в ресторанта се празнувал рожден ден на въпросното 6-годишно дете, но хората около масата стреляли с пистолет. Изстрелите били стотици, а пистолетът се разменял между празнуващите.Последно Влайков е стрелял от масата, без да става, разказва Деница. Минута по-късно чула друг изстрел, който бил фаталният. След това видяла баща си, който питал „Какво направи, бе?” и казал, че са „го ударили”. Направил две крачки и паднал, а в ресторанта му настанала паника.Тогава Лазар станал, премерил му пулса и казал, че „е свършил”. След това говорил по телефона.Деница питала дали се обажда на 112, но той само вдигнал ръце. Сигналът на спешния телефон подал приятелят ѝ.По думите на Деница Влайков се е обаждал на някого да го защити – на местен прокурор, с когото бил близък и който е бил многократно заедно с него в същия ресторант.Според разказа на роднините на убития мъж полицията и линейката много е закъсняла, а Лазар се опитал през това време да манипулира присъстващите, като им „обяснявал” какво да кажат – кой къде бил застанал и как детето е стреляло.„Те първо седнаха и не знаеха какво да кажат, и изведнъж Лазар казва: Детето застреля баща ти”, споделя Деница.„Не съм видяла детето да държи пистолета, но други хора по масата стреляха с този пистолет, всички…”, разказва тя.По думите на близките на убития никой в селото не вярва, че детето е стреляло, стрелял е самият Влайков, когото описаха като „лош човек”, който и в много други случаи е проявявал агресия и дадоха примери – от намушкано с нож момче до счупен крак на момиче.Лазар обаче винаги оставал безнаказан и затова хората се страхували от него и никой не смеел да го съди.„Той не наведе глава, като излезе от ресторанта. Излязоха (със жена си – б. ред.), все едно че са спечелили 100 хил. лв. от джакпота. Жена му ни казваше да мълча, защото ни били много големи устата”, разказа в студиото на bTV вдовицата на убития мъж.Според дъщеря ѝ, разследването на място няма да реши нищо, защото в техния край всичко било „наши и ваши”. Роднините на загиналия мъж заявиха, че единствената подкрепа, която са получили, е от главния прокурор Сотир Цацаров, който измести разследването в Пловдив. ", "date": "2017.09.05", "title": "Роднините на убития във Виноградец мъж: Имаше над 120 гилзи, не стреля детето"}
{"url": "http://www.novinite.bg/articles/149557/11-godishno-dete-pochina-prostrelyano-s-lovna-pushka", "text": "11-годишно момче е намерено мъртво в къща в Стрелча в понеделник. То е било простреляно в главата с ловна пушка, съобщиха от полицията, информира НОВА.Оръжието е собственост на бащата на детето.По случая работи Районната прокуратура в  Панагюрище.Разследването продължава.", "date": "2017.09.05", "title": "11-годишно дете почина, простреляно с ловна пушка"}
{"url": "http://www.novinite.bg/articles/149559/Hvanaha-dvama-s-amfetamin", "text": "Снощи служители на от РУ Козлодуй са извършили проверка за наркотици в партерно помещение на жилищен блок в гр. Козлодуй. В помещението са установени двама мъже - Ц.Ф./39г./ от гр. Оряхово и Й.В./22г./ от гр.Козлодуй. Намерени  и иззети са сгъвки с бяло прахообразно вещество, което при направения тест е реагирало на амфетамин. Двамата са задържани  в РУ Козлодуй. Образувано  е досъдебно производство, уточняват от ОД на МВР Враца, информира ДАРИК.", "date": "2017.09.05", "title": "Хванаха двама с амфетамин"}
{"url": "http://www.novinite.bg/articles/149565/Otkriha-otkradnatata-debitna-karta-na-dyado", "text": "В село Разград, община Вълчедръм, във времето от 28 до 31 август, неизвестен извършител  проникнал през незаключена входна врата в частен дом, собственост на 76-годишен жител, откъдето извършил кражба на дебитна карта. По данни на собственика в нея е имало около 4 000 лв. От проведените оперативно-издирвателни мероприятия по „горещи” следи служители на Участък Вълчедръм са разкрили извършителя – Р.Ц./29 г./ от същото село, информира ДАРИК. Р.Ц. първо изтеглил  400 лв от АТМ устройство, монтирано в банков клон в гр. Вълчедръм, а в впоследствие направил опит за повторно теглене от АТМ устройство на територията на гр. София. Р.Ц. е открит и доведен в сградата на Участъка във Вълчедръм, където дал обяснения. Работата по документиране на престъпната му дейност продължава.", "date": "2017.09.05", "title": "Откриха откраднатата дебитна карта на дядо"}
{"url": "http://www.novinite.bg/articles/149547/Idvat-esennite-virusi", "text": "„Есента очакваме коронавируси, риновирусите, ангините, носовете”. Това заяви проф. Тодор Кантарджиев, директор на Националния център по заразни и паразитни болести, информира НОВА.Що се отнася до тигровия комар проф. Кантарджиев успокои, че няма причина за притеснения. И все пак посъветва:  „Хората да не оставят застояла дъждовна вода в дворовете си, а общините да взимат мерки”, заяви проф. Кантарджиев.Това лято здравните власти са успели да елиминират огнището от морбили.  ", "date": "2017.09.05", "title": "Идват есенните вируси"}
{"url": "http://www.novinite.bg/articles/149546/Dneven-horoskop-za-5-septemvri", "text": "\r\n\r\nИзползвайте енергията си, за да помогнете на близък или приятел, който има нужда от помощта ви. Бъдете негова подкрепа, дори да не сте сигурни колко сте стабилни.\r\n\r\nЕмоционалното ви състояние е близо до това на хората около вас- достатъчно, за да можете да ги разбирате доста лесно. Денят е подходящ да се свържете с онези, които напоследък ви притесняват.\r\n\r\nДнес ще разберете, че хората говорят за вас. Надявайте се, че казват истината. Може да ви е трудно да оставите тези неща на другите, но това е от съществено значение сега.\r\n \r\nПредставителите на останалите зодии могат да намерят дневния си хороскоп на \r\n", "date": "2017.09.05", "title": "Дневен хороскоп за 5 септември"}
{"url": "http://www.novinite.bg/articles/149572/Razpitvat-6-godishnoto-dete-ot-Vinogradec", "text": "6-годишното дете, за което има съмнения, че е произвело смъртоносния изстрел в село Виноградец, ще бъде разпитано. Тогава загина 47-годишен мъж, информира НОВА.То ще бъде разпитано при спазването на всички изисквания за разпит на малолетно лице в т.нар.„Синя стая“ в присъствието на педагог, психолог и съдия.В рамките на деня се очаква да бъде разпитан в качеството му на свидетел и Районния прокурор на Пазарджик Георги Кацаров, когото близките на жертвата подозират, че помага на собственика на пистолета Лазар Влайков.Прокуратурата ще направи и ревизия на предишни две прекратени досъдебни производства срещу Влайков. ", "date": "2017.09.05", "title": "Разпитват 6-годишното дете от Виноградец"}
{"url": "http://www.novinite.bg/articles/149591/Deteto-namereno-v-Strelcha-martvo-veroyatno-se-e-samoprostrelyalo", "text": "Детето, което беше намерено в Стрелча мъртво, вероятно се е самопростреляло, каза говорителят на главния прокурор Румяна Арнаудова, информира ДАРИК.   Снощи тялото на детето е било намерено около 17:20 ч. в спалнята на родителите му в Стрелча. Няма данни за убийство. Вероятно става дума за нещастен случай или за склоняване към самоубийство, каза Арнаудова.   Иззети са натривки от ръцете на детето.   Пушката е на бащата на детето и е била заредена. Пръв изстрела чува вуйчото, а няколко минути по-късно майката намира трупа на детето.   В дома са намерени три каси за съхранение на оръжие. В една от тях имало 19 патрона, но без разрешение за бащата, който е бил ловец.", "date": "2017.09.05", "title": "Детето, намерено в Стрелча мъртво, вероятно се е самопростреляло"}
{"url": "http://www.novinite.bg/articles/149560/Berbo-razkri-Izbrah-Kerala-zaradi-trenora-shte-nosya-trofei", "text": "\r\nНай-добрият голмайстор на българския национален отбор Димитър Бербатов разкри каква е причината да продължи кариерата си в екзотичния индийски  Бластърс. Митко ще бъде трениран отново от добрия си познайник Рене Мюленстийн. Двамата бяха заедно в Манчестър Юнайтед, където холандецът изпълняваше ролята на помощник на сър Алекс Фъргюсън. Тогава с  те завоюваха два пъти титлата във Висшата лига. После пък Мюленстийн привлече българина във Фулъм и там прекараха добър период. Сега бившият нападател на Тотнъм и Монако обяви, че е избрал Индия именно заради приятелството си с Мюленстийн, пише \r\n\"Големият фактор бе треньорът. Говорихме по телефона и той ми обясни, че би искал да работи отново с мен. Знаейки как той гледа на футбола, това не беше трудно решение. Разбира се, клубът показваше, че ме иска много, постоянно говореше с моя агент, демонстрираше ни уважение и това бе достатъчно да ме убеди, че трябва да приема това предизвикателство в тази нова лига\", заяви  пред индийската версия на Goal.com, цитиран от \"Топспорт\".\r\n\"Ще работим заедно за трети път, той ме познава много добре и знае как обичам да играя футбол, от какво се нуждая в тренировките, за да се чувствам добре и да бъда в най-добрата форма за моите години. Спечелихме някои трофеи заедно, така че се надявам да донесем такъв и на \", разкри амбициите си българският нападател.\r\n\"Когато пълниш стадиона всеки път с повече от 50 000 зрители, тогава трябва да им даваш нещо специално. Винаги опитвам да играя красив футбол, винаги искам да побеждавам и ще дам всичко от себе си да го правя с моя нов отбор\", категоричен е Митко Бербатов.\r\n", "date": "2017.09.05", "title": "Бербо разкри: Избрах Керала заради треньора, ще нося трофеи"}
{"url": "http://www.novinite.bg/articles/149562/Federer-e-osminafinalist-na-US-Open", "text": "\r\nРоджър  победи с 3:0 сета (6:4, 6:2, 7:5) поставения под номер 33 Филип Колшрайбер (Германия) на 1/8-финал на Откритото първенство на САЩ по тенис. 36-годишният швейцарец, който е носител на рекордните 19 титли от Големия шлем и 5-кратен шампион на \"Флашинг Медоус\" продължава уверено към нова титла, информира бТВ.\r\nШвейцарецът реализира пробив в седмия гейм на първия сет и след това го спечели с 6:4. Втората част също започна равностойно, но при 1:2 за Колшрайбер се стигна до серия от пет поредни гейма за , който взе сета с 6:2.\r\nРешителният момент в третата част дойде при 5:5, когато швейцарецът направи пробив, а след това без проблем взе подаването си за 7:5 и победа в мача. \r\nНа 1/4-финалите Маестрото ще се изправи срещу аржентинеца Хуан Дел Потро, който в епичен сблъсък победи Доминик Тийм (Австрия) с 1:6, 2:6, 6:1, 7:6 (1) и 6:4.\r\nПри нов успех  ще срещне победителя от двойката Рафаел Надал и Андрей Рубльов (Русия), който елиминира Григор Димитров във втория кръг.\r\n", "date": "2017.09.05", "title": "Федерер е осминафиналист на US Open"}
{"url": "http://www.novinite.bg/articles/149563/Mari-Stoilov-v-top-8-na-Liga-Evropa", "text": "\r\nГолямо признание за работата и треньорските си качества получи българският специалист Станимир Стоилов. Наставникът на казахстанския Астана беше включен сред 8-те най-интересни треньори в тазгодишната групова фаза на Лига Европа. Материалът е на италианското издание Lalaziosiamonoi.it.\r\nОсмината са избрани сред 48-те специалисти в турнира, заради \"престиж, оригиналност или любопитство\".  За Стоилов е посочено, че треньорската му кариера е \"тясно свързана с Левски (София)\". Изданието отличава три черти на практикувания от него футбол, заради които е интересен: Притежание на топката, контрол над играта и известна склонност към даването на път на млади таланти.\r\n\"През четвъртата си година начело на Астана Стоилов е готов да спечели позиции и престиж дори в Европа, след като спечели три титли на Казахстан, Националната купа и Суперкупата\", пише изданието.\r\nКакто е известно, Астана е в група с Виляреал, Макаби (Тел Авив) и Славия (Прага).\r\n\r\n\r\n\r\n\r\n\r\n\r\n\r\n\r\n", "date": "2017.09.05", "title": "Мъри Стоилов в топ 8 на Лига Европа"}
{"url": "http://www.novinite.bg/articles/149571/Nacionalniyat-ni-volejbolen-otbor-se-klasiraha-direktno-na-Evrovolej-2019", "text": "Националният волейболен отбор на България се класира по право за следващото европейско първенство - през 2019 година. Както знаете, националите ни завършиха на шесто място в крайната подредба на Евроволей в Полша, след като не успяха да преодолеят Сърбия на 1/4-финал. Това постижение обаче бе достатъчно, за да ни отреди директна квота за шампионата на Стария континент след 2 години.Той ще има нов формат след промените от страна на CEV. На  ще участват 24 отбора. За пръв път в историята шампионатът и при мъжете, и при жените ще се проведе в четири страни едновременно, съобщава bgvolleyball.com. Новите правила гласят, че първите 12 тима от предходната надпревара се класират директно за следващата. При жените, поради новата схема на провеждане на първенството с четири домакина, волейболистките на България трябва да бъдат поне сред първите осем на Евро 2017, за да си гарантират сигурно място на шампионата на Стария континент след две години. Възможно е обаче някоя от държавите домакини да намерят място в осмицата и така да освободят още квоти.  Ето кои страни се класираха директно за Евро 2019:  Франция, Холандия, Белгия, Словения - домакини. Русия, Германия, Сърбия, Италия, БЪЛГАРИЯ, Чехия, Полша, Турция. Останалите дванадесет отбора до пълната бройка от 24 участници ще бъдат попълнени след квалификации.", "date": "2017.09.05", "title": "Националният ни  волейболен отбор се класираха директно на Евроволей 2019"}
{"url": "http://www.novinite.bg/articles/149574/REShENO-E-Kobrata-i-Djoshua-v-spor-za-IBF-na-28-oktomvri-v-Kardif", "text": "Антъни Джошуа официално оповести на сайта си битката за пояса на IBF срещу задължителния претендент Кубрат Пулев. Кобрата и Ей Джей ще се бият на 28 октомври на стадион \"Принсипалити\" в Кардиф. Очаква се над 75 хиляди зрители да наблюдават зрелищната битка, пише\"След месеци на спекулации сега можем да потвърдим, че Антъни Джошуа ще се върне на ринга на 28-ми октомври 2017 година на стадион \"Принсипалити\" в Кардиф, за да защити своята титла във версията IBF срещу задължителния претендент Кубрат Пулев\", пише на сайта на британския боксьор.Антъни Джошуа има 19 победи от 19 мача на професионалния ринг. Последно той срази Владимир Кличко с нокаут през април. Кобрата пък е с 25 победи и само 1 поражение - именно от украинската легенда през 2014 година. Това е втори шанс за българина да стане световен шампион в тежка категория.", "date": "2017.09.05", "title": "РЕШЕНО Е! Кобрата и Джошуа в спор за IBF на 28 октомври в Кардиф"}
{"url": "http://www.novinite.bg/articles/149580/Beroe-privleche-Djoshua", "text": "Баскетболният Берое привлече попълнение номер 9 това лято, похвалиха се от официалния сайт на клуба. Новото бижу на старозагорци е американецът Адонте Джошуа Паркър, който вече се присъедини към подготовката на \"зелено-белите\", пише Берое е петият тим в кариерата на Джош Паркър извън САЩ. В първите си две години като професионален баскетболист – 2012/13 и 2013/14, той играе в Германия. Следват по един сезон в Турция и Полша, а през последната година гардът е част от турския Гелисим Колежи. Там американецът записва 27 мача, завършвайки със 17,7 точки, 4 борби и 3.6 асистенции средно на мач.Джош Паркър е петият чужденец, който през новия сезон ще носи екипа на Берое. Преди него \"зелено-белите\" привлякоха Адам Кемп, Тери Уиснант, Алекс Дейвис и Майк ДиНуно. Към състава на носителите на Купата на България се присъединиха и националът Александър Янев, Милен Дудев и талантите Николай Титков и Борис Войков.Старозагорци, които след 12 дни се изправят срещу шампиона Лукойл Академик в спор за Суперкупата на България, се готвят в Панагюрище.", "date": "2017.09.05", "title": "Берое привлече Джошуа"}
{"url": "http://www.novinite.bg/articles/149584/Grigor-Dimitrov-iznenadvashto-se-zavarna-na-rodna-zemya-dnes", "text": "Григор Димитров изненадващо се завърна на родна земя днес. Тази сутрин той се появи на кортовете \"Юнак\" в родния си град Хасково, информира местната медия haskovo.net. Първата ни ракета зарадва малчуганите, трениращи на съоръженията, със снимки и автографи и се порадва на любимото си място в града, пише Той е бил придружен от майка си и баща си. Гришо ще остане у нас само за да се види със семейството си и ще отлети отново след 2-3 дни. Все пак, българинът отдели и време за любимия тенис и посети кортовете, където тренират децата и юношите от тенис клуб Хасково 2015, в който Григор е картотекиран като играч №1.  Шампионът от \"Мастърс 1000\" в Синсинати остана около час на съоръжението. Димитров приключи участието си на Откритото първенство на САЩ едва във втория кръг след загуба от руснака Андрей Рубльов, но сега продължава подготовката си, защото се бори да попадне сред 8-е най-добри за годината и така да намери място на финалния Мастърс в Лондон.", "date": "2017.09.05", "title": "Григор Димитров изненадващо се завърна на родна земя днес"}
{"url": "http://www.novinite.bg/articles/149561/Stranno-Nakazvat-Ali-zaradi-sreden-prast-kam-saotbornik", "text": "\r\nДеле  може да пропусне началото на световното първенство догодина, ако бъде обвинен за обида срещу официално лице във футболен мач. Снощи халфът на Тотнъм развя няколко средни пръста на терена при победата на националния му отбор Англия с 2:1 срещу Словакия в квалификация за Мондиал 2018. Камерите уловиха действията на британеца, но не успяха да проследят към кого е насочена обидата. ФИФА започва преразглеждане на случая и ще се позове на доклада на френския рефер Клемен Тюрпен, който е записал грозната постъпка на Али. Според световната футболна централа той е обидил именно съдията и затова може да получи жестоко наказание, пише \r\nСлед двубоя Деле  побърза да разясни цялата ситуация на официалния си профил в \"Туитър\". \"Само да поясня, жестът ми тази вечер беше шега между мен и добрия ми приятел Кайл Уокър! Извинявам се, ако съм обидил някого! Страхотна победа днес\", сподели играчът на Тотнъм.\r\nНаставникът на \"трите лъва\" Гарет Саутгейт призна, че не е видял случилото се, но обясни, че  и Уокър се държат по подобен начин и често се шегуват по свои странни методи като този. И все пак ФИФА ще преразгледа обстойно ситуацията преди да реши дали да наказва буйния младеж за няколко мача. \r\n\r\n", "date": "2017.09.05", "title": "Странно: Наказват Али заради среден пръст към съотборник"}
{"url": "http://www.novinite.bg/articles/149586/Formula-Kajt-tozi-uikend-v-Primorsko", "text": "Кайт сърф регата събира любители на водните спортове този уикенд в Приморско. Състезанието ще се проведе на 9 и 10 септември, мястото е плаж ММЦ. Екстремната надпревара е кръг от Републиканското първенство. Организатори са Българска федерация по ветроходство, сърф клуб \"Корал\" и Община Приморско., информира ДАРИК.  Регатата ще започне в събота, записването ще бъде от 9 до 11 часа, а сигналът за първата гонка ще бъде даден в 12 часа. В неделя, от 12 часа, състезателите отново ще покажат умения. Състезанието ще бъде в дисциплините \"хенг тайм\", фристайл\" и \"курс рейсинг\", който тази година ще бъде разделен в две дисциплини - \"кайт\" и екзотичната \"формула кайт\".", "date": "2017.09.05", "title": "Формула Кайт този уикенд в Приморско"}
{"url": "http://www.novinite.bg/articles/149566/Sokolov-i-Bratoev-v-top-3-na-postovete-si-na-Evrovolej-2017", "text": "Диагоналът на българския национален отбор по волейбол Цветан Соколов се нарежда на трето място в елитна класация на завършилото преди два дни европейско първенство в Полша. Състезателят на италианския Кучине Лубе Чивитанова е в топ 3 на най-добрите нападатели в надпреварата. Цецо заби 84 точки в 16 гейма (5 мача), което прави средно по 5,25 на гейм. Усилията на българския диагонал обаче не бяха достатъчни да прескочим 1/4-финалите, където загубихме от Сърбия с 0:3 гейма.Лидер в класацията е немската машина Джорджи Гроцер. Той е нанизал 94 точки в 22 гейма, но и неговите сили не стигнаха на Германия да победи Русия на финала. Вторият най-добър нападател е избраният за \"Най-полезен играч\" в надпреварата Максим Михайлов от Русия. Диагоналът отбеляза 92 точки в 25 изиграни гейма. Михаил Фингер от Чехия и белгиецът Сам Деру допълват топ 5.Иначе България има и представител в топ 3 на разпределителите. Там третата позиция заема Георги Братоев с 53,71% ефективност при вдигнатите топки. Най-добрият плеймейкър е руснакът Сергей Гранкин, който попадна и в идеалния отбор на шампионата на Стария континент. Той има 57,79-процентова ефективност. Втори пък е Весел Кеемник от Холандия с 55%.", "date": "2017.09.05", "title": "Соколов и Братоев в топ 3 на постовете си на Евроволей 2017"}
{"url": "http://www.novinite.bg/articles/149581/Mesi-ostava-bashta-mu-podpisa-dogovora", "text": "\r\nНежеланият президент на Барселона Джосеп Мария Бартомеу успокои феновете на каталунците, че \"месията\" на \"Камп Ноу\" Лионел  ще остане верен на клуба и ще преподпише нов договор. Той дори заяви, че бащата на аржентинеца Хорхе  вече е сложил собствения си подпис под контракт на сина си. Вчера стана ясно, че аржентинецът не иска да продължава контракта си с \"блаугранас\" заради течащите приготовления в клуба за вот на недоверие срещу Бартомеу.  не е сигурен какво ще се случи в Барса, ако испанецът бъде премахнат и затова не бърза с решения за бъдещето си, пише \r\n\"Договорът за ? Всички и са подписани. Има три а. Единият е с Фондация , който е подписан с президента и брат на играча. Има споразумение за правата върху образа с , подписано от бащата на футболиста, който е администратор на компанията му. И накрая, има трудов , подписан от баща му, който има право да го направи\", разкри Бартомеу.\r\n\" ще продължи а си с Барселона. Скоро ще се появи протоколната снимка как подписва. Няма повод за тревоги, всичко е наред. Най-добрият футболист в света остава при нас\", сигурен е Бартомеу.\r\nТой се изказ изключително остро към напусналия в посока ПСЖ Неймар и каза, че е изгубил доверието му.\r\n\"Допуснахме голяма грешка, че се доверихме на Неймар и баща му. Но отиването му в ПСЖ е възможност да се върнем към отборната игра и инвестирането в юношите ни\", сподели президентът на Барселона.\r\n", "date": "2017.09.05", "title": "Меси остава, баща му подписа договора"}
{"url": "http://www.novinite.bg/articles/149590/Ludogorec-obyavi-cenite-na-biletite-za-machovete-v-Liga-Evropa", "text": "\r\nПродажбата на билети за домакинските мачове на  за груповата фаза на  стартира на 9 септември 2017 година (събота). Пропуските ще бъдат пуснати на клубната база в Разград, информира бТВ.\r\n \r\nЗа трите двубоя - срещу германския \"Хофенхайм\", португалския \"Брага\" и турския \"Истанбул Башакшехир\" ще се продават пакетни билети на следните цени:Сектор \"В\" /блокове 3 и 4/ - 95,00 лв.Сектор \"В\" /блокове 1,2,5,6/ - 80,00 лв.Трибуна \"Моци\" - 65,00 лв.Сектор \"А\" - сектор за гостуващи феновеСектор \"А1\" -  80,00 лв.Сектор \"Централна трибуна\" - 95,00 лв.ПФК  въвежда специален режим на продажба на билетите за мачовете в , който ще бъде спазван стриктно.- От 9 септември (събота) до 12 септември (вторник) включително ще се продават пакетни билети за притежателите на абонаментни карти и билет от домакинския мач с \"Пирин\", игран на 27 август 2017 г. на \"Лудогорец Арена\".- От 13 септември (сряда) до 17 септември (неделя) ще бъде в сила свободната продажба на пакетни билети.- От 18 септември (понеделник) ще се продават единични билети, като продажбата на пакетни входни талони също остава в сила.Цените на единичните билети за мачовете на  в група \"С\" на  са следните:За мачовете с \"Хофенхайм\" и \"Брага\":Сектор \"В\" /блокове 3 и 4/ - 30,00 лв.Сектор \"В\" /блокове 1,2,5,6/ - 25,00 лв.Трибуна \"Моци\" - 20,00 лв.Сектор \"А1\" - 25,00 лв.Сектор \"А\" - 25,00 лв.Сектор \"Централна трибуна\" - 30,00 лв.За мача с \"Истанбул Башакшехир\":Сектор \"В\" /блокове 3 и 4/ - 35,00 лв.Сектор В /блокове 1,2,5,6/ - 30,00 лв.Трибуна \"Моци\" - 25,00 лв.Сектор \"А1\" - 30,00 лв.Сектор \"А\" - 30,00 лв.Сектор \"Централна трибуна\" - 35,00 лв.ПФК  призовава феновете да се възползват от пакетната продажба на билети. Тя гарантира място на стадиона и за трите мача в група С на Лига Европа.Важно!*За мачовете в  клубът не гарантира мястото, осигурено чрез закупуване на абонаментна карта за сезон 2017/2018.*Билети за гостуващите фенове на противниковия отбор няма да се продават свободно.*Фенове с артикули на противниковия отбор няма да бъдат допускани в домакинските сектори.\r\n", "date": "2017.09.05", "title": "\"Лудогорец\" обяви цените на билетите за мачовете в Лига Европа"}
{"url": "http://www.novinite.bg/articles/149530/Zagasiha-golemiyat-pojar-v-Los-Andjelis", "text": "Най-големият пожар в историята на Лос Анджелис вече е загасен, съобщава НОВА.Над хиляда пожарникари се бориха с пламъците 5 дни.Според кмета на града, никога не е имало пожар с толкова голяма площ. Той разруши четири къщи и доведе до евакуацията на 1400 души. ", "date": "2017.09.05", "title": "Загасиха големият пожар в Лос Анджелис"}
{"url": "http://www.novinite.bg/articles/149531/Severna-Koreya-pridvijva-balistichna-raketa-kam-ploshtadka-za-izstrelvane", "text": " придвижва  към площадка за изстрелването ѝ. Това съобщиха няколко азиатски медии, позовавайки се на източници от разузнаването, информира НОВА.Ракетата е превозвана към западния бряг на комунистическата страна.Южна Корея предупреди, че очаква още тестове на балистични ракети, въпреки предупрежденията към Пхенян да спре провокациите.На извънредното заседание на Съвета за сигурност, американския посланик отправи остро предупреждение към Пхенян.Според разузнаването в Южна Корея КНДР готви за нов опит площадката, от която през последните няколко седмици се правят опити. Новото изстрелване вероятно ще дойде в събота.Военните опити до момента са свързани с различни празници в Северна Корея, а събота е свързана с деня на техния основател.Ракетата би трябвало да бъде балистична, интерконтинентална, която да може да достигне разстояние от 6 000 до 8 000 километра. Подобна ракета би могла да стигне до Хаваи за 20 минути, до Лос Анжелис – за около 30 мин., до Чикаго – 37 мин., Ню Йорк – 38 минути.Оказва се, че програмата на Ким Чен Ун напредва по-бързо отколкото някой е очаквал.Американците изглеждат доста несигурни, че администрацията на Доналд Тръмп би могла да се справи с подобна заплаха.Снощи в Съвета за сигурност на ООН американският представител Ники Хейли заяви, че времето за дипломацията изтича. И допълни, че още другата седмица САЩ ще представят нов пакет от ограничения и санкции срещу КНДР, които другата седмица да бъдат гласувани в ООН.До момента думите на Доналд Тръмп и Ники Хейли по въпроса предвещават търговска война. Най-големият търговски партньор на САЩ е Китай. А Пекин ще подкрепи санкции, но не и такива, които ще катурнат режима. И все пак Китай даде да се разбере, че ако Северна Корея провокира първи насилието, Пекин няма да ги защити.  ", "date": "2017.09.05", "title": "Северна Корея придвижва балистична ракета към площадка за изстрелване"}
{"url": "http://www.novinite.bg/articles/149537/Uraganat-Irma-nabira-sila", "text": "Ураганът „Ирма” набира сила, наближавайки североизточната част на Карибско море, и вече е от четвърта категория по петстепенната скала на Сафир – Симпсън, предадоха световните агенции, като се позоваха на Националния център на САЩ за ураганите.Предупреждения за тропическа буря бяха обявени на островите в региона, съобщава бТВ.Последиците от „Ирма” ще се усетят и в югоизточния американски щат Флорида.По последни данни ураганът се намира на 790 км източно от островите Лийуърд и се движи на запад с 20 км/ч. Скоростта на съпътстващите ветрове достига 215 км/ч.Властите на редица острови предупредиха за предстоящи проливни дъждове, наводнения и кални свлачища, както и за до 7-метрови вълни.В Пуерто Рико, американска територия, и във Флорида бе обявено извънредно положение.„Ирма” ще е вторият мощен ураган, който ще удари САЩ или техни територии, след като на 25 август „Харви” връхлетя Тексас като ураган от четвърта категория, причинявайки смъртта на десетки хора и разрушавайки хиляди сгради.", "date": "2017.09.05", "title": "Ураганът „Ирма” набира сила"}
{"url": "http://www.novinite.bg/articles/149553/Bezplatni-kursove-po-samozashtita-za-jeni-v-Germaniya", "text": "Германската политическа партия \"Алтернатива за Германия\" (АГ) предлага за жените и момичетата в цялата страна да се въведат безплатни курсове по самозащита, предаде ДПА, цитира ДАРИК.   Антиимигрантската формация настоява и да се разпространят листовки, предоставящи на жените обстойна информация за мерки за сигурност, които биха могли да предприемат \"без твърде много усилия\".   Кандидатът за канцлер на АГ Алис Вайдел заяви, че средствата за листовките и курсовете ще дойдат чрез частично преразпределение на парите за федералната програма за социално приобщаване \"Демокрация на живо\", финансираща проекти на местно, регионално и национално равнище за предотвратяване на радикализацията и насърчаване на демокрацията.   Вайдел отправи това искане, след като миналата седмица жена, излязла навън да тича, беше изнасилена в парк в Лайпциг. След нападението жертвата трябваше да се подложи на спешна операция на лицето.   Германската полиция издирва за изнасилването мъж от \"средиземноморски произход\", на възраст между 25 и 35 години. След този случай тя предупреди жените, тичащи в парковете, да бъдат бдителни.Подкрепата за АГ преди предстоящите на 24 септември парламентарни избори в Германия се оценява от социологическите проучвания на устойчиво равнище от около 8 процента, което означава, че партията почти сигурно ще влезе в Бундестага за първи път от своето създаване.", "date": "2017.09.05", "title": "Безплатни курсове по самозащита за жени в Германия"}
{"url": "http://www.novinite.bg/articles/149564/Putin-iska-mirotvorci-na-OON-v-Donbas", "text": "Русия поиска миротворци на ООН в Донбас. Руският президент Владимир Путин поиска в Съвета за сигурност да бъде внесена резолюция за това, информира БНТ.Путин обяви решението на пресконференция сред срещата на върха на страните от БРИКС - Бразилия, Русия, Китай, Индия и Южна Африка. Москва ще внесе в ООН проекторезолюция за разполагане на миротворци по линията на контакт в Донбас, за да се гарантира сигурността на служителите от ОССЕ.Според Путин, това ще допринесе за решаването на проблемите в източна Украйна.", "date": "2017.09.05", "title": "Путин иска миротворци на ООН в Донбас"}
{"url": "http://www.novinite.bg/articles/149568/Putin-Donald-Tramp-ne-mi-e-godenica-che-da-se-razocharovam-ot-nego", "text": "Руският президент Владимир Путин изрази надежда, че ще успява да намира компромиси с президента на САЩ Доналд Тръмп в интерес на народите на двете им страни и на други държави, предаде ТАСС, цитира ДАРИК. \"В дейността си Тръмп се ръководи от националните интереси на своята страна, а аз - на моята. Много разчитам да ни се удаде, както е казвал и президентът на САЩ, да намираме някакви компромиси при решаването на двустранните и международните проблеми, за да се решават те в интересите както на американския, така и на руския народ, и в интересите на много други страни, имайки предвид голямата ни отговорност за международната сигурност\", каза Путин в края на визитата си в Китай.Той определи като наивен въпрос на журналист дали се е разочаровал от Тръмп. \"Той не ми е годеница, и аз не съм му годеница, не съм му годеник, ние се занимаваме с държавна дейност\", каза руският президент. Путин отбеляза, че смята за некоректно да обсъжда развитието на вътрешнополитическата ситуация в САЩ. \"Това не е наша работа, това си е работа на Съединените щати\", каза той.Москва си запазва правото да съкрати още броя на дипломатите на САЩ в Русия, но засега няма да го прави, заяви руският президент. Путин напомни, че Москва и Вашингтон са се споразумели да изравнят броя на дипломатическите служители в Русия и САЩ. В Русия са работели около 1300 американски дипломати, а руските в САЩ са 455.При това, по думите на Путин, в тези 455 служители Русия е включила и 155 души, работещи към ООН, които \"строго погледнато, не са дипломати с акредитация от Държавния департамент на САЩ, а са сътрудници на международна организация\". \"Така че, строго погледнато, ако говорим за пълен паритет, от 455-те дипломати на САЩ в Москва трябва да се извадят 155. Затова си оставяме правото да вземем решение и по тази бройка американски дипломати, но засега няма да го правим. Да видим как ситуацията ще се развие по-нататък\", каза Путин. Той обяви, че ще възложи на министерството на външните работи на Русия да се обърне към американски съд заради изземването на руска дипломатическа собственост в САЩ. \"Що се отнася до сградите и съоръженията на руската дипломатическа мисия в САЩ, това действително е нещо безпрецедентно. Американската страна лиши Русия от правото да ползваме наше имущество. Това е явно нарушение на имуществените права на руската страна\", заяви Путин.", "date": "2017.09.05", "title": "Путин: Доналд Тръмп не ми е годеница, че да се разочаровам от него"}
{"url": "http://www.novinite.bg/articles/149569/Obshto-40-darjavi-sa-zasegnati-ot-skandala-s-yajchen-prah", "text": "Скандалът с яйцата, замърсени с фипронил, е засегнал общо 40 държави, пише австрийският ежедневник Die Presse. Съгласно медийни данни, 24 от 28-те държави от Европейския съюз са докладвали за наличието на територията си на яйца или яйчни продукти, замърсени с фипронил. Засегнати са и 16 страни извън пределите на Общността, сред които САЩ, Русия, ЮАР и Турция., информира Агенция Фокус. Извън „яйчният скандал“ в Европа засега остават Литва, Португалия, Република Кипър и Хърватия.  Скандалът с фипронила ще бъде предмет на среща на министрите на ЕС, която ще се проведе във вторник, 5 септември, в естонската столица Талин. Комисарят по въпросите на храните и селското стопанство на ЕС Витянис Андрюкайтис трябва да предостави информация за текущата ситуация. Според предишните разследвания, отровата е попаднала в яйцата, защото е използвана за почистване на помещенията за отглеждане на птици. След избухването на скандала бяха унищожени тонове яйца, въпреки че експертите не са наясно дали те представляват сериозна опасност за здравето на потребителите.", "date": "2017.09.05", "title": "Общо 40 държави са засегнати от скандала с яйчен прах"}
{"url": "http://www.novinite.bg/articles/149535/V-Meksiko-podozirat-vissh-magistrat-v-korupciya", "text": "Скандал с главния прокурор в Мексико. Медиите научиха, че Раул Сервантес има скъп модел на „Ферари”. Колата струвала близо 220 000 долара, информира НОВА.Освен това не била регистрирана на прокурора, а записана на адрес на изоставена къща.Журналистите питат откъде са парите за луксозната кола. И ако не е извършено престъпление, защо Сервантес не е регистрирал колата на собственото си име.Прокурорът обяви, че събрал парите докато работел като адвокат, но не даде убедително обяснение, защо колата е регистрирана на изоставената къща в провинцията.Скандалът идва в момент, в който президента на Мексико е под натиск да покаже реални резултати в борбата с корупцията. ", "date": "2017.09.05", "title": "В Мексико подозират висш магистрат в корупция"}
{"url": "http://www.novinite.bg/articles/149539/Frenskiyat-prezident-obvini-jurnalistite", "text": "Френският президент Еманюел Макрон обвини журналистите, че се интересуват прекалено от самите себе си, и недостатъчно от страната, след като репортери от националната обществена телевизия \"Франс 2\" му зададоха въпроси за сдържания му стил на комуникация, предаде Франс прес, цитира БНТ.\r\n\"Журналистите не ме интересуват, интересуват ме французите, това е, което трябва да се разбере\", отговори той на журналист, попитал го защо не говори много. Въпросът беше зададен по време на посещението на президента в училище в Източна Франция, в деня на началото на учебната година. Президентът Макрон заяви, че журналистите би трябвало да се интересуват от 12-те милиона деца, които отиват на училище, вместо да му задават въпроси за стила му на общуване.\r\n\"Но журналистите имат един проблем. Интересуват се прекалено много от самите себе си и недостатъчно от страната. Говорете ми за французите!\", каза Макрон.\r\nЕкипът на телевизия \"Франс 2\" подготвял репортаж стила на комуникация на президента, който започна мандата си, като нарочно не говореше много пред медиите, в разрез с практиката на предшествениците си. След като проучванията през последните седмици отбелязаха спад на популярността му, Макрон изрази готовност да говори по-често на французите, отбелязва АФП. Неотдавна той даде обширно интервю на седмичника \"Поан\" и назначи журналиста Брюно Роже-Пти за говорител на президентството.\r\n", "date": "2017.09.05", "title": "Френският президент обвини журналистите"}
{"url": "http://www.novinite.bg/articles/149578/Oprovergaha-teoriya-za-sashtestvuvane-na-jivot-na-blizki-ekzoplaneti", "text": "Учени от Харвардския университет и центъра по астрофизика Харвард-Смитсониън установиха, че червените джуджета, включително намиращите се близо до Слънцето, произвеждат недостатъчно количество ултравиолетова светлина и това не позволява на кръжащите край тях земеподобни планети да възникне живот, съобщи Лента. Откритието ще допринесе да се стесни кръгът на търсените светове, които са подходящи за живот, информира ДАРИК. Известно е, че ултравиолетовото излъчване е необходимо за образуване на рибонуклеинова киселина (РНК), която участва в предаването на генетична информация от ДНК към синтезиращите протеини рибозоми и изпълнява други важни функции. Според хипотезата за т.нар. РНК-свят, тези киселини са били предшественици на клетките и са можели сами да се копират. Учените преценили дали звездите от спектрален клас М (червени джуджета) могат да произведат достатъчно количество ултравиолетова светлина, за да се стимулира образуването на РНК на планети от земен тип. Оказало се, че генерираното в тези системи ултравиолетово излъчване е между 100 и 1000 пъти по-малко, отколкото е било на Земята до появата на първите клетки. Затова не може да възникне живот на екзопланети, които орбитират около червени джуджета. По-рано учени оповестиха за откриването на земеподобни планети, които кръжат около червените джуджета Проксима Б, LHS 1140b и ТРАППИСТ 1. Предполага се, че на тези планети може да има необходимата за живота вода в течно състояние, но звездите от клас М са прекалено активни и това намалява вероятността да има подходящи условия.", "date": "2017.09.05", "title": "Опровергаха теория за съществуване на живот на близки екзопланети"}
{"url": "http://www.novinite.bg/articles/149582/Chetirima-dushi-sa-postradali-pri-strelba-v-uchebno-zavedenie-v-Rusiya", "text": "Младеж е открил стрелба на територията на училище в руския град Ивантеевка, Московска област, предава информационна агенция TACC, цитирано от Агенция Фокус. По първоначални данни младежът е хвърлил димни шашки в сградата. Полицията го е задържала, уточниха от Министерството на вътрешните работи.  При инцидента са пострадали четирима души. Не се привежда информация за състоянието им.", "date": "2017.09.05", "title": "Четирима души са пострадали при стрелба в учебно заведение в Русия"}
{"url": "http://www.novinite.bg/articles/149594/Prozyavkite-zashto-sa-zarazitelni", "text": "\r\nЖеланието на човек за , след като е видял чужда, се заражда в участък от мозъка, който отговаря за имитирането на действията на други хора, доказват учени от университета в Нотингам, информира бТВ.\r\nСпособността ни да му се съпротивляваме, е ограничена. Освен това нашето желание да се прозяваме се увеличава, ако сме инструктирани да не го правим, сочат изследванията.\r\nКато експеримент учените пуснали на 35-мата участници в експеримента няколко видеоклипа на прозяващи се хора. Част от участниците получили позволение да се прозяват свободно, а другите трябвало да потиснат тази нужда.\r\nПричината за трудното потискане на прозяването, особено когато някой около нас се прозява, е свързана с определена област на мозъка, която отговаря за моторната функция, сочат данните на британските учени.\r\nВсъщност не само хората са подвластни на този феномен, казват учените. Шимпанзетата и кучетата също го правят, но още не ясно как това може да бъде свързано с реакцията при хората.\r\n", "date": "2017.09.05", "title": "Прозявките – защо са „заразителни”?"}
{"url": "http://www.novinite.bg/articles/149600/Momichence-ot-Italiya-pochina-ot-malariya", "text": "Четиригодишно италианско момиченце почина от малария след като изглежда се е заразило в Северна Италия, а случаят обърка напълно медицинските среди. „Никога не съм виждал нищо подобно, това е пълна мистерия. Не би трябвало да е възможно детето да се зарази с малария”, каза Клаудио Патерностер – ръководител на инфекциозното отделение в болница Санта Киара в Тренто, информира БНТ.\r\nДетето не е пътувало до рискова държава, но е прекарало лятната ваканция с родителите си в крайбрежния район на Венето. То е било прието в „Санта Киара” заради други оплаквания, където е в контакт с други две деца, заразили се с  при пътуване до Буркина Фасо в Африка.\r\n„Само някои видове комари могат да предават болестта от човек на човек, а те не се срещат в ”, каза д-р Патерностер, който бил извикан през почивните дни като консултант по случая на София. Всяка година в  има по няколко регистрирани болни от , но те са от т.нар. „куфарни” случаи, когато някой донася заразен комар със себе си от Африка, каза лекарят.\r\nМомичето е било диагностицирано с  в събота и прехвърлена в интензивното отделение, но в неделя състоянието ѝ бързо се влошило. „Лятото беше много горещо и като се имат предвид и климатичните промени, не можем да изключим, че някои видове (комари) са се адаптирали или пък са се появили и други”, които могат да предават болестта, посочва Патерностер.\r\n\r\n\r\n\r\n", "date": "2017.09.05", "title": "Момиченце от Италия почина от малария"}
{"url": "http://www.novinite.bg/articles/149585/Zemetresenie-raztarsi-Italiya", "text": "Земетресение от 3,9 по Рихтер разтърси региона на Абруцо, Централна Италия, тази сутрин, информира НОВА.Епицентърът е между градовете Акуила и Аматриче. Дълбочината на труса е 13 километра. Последвал е втори по-слаб трус, почувстван в целия регион.Няма данни за разрушения и пострадали.Двата града все още възстановяващи се от смъртоносни трусове.Само преди година в Аматриче 299 души загубиха живота си след серия разрушителни земетресения, достигнали до 6,1 по Рихтер, а през 2009 г. жертвите на труса в Акуила бяха 309, а ранените 1600.", "date": "2017.09.05", "title": "Земетресение разтърси  Италия"}
{"url": "http://www.novinite.bg/articles/149597/Putin-Krizata-okolo-KNDR-moje-da-dovede-do-svetovna-katastrofa", "text": "Руският президент Владимир Путин предупреди, че ще се случи глобална „катастрофа”, ако не се намери дипломатическо решение за Северна Корея и добави, че налагането на по-нататъшни санкции на Пхенян ще е безсмислено, защото по думите му севернокорейците биха предпочели „да ядат трева пред това да се откажат от ядрената си програма“. Коментарът на Путин, предшестван от международна среща на високо равнище в Китай, беше направен след като САЩ призоваха за „възможно най-тежки санкции” срещу Северна Корея заради теста на водородна бомба в неделя, информира БНТ.Путин каза, че Русия „осъжда” действията на КНДР като „провокативни”, но призова за диалог по кризата и подчерта, че всякакви други действия ще доведат до ескалация на ситуацията, а може да се стигне и до световна катастрофа с множество жертви. Руският президент добави, че Пхенян няма да се откаже от ядрената си програма, освен ако не се чувства в безопасност.Владимир Путин: А как може да се установи сигурността? С възстановяването на международното право. Трябва да настояваме за диалог между всички заинтересовани страни.По-рано днес на срещата в рамките на БРИКС руският президент поиска да се разположат миротворци на ООН в Донбас, Източна Украйна.", "date": "2017.09.05", "title": "Путин: Кризата около КНДР може да доведе до световна катастрофа"}
{"url": "http://www.novinite.bg/articles/149602/V-Keniya-shte-badat-provedeni-novi-izbori-za-prezident", "text": "Председателят на Централната избирателна комисия на Кения обяви, че на 17 октомври в страната ще се проведат нови избори за президент, след като по-рано Върховният съд анулира резултатите от преброяването на бюлетините, предава германският телевизионен канал ZDF, цитиран от Агенция Фокус. В изборите ще участват само двамата кандидати с най-много гласове, събрани при предходния вот от 8 август. Това са Ухуру Кенята, настоящ държавен глава, и Райла Одинга – негов основен опонент.", "date": "2017.09.05", "title": "В Кения ще бъдат проведени нови избори за президент"}
{"url": "http://www.novinite.bg/articles/149573/Sarbiya-shte-kontrolira-srednata-skorost-na-avtomobilite", "text": "Сърбия започна да контролира средната скорост на моторните превозни средства, които се движат по магистралите в страната. Промяната е въведена от 1 септември тази година, съобщиха от външното ни министерство, информира НОВА.Устройствата, отбелязващи часа на преминаване през пунктовете за заплащане на магистралните такси, са синхронизирани, добвят от ведомството. Ако при преминаването между два пункта, средната скорост е надвишила максимално допустимите 120 км/ч, служители на пътна полиция ще налагат глоби на място.Глобите са следните:-          121 – 140 км/ч – 3000 динара;-          141 – 160 км/ч – 5000 динара;-          161 – 181 км/ч – 6000 – 20 000 динара;-          181 – 200 км/ч – 15 000 – 30 000 динара;-          201 км/ч +   - 100 000 – 120 000 динара, включително и лишаване от свобода за срок от 15 дни.Освен парични глоби, се налагат и наказания лишаване от право на управление на МПС за различен период от време. При превишаване на средната скорост, тя ще се изписва на касовата бележка, която се получава при заплащане на магистралните такси. ", "date": "2017.09.05", "title": "Сърбия ще контролира средната скорост на автомобилите"}
{"url": "http://www.novinite.bg/articles/149579/Obyaviha-evakuaciya-na-Karibite", "text": "Мощен  заплашва карибските страни. Бурята, която носи името \"Ирма\", е от четвърта категория, с ветрове със скорост 220 километра в час, информира НОВА.В няколко държави е обявено извънредно положение. Евакуирани са крайбрежните райони, затворени са пристанищата. Опасенията са, че след като удари Малките Антили, Ирма може да продължи към Пуерто Рико, Куба и дори Флорида. \"Подписах указ - активираме Националната гвардия. Обявявам бедствено положение във връзка с урагана \"Ирма\", уточни Рикардо Росейо, губернатор на Пуерто Рико.    ", "date": "2017.09.05", "title": "Обявиха евакуация на Карибите"}
{"url": "http://www.novinite.bg/articles/149595/Sirijskata-armiya-razbi-obsadata-na-Dejr-ez-Zor", "text": "Армията на Сирия разби дългогодишната обсада на „Ислямска държава“ на правителствения анклав Дейр ез-Зор, навлизайки във военна база в града, предава AFP, като се позовава на държавна медия. „Армията на САР напредва към източната част на Дейр ез-Зор и разби обсадата на „Ислямска държава“, се казва в съобщение от агенция SANA, цитира Агенция Фокус.", "date": "2017.09.05", "title": "Сирийската армия разби обсадата на Дейр ез-Зор"}
{"url": "http://www.novinite.bg/articles/149570/48-dushi-sa-arestuvani-za-vrazki-s-Islyamska-darjava-v-Turciya", "text": "През август в Турция 48 души са арестувани за връзки с \"Ислямска държава\", пише Hurriyet, като се позовава на данни от Anadolu Agency. Предотвратени са няколко терористични атаки, планирани от ислямистите. От вестника напомнят, че от \"Ислямска държава\" са организирали няколко атентата, най-големият от които бе двойната атака на самоубийци от октомври 2015 г., в която загинаха над 100 души, информира Агенция Фокус.", "date": "2017.09.05", "title": "48 души са арестувани за връзки с \"Ислямска държава\" в Турция"}
{"url": "http://www.novinite.bg/articles/149603/Merkel-oficialno-predlaga-kraj-na-pregovorite-s-Turciya-za-ES", "text": "\r\nСлед изказването си по време на дискусията с опонента Мартин Шулц през уикенда и прехвърчалата след това поредна порция искри между Берлин и Анкар, Ангела  официално предложи да бъде сложен край на процеса по присъединяване на Турция към Евросъюза. \"На следващата среща на високо равнище Европа трябва обсъди възможно прекратяване на преговорите\", заяви тя в реч пред Бундестага, предаде БГНЕС.\r\nГерманският канцлер ще поеме лично инициативата това да се случи, стана ясно още от думите й. \"Ще предложа на следващата среща на върха да се обсъдят бъдещите отношения с Турция, включително и въпросът за отлагане или прекратяване на преговорите\", каза Меркел.\r\n", "date": "2017.09.05", "title": "Меркел официално предлага край на преговорите с Турция за ЕС"}
{"url": "http://www.novinite.bg/articles/149604/Nova-silna-burya-zastrashava-karibskite-ostrovi-i-yugoiztochnata-chast-na-SASht", "text": "Ураганът Ирма вече е от четвърта степен по петстепенната скала на Сафир-Симпсън, информира БНТ.\r\nВ щата Флорида е обявено извънредно положение. Предупрежденията са за 7-метрови вълни и силен вятър.\r\nИрма може да връхлети още тази вечер. В островната държава Антигуа в източната част на Карибско море на границата с Атлантическия океан, изтеглят плавателните съдове на брега.\r\nВ Доминиканската република президентът Данило Медина свика среща с националната комисия по извънредните ситуации. В Гваделупа училищата няма да работят два дни. В болниците складират храна и лекарства.\r\n", "date": "2017.09.05", "title": "Нова силна буря застрашава карибските острови и югоизточната част на САЩ"}
{"url": "http://www.novinite.bg/articles/149606/Nad-100-migranti-sa-spaseni-kraj-bregovete-na-ostrov-Krit", "text": "В сутрешните часове на вторник танкер, плаващ под сингапурски флаг, е спасил 103 мигранти, бедстващи край бреговете на гръцкия остров Крит, съобщава електронното издание Ekathimerini, информира Агенция Фокус. Съгласно разпространените данни, един от мигрантите е подал сигнал за тревога с обаждане на европейската телефонна линия 112. Самолет на „Фронтекс“ е открил бедстващия плавателен съд, след което мигрантите са транспортирани от танкера до пристанищния град Ираклио.", "date": "2017.09.05", "title": "Над 100 мигранти са спасени край бреговете на остров Крит"}
{"url": "http://www.novinite.bg/articles/149527/Oblachnostta-shte-e-promenliva-i-sledobed-na-mesta-shte-prevali", "text": "Атмосферното налягане ще е близко до средното за месеца и през деня няма да се променя съществено. Днес облачността ще е променлива и в следобедните часове на места, главно в крайните южни планински райони, ще има краткотрайни превалявания. Ще духа слаб северозападен вятър. Максималните температури ще са между 21° и 26°, в София – около 21°. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Мартин Славчев.  По Черноморието преди обяд ще е предимно слънчево, с умерен северозападен вятър. След обяд облачността от запад ще се увеличи, а вятърът ще отслабне. Валежи са малко вероятни. Максималната температура на въздуха ще бъде 22-25°, близка до температурата на морската вода. Вълнението на морето ще е 2 бала. Над планините облачността ще е по-често значителна, но само на места в Родопите и Пирин около и след обяд ще превали. Ще духа до умерен запад-северозападен вятър. Захлаждането ще продължи и максималната температура на височина 1200 метра ще е около 13°, на 2000 метра – около 7°.", "date": "2017.09.05", "title": "Облачността ще е променлива и следобед на места ще превали"}
{"url": "http://www.novinite.bg/articles/149558/Shte-se-radvame-li-na-hubavo-vreme-sledvashtite-dni", "text": "До края на тази седмица ще се радваме на сравнително добро време със слънце, разкъсана облачност и постепенно повишаващи се дневни температури. Валежи не се очакват, това сочи средносрочната прогноза за времето, информира ДАРИК.   За 6 септември (сряда) времето ще бъде хубаво - предимно слънчево, без валежи. Температурите ще бъдат между 23 и 24 градуса до 28-29 градуса. Четвъртък, петък и събота ще бъдат с още по-високи температурите и много слънце.   В неделя и главно в понеделник другата седмица обаче е възможно средиземноморски циклон, който ще се формира над Адриатическо море, да окаже влияние и на времето у нас.  Тогава ще е предимно облачно и на места ще превали.   След понеделник отново ще имаме по-добро време с разкъсана облачност и повече слънце.", "date": "2017.09.05", "title": "Ще се радваме ли на хубаво време следващите дни?"}
{"url": "http://www.novinite.bg/articles/149554/Koga-se-poyavyava-naj-rannoto-obraboteno-srebro-po-nashite-zemi", "text": "Най-ранното обработено сребро се появява по нашите земи през 4 хилядолетие преди Христа, разказа в интервю за БТА археологът от Археологическия музей във Варна гл. ас. д-р Владимир Славчев. Според него това означава, че претопяването на среброто и използването му не е местна традиция и най-вероятно пристига тук от Северен Кавказ, цитира ДАРИК.   Когато говорим за среброто, началото на неговото използване като метал за елитни цели трябва да бъде потърсено малко по-рано, когато в началото на 4 хилядолетие пр. Хр. металурзите започват да правят опити да легират - да добавят в медта различни други метали, обяснява Славчев.   Според него може би причината за това е изчерпването на оксидните руди на повърхността, които се събират и обработват най-лесно и на хората им трябват поне повече от 500 години, за да преминат от топенето на оксидни руди на топенето на сулфидни такива.   Най-ранните опити за добавяне на нещо в медта за получаване на сплав е добавянето на арсен. Той е по-лек от медта и когато се излее заедно с нея във формата, той не влиза с нея в химическа реакция, а излиза на повърхността и понеже е бял на цвят, целият предмет получава бял металически лъскав отблясък.   И може би това е една от основните цели, които са търсили хората, защото чисто практически той не променя много качествата на медта, обобщава ученият.В средата на 4 хилядолетие преди Христа в района на днешно Варненско пристига степно население от Севернопричерноморските степи. Това са носителите на ямната култура, които се погребват под могилни насипи и някои от тези хора, най-вероятно техните вождове, носят на ушите си обеци.   В някои от случаите те са златни, но в някои - сребърни. Те нямат собствена металургия тъй като в степите метали няма и най-вероятно тази традиция пристига тук от Северен Кавказ, където има залежи на различни метали.   Интересен момент е по средата на 4 хилядолетие пр. Хр. и втората му половина, това вече е ранната бронзова епоха и време, в което започват да стават популярни и други изделия от сребро. Интересното всъщност е, че това са предимно ками или някакъв тип оръжие, които имат някакъв символичен характер, тъй като те са твърде меки, за да се използват в истински бой.   И тъй като за момента нямаме сребърни предмети от втората половина на петото хилядолетие преди Христа възниква въпросът добивано ли е сребро или не в района. Според някои от геолозите има, макар и рядко да се срещат находища, в които златото и среброто по естествен път могат да се сплавят в чак толкова висока концентрация.   Обикновено електронът, който е по-популярен и е по-разпространен, е с високо съдържание на злато и примеси на сребро до 25-35 процента, разказа експертът. Такава сплав, в която да доминира среброто до момента не познавам, но геолозите казват, че чисто теоретично това е възможно, уточнява Славчев. Ако то е възможно можем да приемем, че има природен произход, допълни той.   Във Варненския некропол имаме няколко предмета с бял цвят, които доста се различават от останалите - мъниста, вързани в гривна, със състав от над 50 процента сребро и над 30 процента злато, изследвани от археолозите.   В няколко златни мъниста и един амулет от Варненския некропол има много висока примес на мед. В едната има 60 и няколко процента мед и има добавени около 10 процента злато, а другите - повече злато и по-малко мед. Медта и златото обаче няма как да се смесят в природата. Това са метали, които не образуват естествени сплави, т.е. това съотношение е постигнато от ювелирните майстори в древността, обяснява специалистът.   Това всъщност е самото начало на получаването на сплавите. Дали се е получило нарочно или случайно е трудно да се каже, но има няколко случаи, които ни насочват към идеята, че тези хора са правили експерименти с металите, смята археологът.", "date": "2017.09.05", "title": "Кога се появява най-ранното обработено сребро по нашите земи?"}
{"url": "http://www.novinite.bg/articles/149532/Aktivisti-sreshtu-ferma-za-norki", "text": "Видеоклип от ферма за отглеждане на норки предизвика възмущението на потребители в социалните мрежи, информира НОВА.Кадрите бяха разпространени от природозащитната организация „Кампании и активизъм за животните в индустрията”. Кадрите са от фермата за норки край Стара Загора. От организацията твърдят, че 100 000 норки се отглеждат в лоши условия.„По цял свят тези ферми са известни с лошото състояние на животните. У нас тази кампания тече 2 години, но институциите задушават информацията”, заяви Георги Челебиев от неправителствената организация.  Според него в конкретната ферма не се спазват правилата за отглеждане на животните.„Тези клетки, които са 90 на брой, те са дълбоки 90 сантиметра и широки – 32 см. В конвенцията за защита на животните в индустрията този размер е предвиден за 1 животно, а на видеото се виждат по 3-4, а на едно място и 5 животни. Много животни са с рани по тях”, коментира Георги Челебиев.Представители на фермата отрекоха обвиненията. И обясниха, че за тях се грижат 40 души, половината от които са ветеринарни специалисти.От фермата твърдят също, че както български, така и европейски институции са правили проверки на дейността ѝ и нарушения няма.„Фермата е изградена изцяло спрямо изискванията на ЕС и спазва всички практики, наложени от него. Тази ферма е част от Европейската асоциация на норковъди”, заяви Павлина Кузманова, представител на Съюза на норковъдите в България.„Видеото издига неверни твърдения. Клетките са по-големи, там е позволено да се гледат 3 животни”, заяви тя. „Тези животни се отглеждат за кожи, ако някъде са наранени, се грижим още повече за тях. Работи се абсолютно по правилата”, заяви още Кузманова. ", "date": "2017.09.05", "title": "Активисти срещу ферма за норки"}
{"url": "http://www.novinite.bg/articles/149533/Ochakva-da-stane-yasno-koj-shte-poeme-rakovodstvoto-na-SMG", "text": "Очаква се във вторник да стане ясно кой ще поеме ръководството на Софийската математическа гимназия (СМГ), информира НОВА.Досегашният директор Антони Стоянов беше освободен от поста след продължили близо 2 месеца протести и контрапротести на родители и учители.Скандалът избухна, след като бившият вече директор на гимназията уволни дългогодишния учител по математика и не поднови договорите на други, за които много родители и ученици смятат, че са реномирани и висококвалифицирани преподаватели.Последвалата проверка на образователното министерство установи системни нарушения в работата на директора. ", "date": "2017.09.05", "title": "Очаква да стане ясно кой ще поеме ръководството  на СМГ"}
{"url": "http://www.novinite.bg/articles/149608/Stadion-za-15-miliarda-dolara-otvarya-vrati-v-Atlanta", "text": "Арена като никоя друга. Произведение на изкуството за 1,5 милиарда долара. Покрив, който се отваря и затваря по подобие на разцъфващо цвете. Ултрамодерна технология от 21 век, преплитаща се с архитектурата на Древен Рим. Това е \"Мерцедес-Бенц Стейдиъм\" в Атланта, информира бТВ.Внушителното спортно съоръжение ще има капацитет от 71 хиляди седящи места. To ще се ползва както за мачове от Мейджър лийг сокър (МЛС), така и за срещи от Лигата по американски футбол (НФЛ).С невероятните си размери и впечатляващ дизайн \"Мерцедес-Бенц Стейдиъм\" претендира за най-доброто спортно съоръжение в света. Тази неделя стадионът ще бъде официално открит с първия домакински мач на футболния \"Атланта Юнайтед\".  ", "date": "2017.09.05", "title": "Стадион за 1,5 милиарда долара отваря врати в Атланта"}
{"url": "http://www.novinite.bg/articles/149528/Pojarat-v-Yambolsko-e-ovladyan", "text": "Пожарникари и горски служители - на крак през цялата нощ, заради пожара в Ямболско, информира НОВА.Хиляди декари бяха засегнати от огъня, а много хора бяха принудени да напуснат домовете си.Предполага се, че причината за пожара е запалил се трактор.Огънят беше локализиран в понеделник, но екипите прекараха и нощта на място, за да доизгасят отделни огнища и да следят дали вятърът няма отново да разпали искра. От пожарната успокояват, че ситуацията е под контрол и опасност за населението няма. ", "date": "2017.09.05", "title": "Пожарът в Ямболско е овладян"}
{"url": "http://www.novinite.bg/articles/149598/Na-6-septemvri-Hladno-sutrinta-slanchevo-i-priyatno-prez-denya", "text": "През нощта над Източна България ще има временни увеличения на облачността и на места ще превали дъжд. Над останалата част от страната ще преобладава ясно време. Утре ще е предимно слънчево, с временни увеличения на облачността. Валежи не се очакват. Вятърът от северозапад отново ще се усили, в Дунавската равнина ще е умерен, временно и силен. Сутринта ще е хладно. Дневните температури слабо ще се повишат, максималните ще са между 23° и 28°, информира ДАРИК.   Атмосферното налягане, слабо ще се понижи, ще е близко до средното за месеца.   Над планините ще е предимно слънчево. Ще духа умерен до силен северозападен вятър. Максималната температура на височина 1200 метра ще е около 16°, на 2000 метра – около 9°.   Над Черноморието ще преобладава слънчево време с временни увеличения на облачността. Ще духа умерен северозападен вятър. Максималните температури ще бъдат между 24° и 27°, температурата на морската вода 22°-23°. Вълнението на морето ще е 1-2 бала.", "date": "2017.09.05", "title": "На 6 септември: Хладно сутринта, слънчево и приятно през деня"}
{"url": "http://www.novinite.bg/articles/149534/Iskat-naj-tejkata-myarka-za-podpalvacha-v-Kresna", "text": "Ще бъде поискана най-тежката мярка за подпалвача в Кресна, въпреки неговото съдействие към този момент, съобщава НОВА.По думите на Костадин Митев, който признава вината си, се касае за деяние, което е извършено по непредпазливост. Той е говедар в района на пожара.На 24 август е изкарал животните на паша, откарал ги е в единственият голям водоем наблизо и там е запалил цигара.Престъплението, за което ще бъде повдигнато обвинение се предвижда наказание за лишаване от свобода до 5 години.Припомняме, пожар с размерите на този в Кресненското дефиле не е имало повече от 15 години в района. ", "date": "2017.09.05", "title": "Искат най-тежката мярка за подпалвача в Кресна"}
{"url": "http://www.novinite.bg/articles/149589/Rosen-Plevneliev-otkriva-uchebnata-godna-v-AUB", "text": "Стартът на новата учебна година на Американския университет в България ще бъде даден на 6 септември от 18 ч. в кампус „Скаптопара“ на АУБ в Благоевград. Президентът Росен Плевнелиев, който ще представлява университета в ролята си на специален посланик, ще приветства близо 1000-та студенти от около 40 държави и ще им пожелае успех, информира ДАРИК. За 27-ма поредна година талантливи студенти от цял свят избират Американския университет в България, за да получат американско образование на световно ниво и диплома, призната в цял свят. Тази година е специална за АУБ – един от най-успешните български президенти – Росен Плевнелиев, поема ролята на специален посланик  на университета. Президент Плевнелиев и президентът на АУБ д-р Стивън Съливан ще работят съвместно, за да превърнат България в желана образователна дестинация, привличаща отлични студенти и преподаватели от най-висока класа от цял свят.", "date": "2017.09.05", "title": "Росен Плевнелиев открива учебната годна в АУБ"}
{"url": "http://www.novinite.bg/articles/149529/Protest-sreshtu-rabotodatelskiya-proizvol", "text": "Шивачки, миньори и служители в хипермаркет - на протест пред Народното събрание. Организатор е Автономният работнически синдикат, информира НОВА.Протестът е обявен като национален и е срещу \"работодателския произвол\".Сред най-наболелите проблеми те посочват неизплатените заплати в различни дружества в техния бранш. Те ще настояват пред институциите за спешни мерки в защита на работниците - като това неизплащането на заплати да бъде криминализирано. ", "date": "2017.09.05", "title": "Протест срещу работодателския произвол"}
{"url": "http://www.novinite.bg/articles/149542/Merki-sreshtu-demografskata-kriza-vav-Vidin", "text": "Насърчаване на местната икономика, според експерти може да помогне за справяне с демографските проблеми във Видин. За да се привлекат инвеститори беше променен и статутът на индустриалната зона в града, информира БНТ.Регионът е с най-застаряващо население в страната, а заради липсата на работа, младите продължават да напускат града. Негативната тенденция може да се промени, твърдят от икономическото министерство.Александър Манолев, заместник-министър на икономиката: \"Това, което е нужно на региона са едно или няколко по-мащабни производствени предприятия, които да генерират и повече работни места.\"Вече е отменена разпоредба от преди 30 години, която спъваше инвестициите в Индустриалната зона във Видин.Александър Манолев, заместник-министър на икономиката: \"С решение на правителството бе премахната разпоредбата, с която се забраняваше да се продават терени и да се отстъпва право на строеж.\"С това според икономисти зоната става доста атрактивна. Тя е близо до втория мост с Румъния по Дунав с изградена пътна инфраструктура и възможност за речен транспорт.Людмил Цветанов, изп. директор на Индустриална зона - Видин: \"Всичко това благоприятства развитието на една индустриална зона. Това ще способства от една страна за по-добро икономическо бъдеще за региона, а от друга страна- да се осигурят работни места за работната сила, която за съжаление напусна нашия регион. Това е начинът да се върнат част от хората.\"На помощ на инвеститорите може да е и подготовката, в разкрития от тази година филиала на технически университет в града.Цветомир Ценков: \"Създаването на подобни предприятия в рамките на индустриалната зона...би помогнало много и за свързването на тези предприятия с филиала на Русенския университет, който беше създаден във Видин.\"Вече има заявен интерес от машиностроителна компания за производство във Видин. За да си помагат взаимно Национална компания „Индустриални зони\"\", която е държавна и Общината сключиха меморандум.", "date": "2017.09.05", "title": "Мерки срещу демографската криза във Видин"}
{"url": "http://www.novinite.bg/articles/149541/Kasno-lyatno-kino-pod-zvezdite-v-parka-na-Voennata-akademiya", "text": "Късно лятно кино под звездите в парка на Военната академия в София. Едноседмичният кино маратон включва 5 прожекции. Снощи беше първата, а зрителите зарадва новият филм на Паоло Вирдзи - \"Лудетини\", информира БНТ. ", "date": "2017.09.05", "title": "Късно лятно кино под звездите в парка на Военната академия"}
{"url": "http://www.novinite.bg/articles/149548/Maya-Manolova-Bezobrazie-e-da-rabotish-bez-da-ti-plashtat", "text": "Работници от цялата страна излизат на протест пред Народното събрание заради неизплатени заплати, информира НОВА.„Безобразие е да работиш без да ти плащат. От началото на тази година има 435 жалби. От тях над 30 са колективни”, каза в предаването „Здравей, България” омбудсманът  Мая Манолова.По думите й, за да се решат тези проблеми, тя и екипът й са внесли законодателни промени. „Едно от предложенията е забраната да бъде продадена фирма преди да са изплатени заплатите на служителите”, даде пример Манолова.Второто важно решение според нея е създаването на работещ механизъм и парите, които се събират във Фонда за гарантиране на вземанията да се дават на работниците на фалиращи предприятия. „В момента държавата си стиска тези пари. Този Фонд не си изпълнява функциите. Ако той работеше нямаше да има такова напрежение”, смята тя. ", "date": "2017.09.05", "title": "Мая Манолова: Безобразие е да работиш без да ти плащат"}
{"url": "http://www.novinite.bg/articles/149544/Kitari-na-brega-na-moreto", "text": "Повече от сто китаристи се качиха на сцената и свириха заедно на първия китарен фест в Бургас. Сцената беше построена на Морската гара, а близо 2000 души се наслаждаваха пет часа на автентичен китарен звук. Община Бургас и истински професионалисти организираха първия„Burgas Jam\". Сериозна заявка за нов истински фестивал в Бурга, инфирмира БНТ.Идеята дошла от спора между известния бургаски журналист и меломан Петър Генчев и брилянтния китарист Светльо Михайлов, който в крайна сметка става и художествен директор на фестивала.Петър Генчев: \"Имахме един спор, че е много глупаво човек да сравнява китаристи, да сравняваш кой китарист е по-добър от един или друг, затова решихме, че на Бургас ще му отива един китарен фестивал в края на лятото, който да обедини някои от най-добрите китаристи на една сцена и нещата се получиха\".Светльо Михайлов - китарист: \"Музикантлъкът няма нищо общо със спорта и никога не можеш да кажеш, че даден музикант е по-добър от другия и всъщност затова се шегувахме, че в момента се събираме само сериозни професионалисти и китаристи, всеки да покаже най-доброто от себе си и да стане купон.\"Преди Петър Генчев да призове Бургас отсега да се готви за следващото издание на китарния фест през лятото на 2018, Цветан Недялков, Пепи Главанов, Ангел Дюлгеров, Митко Кърнев, Дарин Василев, Иван Йорданов, Миро Иванов, Светослав Михайлов и още сто китаристи застанаха рамо до рамо и изсвириха заедно култовото парче на Боб Дилън „Knockin' on the heaven's door\". ", "date": "2017.09.05", "title": "Китари на брега на морето"}
{"url": "http://www.novinite.bg/articles/149540/Shte-ima-li-dobiv-na-volfram-vav-Velingrad", "text": "\r\nВъв  хората се обявиха срещу добива на  в района. Опасенията им са, че това може да доведе до замърсяване на минералните води. На 27 септември ще стане ясно дали ще има добив на  във Велинград. Тогава ще е готова оценката за въздействие върху околната среда, съобщи днес екоминистърът Нено Димов. Той участва в поредното обществено обсъждане по темата. И хората, и общинските власти са на мнение, че ако бъде реализирано инвестиционното намерение, ще се стигне до замърсяване на въздуха, информира БНТ.\r\nОчаквайте в \"Денят започва\" интервю с кмета на  и хотелиери.\r\n", "date": "2017.09.05", "title": "Ще има ли добив на волфрам във Велинград?"}
{"url": "http://www.novinite.bg/articles/149549/Emiliyan-Gebrev-e-sobstvenikat-na-Dunarit", "text": "Собственикът на „Дунарит” е ясен и няма никакви колебания за това, категоричен беше оръжейният търговец Емилиян Гебрев. Така той опроверга думите на икономическия министър Емил Караниколов, че един от проблемите в дружеството е „липсата на собственик”, информира бТВ.„Притежател на 99,52% от „Дунарит” е ЕМКО (която е отново на Гебрев – б.ред.), а 0,48 се притежават от Емилиан Гербрев”, заяви самият той.„Не мога да си обясня защо се налага „Дунарит” да бъде спасяван, защото няма от какво да бъде спасяван – „Дунарит” е изключително стабилна финансова единица и със своите резултати е доказал успеха си. За 2016 календарна финансова година има печалба от 28 млн. лв.”, посочи той.Когато на някого нещо му се иска, това е друг разговор, коментира Гебрев твърденията на икономическия министър относно три основни проблема в „Дунарит”: липса на собственик, евентуално отнемане на лиценза и изискуеми 67 млн. лв. кредити.„Не само управители на „Дунарит” разследват, но и на мен ми е повдигнато на обвинение – тъй като съм съставил престъпна група с управителя и бившия собственик на „Дунарит”. Организирали сме група, с която по неправомерен начин да придобием дружеството. За мен прокуратурата е подведена и използвана като лост за влияние” – от Комисията за отнемане на противозаконно придобито имущество, посочи той.„Абсолютно несериозно е да се твърди, че дружеството се източва към Цветан Василев, защото е проверявано n пъти от всички контролни органи и всичко е ясно. Дружеството има задължения: те са били първоначално към КТБ, а малко преди банката да бъде затворена, те се цедират, така че благодарение на умелото ръководство, то е спасено. Има съдебен спор по цесиите със синдиците на банката – дали са законни или не”, каза още Гебрев.По думите му и в момента има опити за овладяване на „Дунарит” от офшорната фирма „Виафот”, но кой стои зад нея, той не се нае да посочи.„Не знам кой стои зад нея, не съм финансово разузнаване. До ден днешен никой не е казал какво дружество е „Виафот”, министърът на икономиката трябва да даде отговор на въпроса кой стои зад него”, посочи Гебрев.„Цветан Василев го познавам от 25 години, ние с него имаме вечни спорове –последният беше при придобиването на ВМЗ – Сопот. Виждали сме се 4 – 5 пъти. Той беше другият потенциален задкулисен купувач на ВМЗ”, каза още оръжейният търговец. На въпроса защо КТБ е използвана за кредитор, той посочи, че не са много българските банки, които могат да правят това (за чуждите има рестрикции – б.ред) – и са най-вече КТБ и ПИБ.Според Гебрев атаките към него са започнали, след като е станало ясно, че има интерес към „Дунарит”, независимо че бил поканен да вдигне капитала и да стабилизира предприятието.„От кого ли не, цялата медийна машина, държавната ни администрация, която е подведена (…) Действащото лице е един министър на икономиката, разпоредителите сигурно са други. Но той компрометира партията, която стои зад него, и задкулисния човек, който е един добър бизнесмен и депутат. И всички са злепоставени, цялата ни страна”, посочи Гебрев. На въпроса има ли Делян Пеевски интереси към оръжейния бизнес, нещо което той самият отрече, Гебрев отговори: „След като тази фирма, която казват че е негова, толкова много се бори да придобие контрола, да – но ако се докаже, че тази фирма е негова, тогава – има интерес. Но няма как да се докаже това пожизнено.”„От това, което се разпространява медийното пространство, получават се такива нотки, но не мога да го кажа”, отговори пък на въпроса вклинява ли се държавата между Делян Пеевски и Цветан Василев.  „Никога не съм виждал този човек и никога не сме дискутира, и сигурно няма да ме познае на улицата, ако ме види”, каза той по адрес на Пеевски.Гебрев разказа, че през 2015 г. е бил направен опит да бъде отровен – той , сина му, както и двама директори от „Дунарит”. Това станало през април преди две години, когато станал известен и интересът му към „Дунарит”.", "date": "2017.09.05", "title": "Емилиян Гебрев е собственикът на „Дунарит\""}
{"url": "http://www.novinite.bg/articles/149545/Uchilishte-za-pilotirane-na-dron-v-Pekin", "text": "За да управляваш дрон в Китай, е необходимо преминаването през специален курс, както и регистрация на устройството. Китайските власти бяха принудени да въведат специални регулации заради безконтролното използване на дронове и застрашаването на самолетни полети, съобщава БНТ.Жужене изпълва небето над въздушна база в серевен Пекин. Там дрон-ентусиасти се упражняват да излитат и кацат, за да могат да получат лиценз за управлението на дрон. Китай, който е най-големият производител на безпилотни летателни апарати, въведе строги регулации за използването им по-рано тази година на фона на зачестили инциденти с участието на дронове.Инструктор в училището за дронове в Пекин: През август беше въведена регистрационна система за дронове. Всеки притежател на дрон трябва да има такава, която включва неговото име и типа на летателния апарат. Веднъж регистриран, дронът може да лети безопасно, макар и не навсякъде. Освен това е необходимо и подаването на предварително заявление пред авиационните власти.През януари пилот бе задържан, след като публикува видео с летящ близо до самолет дрон. През май полицията арестува други двама души, хванати да заснемат с дрон секретни обекти. По-строгите правила може да се отразят на продажбите на безпилотните машини.Потребител: Тъй като сега има ограничения за летенето с дрон, трябва да мислим къде и кога е удобно да го правим. Дори стои въпросът дали изобщо да купим дрон.Някои обаче се противопоставят на идеята да похарчат над 10 хиляди юана или 1 500 долара, за да получат официален лиценз. Особено предвид несигурността от евентуални последващи регулации. Все пак повече от 120 хиляди дрона са регистрирани в Китай срещу само 77 хиляди в САЩ.", "date": "2017.09.05", "title": "Училище за пилотиране на дрон в Пекин"}
{"url": "http://www.novinite.bg/articles/149550/Prodaljava-izdirvaneto-na-izcheznaliya-Adrian", "text": "Шести ден продължава издирването на изчезналия син на бизнесмена Тони Златков. 25-годишният Адриан Златков изчезна в сряда преди обяд в Герман. Автомобилът му бе намерен на пътя в Герман в близост до семейната къща. В колата бяха открити документи и лични вещи на Златков. Сигналът за изчезването бил подаден от баща му, информира ДАРИК.   От МВР съобщиха, че се работи по всички версии по случая, включително и отвличане. Досега, вече шест дни не се съобщава някой да се е свързал с близките на Адриан и да е искан откуп. Междувременно в петък стана ясно, че е открита кола, с която се предполага, че е похитен Златков. Автомобилът, марка \"Шкода Фабия\", е намерен изгорял в района между Панчарево, Герман и Бистрица.   Автомобилът е бил откраднат на 21 август, като е бил със сменени номера и затъмнени стъкла. По непотвърдена информация, върху него е имало син буркан. Предполага се, че похитителите са инсценирали полицейска акция или катастрофа, за да измъкнат момчето от неговия автомобил.", "date": "2017.09.05", "title": "Продължава издирването на изчезналия Адриан"}
{"url": "http://www.novinite.bg/articles/149552/Kanabisat-veche-razreshen-u-nas", "text": "С подаване на заявление по установен образец, земеделците могат да отглеждат легално канабис. Това съобщи БНР, като се позова наСтефка Дамянова, експерт от Министерството на земеделието, цитира НОВА.Ведомството ще издава разрешително, което ще важи една година и ще дава право на стопаните да сеят само една реколта на точно определена площ.Това е регламентирано в проектонаредба, публикувана на интернет страницата на агроведомството.\"Над 1000 дка са площите, засети легално с канабис у нас\", каза още Стефка ДамяноваСлед засяване се предвижда в проекта на наредбата да се информира съответната областна дирекция на МВР за извършена сеитба, като се предостави и копие на издаденото разрешение и съответно информация за местонахожденията на засетите площи. ", "date": "2017.09.05", "title": "Канабисът вече разрешен  у нас"}
{"url": "http://www.novinite.bg/articles/149588/Prodava-blizo-40-tona-konfiskuvani-banani", "text": "НАП продава близо 40 тона банани с произход Колумбия в две партиди от по 1080 кашона. Бананите са конфискувани от звеното „Фискален контрол“ на НАП, информира бТВ.Всеки, който желае да се включи в наддаването, може да огледа стоката днес, 5 септември, и на 7 септември в Стопанския двор на село Подгумер, област София-град.Началната цена за едната партида банани е 36 828,78 лв. и 36 047,44 лв. за другата, което означава по 1,84 лв. за килограм.Валидни обаче ще са и всички предложения за цена, не по-ниска от 50% от тази стойност, т. е. 92 стотинки за килограм, уточняват от Агенцията.За продажбата на те има протокол за извършена проверка от Българската агенция за безопасност на храните.Предложенията ще се разгледат на 8 септември.Обявата за търга, както и всички условия и реда за включване в наддаването, може да се видят на интернет страницата на НАП в раздел „Продажби“", "date": "2017.09.05", "title": "Продава близо 40 тона конфискувани банани"}
{"url": "http://www.novinite.bg/articles/149587/Telefonni-izmamnici-se-probvaha-na-dupnishki-biznesmeni", "text": "Няколко сигнала за по-малко от час са подадени в РУ Дупница от местни бизнесмени. Те съобщават, че са получили обаждания по мобилните си телефони от името на началника на управлението в града с молба за съдействие и предоставяне на пари, информира ДАРИК. От полицията напомнят на гражданите, че всяко обаждане, свързано с искане на пари, е измама. \"Препоръчваме не давайте пари, от когото и да са поискани по телефона. Знайте, че полицията НЕ ИСКА ПО ТЕЛЕФОНА нито пари, нито друго съдействие. Звънете на тел. 112 при подобни обаждания. Всеки друг телефонен номер, съобщен ви при полученото обаждане, е неистински!\", заявяват от полицията.  ", "date": "2017.09.05", "title": "Телефонни измамници се пробваха на дупнишки бизнесмени"}
{"url": "http://www.novinite.bg/articles/149551/Na-5-septemvri-carkvata-pochita-Sv-prorok-Zaharij", "text": "На 5 септември църквата почита Св. пророк Захарий и праведна Елисавета. Двамата светци са родители на св. Йоан Кръстител. Захарий бил син на свещеник Варахия, Елисавета - сестра на Анна, майка на Дева Мария. Те живели по времето на цар Ирод (6 век пр. Хр.). Св. Захарий бил свещеник от Хеврон, нямали деца до дълбока старост. Но веднъж, когато Св. Захарий бил на смяна и трябвало да влезе в Йерусалимския храм, му се явил Архангел Гавриил и му известил, че жена му ще му роди син, който трябва да бъде наречен Йоан. Св. Захарий не повярвал и за това Гавриил му отнел гласа до момента, в който се сбъдне предреченото. Скоро след като се прибрал у дома си,  Елисавета заченала. Захарий бил убит в храма между жертвеника и олтара от Иродовите войници, задето не казал къде е синът му - детето Йоан, за да го погубят по наредбата за избиване на Витлеемските младенци. Света Елисавета, пазена от Бога, заедно със сина си живеела в разтворилата се планина. По Божие повеление за тях там се устроила пещера, избликнал извор с вода, а над пещерата израсла финикова палма, отрупана с обилен плод. Когато майката и синът искали да ядат, дървото се наклонявало, давайки им плодовете си за храна, а след това отново се изправяло. Четиридесет дни след убийството на Захария, Света Елисавета, майката на Предтечата, се представила в тази пещера, а Свети Йоан бил хранен от ангел до достигането на пълнолетие и пазен в пустинята до деня на явяването си пред израилтяните.  На този ден празнуват Елза, Елисавета, Изабела, Захари, Хари, Светлозар, Светлозара", "date": "2017.09.05", "title": "На 5 септември църквата почита Св. пророк Захарий"}
{"url": "http://www.novinite.bg/articles/149583/Parvi-snyag-zavalya-na-vrah-Musalan-VIDEO", "text": "В началото на септември заваля първия  на връх Мусала. На видео, разпространено в социалните мрежи, се виждат дребните снежинки, които прехвърчат, съобщава НОВА.  ", "date": "2017.09.05", "title": "Първи сняг заваля на връх Мусалан (ВИДЕО)"}
{"url": "http://www.novinite.bg/articles/149593/Peshehodec-e-postradal-v-Ruse", "text": "Пешеходец е тежко пострадал на бул. България вчера в Русе, информира ДАРИК. Сигнал за ПТП с пострадал човек е постъпил на 4 септември в 13:41 часа, чрез тел. 112. Изпратеният на местопроизшествието екип на Пътна полиция е установил, че на бул. България, в района на варианта с бул. Христо Ботев, мотоциклет марка „Кийуей“, управляван от Л.М. на 52 г. е блъснал пресичащ отдясно наляво пътното платно пешеходец - Н.М. на 79 г. При инцидента 79-годишният пешеходец е пострадал тежко. След медицински преглед му е установен хематом на главата, той е настанен в УМБАЛ – Русе за лечение. Водачът е леко ранен, той е получил натъртване по коленете, прегледан е и е освободен за домашно лечение. На място е извършен оглед от оперативна група на Пътна полиция. Причините за ПТП се изясняват, образувано е досъдебно производство.", "date": "2017.09.05", "title": "Пешеходец е пострадал в Русе"}
{"url": "http://www.novinite.bg/articles/149596/Katastrofa-blokira-patya-Velingrad-Pazardjik", "text": "Тежка катастрофа на пътя Велинград - Пазарджик. Има пострадали. За щастие няма жертви.Очевидци разказаха за \"По света и у нас\", че са чакали около 40 минути пътят да бъде освободен. Пътят вече е свободен за движение, информира БНТ.  ", "date": "2017.09.05", "title": "Катастрофа блокира пътя Велинград - Пазарджик"}
{"url": "http://www.novinite.bg/articles/149599/Da-pomognem-na-Viki-11-godishno-balgarche-v-bitka-s-kovarna-diagnoza", "text": "11-годишно българче се нуждае от подкрепа в битката с коварна диагноза. Виктория Василева от София страда от детска церебрална парализа, която лекарите откриват, когато е на 5-месечна възраст. Освен това момиченцето има \"коренцефална киста в басейна на лявата средна мозъчна артерия\", диагностицирана е и със симптоматична факална епилепсия, информира ДАРИК.Заради заболяването й има редица проблеми с ръката и крака си. „Вече 10 години, с помощта на колеги и приятели, успяваме да лекуваме детето и има много голямо подобрение“, споделя бащата на Виктория, който работи в системата на МВР. Колкото обаче пораства момиченцето, разходите за лечение също стават по-големи. Необходимо е лечение в специална болница в Израел, което ще бъде насочено изцяло към кистата. Нужната сума е около 25 000 долара, като в нея не са включени много разходи на семейството. Семейството на Вики полага огромни грижи, за да подобри състоянието й – прекарват много време в рехабилитационни процедури и специални санаториуми.Вики има шансове да се възстанови напълно, но за това са нужни дълги и упорити раздвижвания и модерно лечение. Опитваме се да я накараме да се почувства пълноценна, но за тези наши опити трябват финанси\", казва бащата на детето Цветан. Нека подкрепим Виктория Василева в битката с болестта чрез дарителската сметка: UNICREDIT BULBANK IBAN: BG 62 UNCR 7000 1521 9922 95 BIC: UNCRBGSF - Виктория Цветанова Василева", "date": "2017.09.05", "title": "Да помогнем на Вики: 11-годишно българче в битка с коварна диагноза"}
{"url": "http://www.novinite.bg/articles/149605/Kv-Orlandovci-bez-voda-na-7-septemvri-2017-g", "text": "\"Софийска вода временно ще прекъсне водоснабдяването на ул. „Подем“ в кв. „Орландовци“ в столицата на 7 септември 2017 г. (четвъртък). Това съобщиха от пресцентъра на водоснабдителното дружество, информира Агенция Фокус. Във връзка с подмяна на сградно водопроводно отклонение на ул. „Подем“ кв. „Орландовци“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: - ул. „Подем“, от ул. „Локорска“ до ул. „Мара Бунева“.Можете да следите развитието на всички планирани теренни дейности в реално време чрез Виртуалния информационен център на дружеството:http://www.sofiyskavoda.bg/water_stops.aspx. Информация за предстоящи планирани спирания на водата можете да получите безплатно на СМС след предварителен абонамент на сайта на дружеството.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Подем“ . Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121", "date": "2017.09.05", "title": "Кв. „Орландовци“ без вода на 7 септември 2017 г."}
{"url": "http://www.novinite.bg/articles/149577/Biblioteka-na-otkrito-vav-Varna", "text": "Глад за книги в първата библиотека на открито във Варна, наречена \"Рапана\". Само седмица след създаването й, няколкостотин книги вече са разграбени, а желаещите да си вземат - не намаляват, информира НОВА.Формата на конструкцията не е избрана случайно, намира се на метри от морето. Проектът е част от инициативите за „Европейска младежка столица 2017\".Книгите не остават, въпреки че дарителите призоваха - който взима книга, нека и да носи!", "date": "2017.09.05", "title": "Библиотека на открито във Варна"}
{"url": "http://www.novinite.bg/articles/149592/Chestvame-Saedinenieto-i-Nezavisimostta-na-Balgariya", "text": "Денят на Съединението на Княжество България с Източна Румелия - 6 септември и Денят на независимостта - 22 септември, тази година ще бъдат отбелязани в Регионалния исторически музей, информира ДАРИК.   Районите на паметника на Четвърти пехотен плевенски полк в Градската градина и паметния знак пред ДКТ „Иван Радоев”, където е прочетен Манифестът на Независимостта, се ремонтират с европейски средства в рамките на проекта „Осигуряване на устойчива градска среда на Плевен”. Затова официалното отбелязване на двата празника тази година ще бъде в парка на музея.   „Исторически факт е, че от тук са тръгнали плевенските воини към Сливница, за да участват в Сръбско-българската война след Съединението на България и нахлуването на войските на крал Милан. Така че там също е знаково място, въпреки че няма паметници, които пряко да символизират тези исторически събития”, обясни по-рано кметът Георг Спартански.   За честването на 6 септември ще бъдат изнесени знамена-светини – знамето на Четвърти пехотен плевенски полк и оригиналното знаме на Никополската доброволческа чета, на което има надпис „Малко сме на брой, силни сме в бой”. За отбелязването на 109 години от обявяването на Независимостта на България, на 22 септември в двора на Историческия музей пък ще бъде изнесен Манифестът, с който княз Фердинанд обявява Княжество България за независимо Българско царство. С присъствието на такива реликви и двете дати ще бъдат чествани по достойнство, беше категоричен кметът Спартански.    Честванията и на двете дати ще започнат в 11:00 часа. Догодина, след приключване на ремонтните дейности, важните годишнини отново ще бъдат отбелязани на обичайните си места в Плевен.", "date": "2017.09.05", "title": "Честваме Съединението и Независимостта на България"}
{"url": "http://www.novinite.bg/articles/149536/Cvetan-Cvetanov-Opoziciyata-e-v-pravoto-si-da-pokazva-che-ima-harakter", "text": "Няма никаква предпоставка за вот на недоверие. Това коментира заместник-председателят на ГЕРБ , съобщава НОВА.„Това е част от стратегията за фалшивите новини. Преди председателството да имат усещането, че държавата ни не е стабилна”, заяви Цветанов. Като добави, че икономиката отчита растеж.„Опозицията е в правото си да показва, че има характер. Но аз ще им кажа – нефалшивите новини издигат имиджа на една партия. Трябва да има дискусия по важните предложения на мнозинството. Или ако нямаш позиция, предлагай алтернатива”, заяви Цветанов. „Искат да изместят напрежението, което имат вътре в партията”, заяви Цветанов. Той коментира и антикорупционното законодателство, което предлага ГЕРБ. Цветанов поясни, че от партията предлагат ръководството на бъдещата агенция, която ще бори корупцията, да се избира от парламента. „Председателят ще бъде избиран от парламента, който не се ръководи от Борисов, а от всички 240 депутати”, заяви Цветан Цветанов. Зам.-председателят на ГЕРБ коментира и въпроса с  изграждането на волфрамова мина във Велинград. Цветанов е категоричен, че ще бъде направено всичко възможно, за да се ограничи възможността това да бъде реализирано. Цветанов коментира и изчезването на Адриан Златков и възможността то да е извършено от част от групата на „Наглите”.„Вие знаете, че в началния етап на задържане на „Наглите” бяха много лица задържани. Четирима бяха осъдени с ефективни присъди, двама от „Наглите” бяха открити заровени край София. Групата става от шестима. Имаше един Киро Шкафа, който заради това, че не беше в ареста, беше убит”, заяви Цветанов.„Ако преди съдът беше проявил повече съпричастност, мисля че може би щяхме да стигнем и до други лица, които бяха част от тази група. Докато бях вицепремиер и министър на вътрешните работи не позволявахме каквито и да било лица от каквито и да било групи да правят безобразия в страната. След промените, които бяха направени 2013 година, когато беше закрита реално ГДБОП, системата беше разбита. В момента правителството полага максимални усилия\", заяви Цветанов.Цветанов коментира и случая във Виноградец, при който беше застрелян мъж, по време на празнуване на рождения ден на 6-годишно дете.Оръжието е на общински съветник от ГЕРБ Лазар Влайков. „Не е имал повдигнато обвинение, когато сме гласували кандидатурата му. Заради това е получил доверието ни. Строгостта на закона трябва да се приложи в този случай\", каза Цветанов. ", "date": "2017.09.05", "title": "Цветан Цветанов: Опозицията е в правото си да показва, че има характер"}
{"url": "http://www.novinite.bg/articles/149575/Signal-za-bomba-v-Burgas", "text": "Съдебната палата в Бургас е отцепена заради получен сигнал за бомба.Всички служители и магистрати са евакуирани, а специалисти проверяват помещенията, информира НОВА. ", "date": "2017.09.05", "title": "Сигнал за бомба в Бургас"}
{"url": "http://www.novinite.bg/articles/149607/Stresat-na-rabotnoto-myasto-ili-kak-da-se-spravim-s-barnaut-sindroma", "text": "Около 70 - 80 млн. лева годишно са загубите на работодателите заради стреса на работното място, като около 30 процента от фирменото текучеството се дължи на този психогенен фактор, в който влиза и така нареченото прегаряне на работното място.Това коментира на пресконференция в БТА Томчо Томов - ръководител на Националния център за управление на компетенциите в Българска стопанска камара (БСК), информира ДАРИК.Стресът води и до временна загуба на трудоспособност, а само за миналата година разходите на работодателите за болнични е 144 млн. лева и над 50 на сто от тях са заради стрес. Сумите вероятно са и повече, защото стресът е в основата на всяко заболяване, коментира Томов. По европейски проучвания непреките загуби от стреса надвишават двойно тези от отпуск и отсъствие от работа.В България главно фирмите от високите технологии обръщат внимание на този проблем. Около 6 на сто от българските компании разполагат с политики и програми за управление на стреса, като предимно това са фирми с традиции, международно участие, но има и такива с български капитал, където са назначени трудови терапевти, каза Томов.Анелия Горгорова - управител на консултантска компания в областта на управлението на човешките ресурси и бизнеса и фирма за иновативни решения за подпомагане на деловите среди, съобщи на пресконференцията, че планират едногодишна кампания по темата за бърнаут синдрома и отражението му върху бизнеса и икономиката.Хамза Кан - специалист по стратегически маркетинг, предприемач, мотивационен спийкър, отбеляза на пресконференцията, че прегарянето се получава, защото хората вярват в митологеми - за прогреса, ефективността, перфектността, удовлетворението и непрекъсната иновация. Вярваме в тези неща и ние влизаме в непрекъснат цикъл на бърнаут, допълни Кан.Как да преодолеем стресаГоргорова от своя страна напомни, че този проблем вече е описан от медицината и е свързан с емоционално и физическо изтощение на служители и работници.По данни на Американската асоциация по психология сред симптомите на прегарянето са чести болки в главата, схващане, изтощение, проблеми със съня, разстройства в сексуалния живот, поведенчески и емоционални промени. При прегарянето се наблюдава проява на агресивност, престават да ни радват неща, които са ни доставяли удоволствие в работата и в личния живот. Най-общо казано, ако често ви боли глава, вероятно е да сте влезе в някоя от фазите на бърнаут, посочи Горгорова. Според световни изследвания жените са по-податливи към този проблем.Томчо Томов посочи сред хората в риск от прегаряне - ангажираните в армията, образованието, където почти всеки втори човек е подложен на висок стрес.Разкриха кога хората започват да мразят работа сиТакъв проблем имат и заетите в здравеопазването, социалните асистенти, както и всички професии, които изискват постоянна работа с хора. Особено засегнати са мениджърите и преките ръководители на екипи.Същевременно бизнес лидерите и мениджърите в компаниите са тези, които трябва да знаят как да работят с хората си, което включва и това да разберат какво се случва със служителите. Когато се съчетаят професионални и лични проблеми, е лесно да влезеш в прегаряне, коментира Кан.Сред превенциите на този проблем той предлага работници, изложени на чест стрес, да са под контрол дали ефективно използват регламентираните си почивки. Намаляването на ефекта от стреса преминава и през повишаване на квалификацията на служителите, с което те ще могат да преодолеят усещането си за некомпетентност, което също води до стрес.Най-големите дразнители в офисаТомов напомни, че подобно на маркетинга, където вече се предлага не просто продукт, а преживяване, така и за служителите е важно усещането на работното място. Хората очакват нормални взаимоотношения, искат да имат успех, да се чувстват значими, информирани - това ги задържа, коментира Томов.Той изтъкна също, че за по-новото поколение е важно не само възнаграждението, но и това работата да има смисъл, важни са и условията, в които се трудят, използването на новите технологии. Ако на това не се обърне внимание, младите хора няма да се задържат и една седмица, допълни Томов.Среда, в която не са ясно дефинирани изискванията, включително и тези за компетентността, липсват стандарти, които изисква организацията и хората не се оценяват спрямо тях, е предпоставяща за бърнаут, смята той. Томов информира, че БСК планира да разработи инструменти за изследване на бърнаут, на стреса и модули за управлението им.", "date": "2017.09.05", "title": "Стресът на работното място или как да се справим с „бърнаут“ синдрома"}
{"url": "http://www.novinite.bg/articles/149543/Karakachanov-iska-realno-reshavane-na-problema-s-romskata-negramotnost", "text": "За по-строги мерки срещу ромската престъпност се обяви вицепремиерът Красимир Каракачанов. Според него трябва да се направят реални стъпки към премахването на проблема с ромската неграмотност. Каракачанов заяви още, че това е единственият път за интеграция на малцинствата, съобщава БНТ.Красимир Каракачанов, вицепремиер и министър на отбраната: Неграмотността в тази общност е огромна. 206 хиляди деца в България, голямата част от които са циганчета, от 7 до 18-годишна възраст са неграмотни. Дори трябва да въведем образователната повинност, задължително, не ме интересува, че си пропуснал 16 години - връщаш се в училище и учиш. Един от основните проблеми е изучаването на български език. Няма как да се интегрираш в обществото, когато не знаеш да пишеш и говориш на български език. За какви права говориш, когато няма как да си намериш работа в нормална фирма или предприятие, когато не владееш езика на мнозинството - не можеш да пишеш и да четеш. Това са неща, които е крайно време да спрем да ги разглеждаме от една страна с чисто етнически план, а от друга страна да спрем да ги разглеждаме като някакъв проблем, за който някой в Брюксел щял да ни се скара.", "date": "2017.09.05", "title": "Каракачанов иска реално решаване на проблема с ромската неграмотност"}
{"url": "http://www.novinite.bg/articles/149567/Balgarite-po-chesto-daryavat-pari", "text": "Българите по-често даряват пари. Което обаче не означава, че делът на тези хора у нас е изключително висок. В същото време обаче нашенци вече по-рядко са склонни да помогнат на непознат човек. Паралелно с това пък броят на българите, готови да се включат в доброволческа акция е доста нисък. Такива са основните изводи, който могат да се направят от последното изследване за щедростта по света и позициите ни в класацията за Световният дарителски индекс на КАФ 2017 (CAF World Giving Index 2017) – авторитетното проучване, което измерва щедростта в 139 държави. Според него България заема 127-мо място сред изследваните държави, което ни нарежда почти в края на таблицата.Дарителският индекс се изчислява на базата на средния процент от три аспекта на дарителското поведение – помощ на непознат, даряване на пари и доброволчество. Според резултатите от проучването 34% от българите са склонни да окажат помощ на непознат. На даряването на пари с добро око гледат 17 на сто от нашенци. Едва 5% от населението у нас обаче е готово да се включи в доброволческа акция.Така дарителският индекс на България продължава да спада - той е 19% (след 21% и 23% в предходните години) и се връща на нивото от 2013 г. Въпреки това, България се изкачва на 127-мо място сред 139-те държави в света, след като при предишното проучване е била на 129-о. Паралелно с това запазваме и 9-ата си позиция сред 10-те страни от Източна Европа, включени в Индекса. Което отново ни поставя на дъното на таблицата.Индивидуалното поведение на дарителите показва промени през годината - даряването на пари бележи известно подобрение. У нас то достигна връх от 27% през 2014 г., когато интервюирането се проведе малко след големите наводненията, обясняват от фондация Bcause, която е партньор на проучването за нашата страна. През 2015 г. този показател се върна на по-типичните за България нива. Тази година имаше малко, но съществено увеличение с четири процентни пункта. Делът на хората, които съобщават, че даряват пари, сега е 17% (в сравение с 13% през миналата година). След като през 2015 г. делът на хората, обявили, че са помогнали на непознат, достигна връх от 42%, (когато България беше в центъра на мигрантската криза), вече е спаднал до 34%. Това е най-ниското ниво по този показател, измервано и през 2011 г. Участие с доброволен труд декларират само 5% от населението на България. Това ни поставя на предпоследно място в света – само преди Армения с 4%.", "date": "2017.09.05", "title": "Българите по-често даряват пари"}
{"url": "http://www.novinite.bg/articles/149576/Borisov-i-Cipras-podpisvat-za-transportniya-koridor-Solun-Ruse", "text": "Премиерът Бойко Борисов ще вечеря с колегата си Алексис Ципрас в Кавала. Министър-председателят заминава на двудневна визита в съседна Гърция, където ще подпише меморандум за транспортния коридор Солун - Кавала – Русе, информира НОВА.Жп линията ще минава през Варна и Бургас, Карнобат, Нова Загора и Свиленград до гръцките Солун, Кавала и Александруполис.В проекта е включено не само изграждането на жп линия, но и пристанищна инфраструктура. Връзката ще струва 1 милиард и 70 милиона евро. Но още не е ясно откъде точно ще е финансирането. Възможно е част от парите да дойдат от европейски програми.Според прогнозите на транспортния министър Ивайло Московски, връзката вероятно ще бъде изградена за десетина години. ", "date": "2017.09.05", "title": "Борисов и Ципрас подписват за транспортния коридор Солун - Русе"}
{"url": "http://www.novinite.bg/articles/149601/V-doklad-na-EK-se-spomenava-za-korupciya-na-GKPP-Kapitan-Andreevo", "text": "Докладчикът за Турция при Европейския парламент Кати Пири внесе обширен сигнал в Еврокомисията, съдържащ данни за корупция сред българските гранични власти на граничен контролно-пропусквателен пункт Капитан Андреево, информира БНТ.\r\nВ доклада на Кати Пири се твърди, че българските гранични полицаи с натиск и сплашване принуждават турските гастарбайтери, завръщащи се от Европа в Турция за летните отпуски, да плащат подкупи. А отказващите са наказвани с 14-часов престой по дългите опашки, уточнява турската секция на Би Би Си. Кати Пири огласи за внесения доклад в социалните мрежи и призова европейските турци да сигнализират за всички проблеми при преминаването на българо-турската граница, като уточни, че скандалът влиза в „Черната книга“, а докладът – в дневния ред на ЕК.\r\nОсвен това в доклада си тя припомня, че от 1 януари 2018 г. София поема европредседателството.\r\n„Европейските турци, завръщащи се в родината си по сухоземни пътища, стават жертви на корупцията, в която са потънали българските гранични власти. Пътниците от турски произход са принуждавани да чакат по 14 часа под слънцето. Българските гранични полицаи ги насилват да дават подкупи, по неизвестни причини им налагат парични глоби, принуждават ги да мият автомобилите си с цел дезинфекция. Онези, които отказват да им плащат, са оставяни да чакат дълго по опашките“, казва Кати Пири.\r\nТя твърди, че България не е в състояние да преодолее корупцията, въпреки, че за 10-годишното си членство в ЕС е получила милиони евро субсидии именно за превенция на корупцията по границите.\r\n„Наложително е с този проблем много сериозно да се заеме Европейската комисия, крайно време е да се сложи точката на всичко това, което продължава години наред. България е страна, която се готви да поеме европредседателството, а в същото време погазва правата на турци с европейско гражданство“, категорична е Пири.\r\n ", "date": "2017.09.05", "title": "В доклад на ЕК се споменава за корупция на ГКПП Капитан Андреево"}
{"url": "http://www.novinite.bg/articles/149555/Nova-bitka-na-Valeri-Simeonov-po-Chernomorieto", "text": "След шумните дискотеки, сега под прицела на вицепремиера Валери Симеонов попаднаха и временните обекти по плажовете в големите курорти, посочва НОВА, цитирано от ДАРИК. Освен тяхното премахване, Симеонов поиска и закриването на държавното дружество „Слънчев бряг”.   „Радваме се, че най-после държавата взе нещата в свой ръце. Община Несебър взима приходната част на „Слънчев бряг”, а разходите остават за дружеството. Комплексът е оставен без власт”, заяви Веселин Налбантов от Съюз на собствениците в „Слънчев бряг”. По думите му има места и територии, на които могат да се обособят магазини и места за забавление.„През сезона сме издали над 50 акта за премахване на незаконни обекти на територията на курорта”, каза от своя страна Златко Димитров, изпълнителен директор на „Слънчев бряг” АД. „Ние не сме против търговията. Но това ще смени облика и ще привлече по-платежоспособни туристи”, каза още Налбантов.", "date": "2017.09.05", "title": "Нова битка на Валери Симеонов по Черноморието"}
{"url": "http://www.novinite.bg/articles/149556/Desni-na-stranata-na-BSP", "text": "\r\nВ България трябва смелост, за да се бориш с корупцията. Аз не виждам такава смелост нито в парламента, нито в българското правителство. Това каза Настимир Ананиев, народен представител и председател на транспортната комисия в 43-то Народно събрание и бивш член на ДБГ пред ТВ Европа. Антикорупционният орган трябва да се даде на президентството, тъй като другите са в конфликт на интереси. И парламентът, и изпълнителната власт нямат интерес сами да се разследват. Също така президентът има най-голяма представителност – избран е с над 2 000 000 гласа. Нито управляващото мнозинство, нито която и да е партия в 44-то Народно събрание има такава представителност, заяви Ананиев.\r\nПопитан дали тази идея не е сходна с тази на , той отговори, че Корнелия Нинова иска да се възползва от рейтинга на президента, което е видимо за всички и за това така говори, макар и да не е привърженик на идеята. Относно президента Радев, Ананиев заяви, че не го смята за ляв човек, тъй като е генерал от силите на НАТО, но  се опитва да го дърпа на ляво, а ГЕРБ усилено им помагат.\r\nНастимир Ананиев коментира и състоянието на традиционната ца, като сподели, че грешките от 2013 са били повторени и на последните парламентарни избори. Нужна е смяна на поколенията в я политически спектър, за да има промяна, и в България разбирането за дясно е доста изкривено, ако си против Русия, антикомунист и против  значи си десен. За мен дали си десен се разбира от това какви икономически политики и мерки защитаваш, в цял свят така се определя дали си ляв или десен.  Друга заблуда е, че  е социална партия, дясното също е социално, проблемът е , че ГЕРБ не са дясна партия и хората се бъркат, добави още Ананиев.\r\nАко има обединение в дясно, трябва още от началото да се заяви за какво се работи и къде минава границата за и против ГЕРБ, за и против това правителство и управление. За да сработи едно такова обединение обаче, трябва да има демократичен траен съюз с конкретни цели, зад които всеки присъединил се да застане, допълни Ананиев.\r\n", "date": "2017.09.05", "title": "Десни на страната на БСП"}
