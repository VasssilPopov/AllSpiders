{"url": "https://www.novinite.bg/articles/162822/Hilyadi-evakuirani-zaradi-ogromnite-pojari-v-Kaliforniya", "text": " Продължава да гори огромният горски пожар в Мендосино, Калифорния. Очаква се пламъците да се разпространяват поне до края на месеца, предаде Нова ТВ.Пожарът е с размерите на Лос Анджелис и стана най-големият в историята на щата, след като две отделни огнища се сляха.Стихията е унищожила вече повече от 117 хиляди хектара и продължава да се разраства, разгаряна от сухата растителност и ветровете. Пламъците, бушуващи северно от Сан Франциско, унищожиха 75 къщи и принудиха хиляди жители да се евакуират.Близо 3 900 пожарникари, включително екипи от Аризона, Вашингтон и Аляска се опитват да овладеят огъня.", "date": "2018.08.08", "title": "Хиляди евакуирани заради огромните пожари в Калифорния"}
{"url": "https://www.novinite.bg/articles/162831/Osnovatelyat-na-Webit-be-obqwenzachovek-kojto-mesti-planini", "text": "“Човекът, който мести планини” е заглавието на ексклузивното интервю, което entrepreneur.com - най-влиятелната световна медия за предприемачество публикува с българския предприемач, инвеститор и основател на Webit - д-р Пламен Русев (). Медията определя българинa като един от световните лидери, които формират съвременните хоризонти на предприемачеството и създават възможности за развитие на иновациите.Entrepreneur.com отделя особено внимание на значението и водещата роля на д-р Русев в развитието на предприемаческата и иновационна екосистема в България и региона на Централна и Източна Европа, както и за налагането на страната ни като инвестиционна дестинация.Webit и ролята му в създаването на нови възможности, работни места, привличането на нови инвестиции и свързването на местните и световните екосистеми е подробно описано и заглавието “Човекът, който мести планини” показва енергията, ресурса и мащаба на свършеното от Пламен Русев и екипът на Webit.Пълното интервю можете да прочетете тук:  Редица от световните лидери, които бяха в София за десета поредна година на Webit.Festival Europe определят събитието и световната общност Webit като най-добрата реклама, която една страна може да има и определено най-добрата, която България е имала! Десетки милиарди долари и безкрайни възможности - това води след себе си всеки Webit. Няколко държави в Европа в момента канят Webit да се премести от София в техни ключови градове.Това се превърна в тенденция, след като Валенсия предложи на Web Summit сумата от 170 милиона евро при условие, че събитието се провежда следващите 10 години в испанския град. От екипа на Webit все още няма коментар по въпроса дали следващата година събитието отново ще превърне София в дигитална столица.  ", "date": "2018.08.08", "title": "Основателят на Webit be obqwen за “човек, който мести планини”"}
{"url": "https://www.novinite.bg/articles/162830/Darjavnite-sinoptici-iskat-da-gi-premestyat-ot-BAN-v-MON", "text": "Продължава протестът на синоптиците от БАН. Този път, с писмо до премиера Бойко Борисов, те настояват да се извади Националния институт по метеорология и хидрология от състава на БАН и искат да минат под шапката на Министерството на образованието като самостоятелна научна организация, предаде БНТ.Синоптиците от Националния институт по метеорология и хидрология заплашват да спрат да изпълняват разпорежданията на БАН , ако няма решение на проблема със системното недофинансиране. Четвърти месец метеоролозите предупреждават, че са на ръба на силите си. Те обясниха, че липсват средства не само за заплати, а не могат да си платят дори тока.Само за поддръжката на метеорологичния парк са нужни 70 000 лв годишно, техниката вече е морално остаряла. Заради липсата на средства, все още основен измервателен уред в НИМХ е живачният термометър. На практика обаче, той е забранен за продажба.В момента има реална опасност синоптиците отново да излязат на протест и да спрат да правят прогнозата за времето. Те настояват за изваждането на НИМХ от състава на БАН и обвиняват ръководството й, че не са получили обещаните средства от отпуснатите допълнителни 15 млн. лв. от правителството.От БАН все още не са излезли със становище във връзка с обвиненията. Метеоролозите ще настояват настояват пред премиера Борисов за държавна проверка на отпуснатите средства и начина на харченето им от ръководството на академията. ", "date": "2018.08.08", "title": "Държавните синоптици искат да ги преместят от БАН в МОН"}
{"url": "https://www.novinite.bg/articles/162813/Vtori-poreden-den-razdavat-voda-zaradi-jegite-v-Sofiya", "text": "И днес, във връзка с високите летни температури, Столична община организира раздаване на безплатна минерална вода от 13:30 часа. Бутилките ще се предоставят на площадното пространство при храма „Св. Неделя” и на Орлов мост - при езерото „Ариана”. Водата e осигурена като дарение от един от най-големите производители на минерална вода у нас и ще бъде раздавана от служители на община до изчерпване на количествата. Акцията се провежда за втори пореден ден.  ", "date": "2018.08.08", "title": "Втори пореден ден раздават вода заради жегите в София"}
{"url": "https://www.novinite.bg/articles/162845/Bum-na-svatbite-na-emblematichnata-dneshna-data-08082018-g", "text": "Осмицата символизира безкрайност. Това си пожелават днес 17 двойки в Пловдив, които избраха, въпреки жегата и деня в средата на работната седмица, да си кажат \" да\" пред длъжностните лица, предаде БГНЕС. Три осмици има в днешната дата, следващият подобен ден ще е на 9.09.2019 година.11 от сватбите днес са в Централния дом на младоженците, в залата в Старинен Пловдив и в новото кметство на ж.к. \"Тракия\", останалите са изнесени ритуали. Най- романтичната ще е във Виенския павилион в средата на езерото в Международния панаир. През лятото сватбите са повече в сравнение с други сезони, обясниха от \"Празнични обреди\", не само времето е причина, а и фактът, че мнозина живеят извън страната и се връщат тук, за да узаконят връзката си. В жегата, която днес натиска Пловдив, до обед са минали 6 двойки, от 14 часа маратонът продължи. Щастието няма нищо общо с цифрите, щастието е в ръцете на всички младоженци, на всички хора, които днес сключват брак, както и всеки друг ден. Това каза за БГНЕС Саша Габровска, която е директор на „Столичен дом за радостни обреди” за днешния 8.8.2018 г., когато има съчетание от три осмици в датата. “Столичен дом за радостни обреди” се занимава с извършване на граждански обреди – сватба, именуване на новородени и свързаните с тях услуги от административно – правен характер /актосъставяне за раждане и граждански брак/.На територията на Столична община съществуват 6 ритуални зали и днес всички работят на пълна пара. До сутринта цифрата за това колко брака ще бъдат сключени днес е била 51. „За София ще кажете не е кой знае каква цифра, но е. Първо защото сега са т. нар. Богородични пости от 1 до 15 август, и хората се съобразяват когато има пости, няма сватби, но днес има. Това е делничен ден, днес е ден сряда, а делнични дни обикновено по 3, по 4, общо да речем може да има 30 сватби, общо в шестте обредни зали, така че си е хубава цифрата”, посочи тя. Двойно повечето сватби тя свързва с датата - 8.8.2018 г.„Разбирах когато беше 12.12.2012 г. там се получаваше много интересно и да. След това ви казвам повече никога няма да се случи, вече свършиха 12, 13-и месец няма, обаче измислиха друго, ей го – 6.6, 7.7, догодина 9.9, ами след това какво ще бъде– не знам. Но сега явно, че хората се интересуват, може би, защото искат да бъдат щастливи и семейният им живот да премине безпрепятствено. Това не може да се случи - където има комин, там има и пушек, но се надяват като сключват брак в такъв ден, животът им да мине по-безпроблемно. Аз само това мога да кажа, аз много се радвам, че има толкова много сватби днес и нека всички да бъдат живи, здрави и много щастливи, но щастието няма нищо общо с цифрите, щастието е в ръцете на всички младоженци, на всички хора, които днес сключват брак, както и във всеки друг ден. Това не бива да забравят!”, каза тя.Именно на 12.12.2012 г. си спомня, че било истински бум. С усмивка разказва, че не си спомня какво е било, само си спомня, че и през нощта е трябвало да остават да женят. „Не, че сме женили – шегувам се. Но беше много голяма бройката. След това нещата понамаляха. А сега например, освен 8-и, идва и 18.8.2018. Тогава пък над 100 са ни сватбите, обаче е съботен ден, и не чак толкова фрапираща цифрата, даже клони към нормалната, защото съботния ден е сватбен ден в България, но пак е много”, разказа Саша Габровска.Тя около 40-45 години се занимава със сватбените ритуали в София. Спомня си, че преди демокрацията броят на сватбите бил около 12-13 хиляди на година, без да се съобразяват с никакви дати. След 10 ноември изведнъж има рязък спад, наполовина, на 6 хиляди спаднали в София, продължил, задържал се към 4-5 хиляди. „Сега малко почнахме да повдигаме глава и спираме на около 5 хиляди годишно. Но никога няма да можем да достигнем цифрата преди 10 ноември по много причини и най-важната–младите хора, тези, които сключват бракове, се изнесоха от България ”, посочи тя.", "date": "2018.08.08", "title": "Бум на сватбите на емблематичната днешна дата 08.08.2018 г."}
{"url": "https://www.novinite.bg/articles/162837/Ot-tazi-sabota-e-pozvolen-lovat-na-5-vida-ptici", "text": "Ловът на пъдпъдъци, гургулици, гривяк, горски бекас и обикновена бекасина тази година се открива на 11.08.2018 г., събота. Птичият лов е атрактивен и много динамичен. Дневната норма за отстрел на един ловец е до 15 пъдпъдъка, а за всички останали: гургулици, гривяк, горски бекас и обикновена бекасина - до 10 броя. Ловуването се извършва само през деня – един час преди изгрева и един час след залеза на слънцето.Задължително е издаването на писмено разрешение с датата, имената на ловците и на ръководителя на лова,  номерата на ловните билети и членските карти, начина и мястото на ловуване, вида и броя на разрешения за отстрел дивеч.Забранено е използването на електрически звуковъзпроизвеждащи устройства, живи птици за примамка, ловни соколи и други грабливи птици, на ловни хрътки, както и на други средства и методи, нормативно недопустими при ловуване.2757 са новите ловци, успешно издържали изпитите за придобиване право на лов и които за първи път през тази година ще участват в ловните излети. Те са част от над 118-те хиляди ловци, притежаващи членски карти и заверили билетите си за лов за 2018 година.За недопускане на инциденти и успешно провеждане на ловните излети, Изпълнителна агенция по горите призовава българските ловци стриктно да спазват разпоредбите на Закона за лова и опазване на дивеча и правилника за неговото приложение, правилата за безопасност по време на лов, противопожарните правила за опазване и защита на горските територии.", "date": "2018.08.08", "title": "От тази събота е позволен ловът на 5 вида птици"}
{"url": "https://www.novinite.bg/articles/162847/Otkrivame-generalno-konsulstvo-v-Kosovo", "text": "Правителството прие решение, с което открива консулство на Република България в Република Косово, ръководено от почетно (нещатно) консулско длъжностно лице.Почетен консул ще бъде Абедин Хасани, косовски бизнесмен, работещ активно с български фирми. Той се ползва с уважение и авторитет в местните политически и икономически среди и притежава нужните качества за ефективно изпълнение на задълженията на почетен консул на страната ни в Република Косово. Владее български.Седалището на почетния консул на България ще е в гр. Призрен, а консулският окръг обхваща територията на общините Призрен, Драгаш, Сухарека и Мамуша.", "date": "2018.08.08", "title": "Откриваме генерално консулство в Косово"}
{"url": "https://www.novinite.bg/articles/162834/MS-predlaga-vtori-mandat-za-sadiite-ni-v-Obshtiya-sad-na-ES", "text": "Правителството ще предложи съдия Марияна Кънчева и съдия Александър Корнезов да бъдат преизбрани като кандидати на Република България за съдии в Общия съд на Европейския съюз. Кандидатурите им бяха одобрени днес по време на заседание на кабинета. Повторната номинация на двамата съдии се налага заради изтичането на мандата им на 31 август 2019 г. Съдия Марияна Кънчева и съдия Александър Корнезов притежават необходимата правна експертиза и богат професионален опит. Те са личности, които могат да представят всички гаранции за своята независимост и отговарят на условията за заемане на висши съдебни длъжности у нас, което е и изискване към членовете на Общия съд съгласно чл. 254, ал. 2 от ДФЕС.Съдия Марияна Кънчева завършва право в Софийския университет и допълнителна магистратура по европейско право в Института за европейски изследвания към Брюкселския свободен университет, както и специализации по икономическо право и по право на интелектуална собственост. Работила е като стажант-съдия в Софийски окръжен съд, правен съветник, адвокат в Софийската адвокатска колегия, генерален директор на Бюрото за обслужване на дипломатическия корпус при Министерство на външните работи, адвокат в София и в Брюксел.Съдия Александър Корнезов е завършил Юридическия факултет на Софийския университет „Св. Климент Охридски“, специалност „Международно право“. Притежава образователна степен LL.M по европейско право от Колежа на Европа, Брюж, Белгия, както и научна степен „доктор по право“ със специалност „Международно частно право“ от Института за правни науки към Българска академия на науките. Работил е като адвокат в адвокатска кантора „Van Bael &amp; Bellis” в Брюксел, една от водещите кантори в областта на европейското право на конкуренцията и европейското анти-дъмпингово право. Повече от 9 години е работил като реферандер в Съда на ЕС. Доцент, д-р Александър Корнезов има и богата научна и преподавателска дейност. ", "date": "2018.08.08", "title": "МС предлага втори мандат за съдиите ни в Общия съд на ЕС"}
{"url": "https://www.novinite.bg/articles/162833/Darjavata-dava-16-mln-za-otkrivane-na-posolstvo-v-Sauditska-Arabiya", "text": "Правителството отпусна 1 612 510 лв. за откриване на Посолство на Република България в Рияд, Кралство Саудитска Арабия. В рамките на визитата на министър-председателя Бойко Борисов в Кралството през ноември 2017 г. бяха изразени конкретните измерения за откриване на българско посолство в саудитската столица.Приоритет в двустранните отношения между Република България и Кралство Саудитска Арабия е привличането на инвестиции в България, както и стимулирането на контактите между представителите на бизнеса на двете държави. За да бъдат изпълнени заложените цели, посолството ни в саудитската столица ще се състои освен от политическа и консулска служба, и от служба по търговско-икономическите въпроси.", "date": "2018.08.08", "title": "Държавата дава 1.6 млн. за откриване на посолство в Саудитска Арабия"}
{"url": "https://www.novinite.bg/articles/162812/Predimno-slanchevo-s-temperaturi-do-35-gradusa", "text": "Днес ще бъде предимно слънчево. След обяд ще има временни увеличения на облачността, но само на отделни места, главно в източните и планинските райони ще превали краткотраен дъжд с гръмотевици. Ще духа до умерен североизточен вятър. Максималните температури ще бъдат между 30 и 35 градуса, сочи прогнозата на НИМХ-БАН.Атмосферното налягане ще се задържи близко до средното за август.Над планините ще преобладава слънчево време. След обяд ще има временни увеличения на облачността, но само на отделни места ще превали краткотрайно. Ще духа умерен до силен вятър от изток-североизток. Максималната температура на височина 1200 метра ще е около 22 градуса, на 2000 метра – около 15.Над Черноморието ще бъде предимно слънчево. След обяд ще има временни увеличения на облачността и отделни места, главно по южното крайбрежие краткотрайно ще превали. Ще духа до умерен североизточен вятър. Максималните температури на въздуха ще са 29-31 градуса. Температурата на морската вода е 27-28. Вълнението на морето ще е 2-3 бала. ", "date": "2018.08.08", "title": "Предимно слънчево с температури до 35 градуса"}
{"url": "https://www.novinite.bg/articles/162815/Kabinetat-odobryava-nashite-kandidati-za-Obshtiya-sad-na-ES", "text": "Mинистерски съвет ще проведе редовното си заседание от 10:00 ч днес. Очаква се да бъдат приети Доклад по изпълнението на Националната програма за закрила на детето за 2017 г. Кабинетът ще гласува и отпускане на допълнителни разходи по бюджета на Министерството на външните работи за 2018 г., предаде БНТ. На заседанието се очаква да бъдат одобрени кандидатите на България за съдии в Общия съд на Европейския съюз.", "date": "2018.08.08", "title": "Кабинетът одобрява нашите кандидати за Общия съд на ЕС"}
{"url": "https://www.novinite.bg/articles/162825/81-km-telena-ograda-shte-ni-pazi-ot-bolni-divi-svine-ot-Rumaniya", "text": "До момента са изградени 81 км от телената ограда срещу диви свине по сухоземната граница с Румъния. Разнесени са и коловете, върху които се поставя бодливата тел по дължината на 90% от общо 133-те километра между Силистра и Дуранкулак. По оградата се работи едновременно на 6 места – 2 в Силистренска и 4 – в Добричка област.От следващата седмица започват и регулярните доставки на режещата тел „Бруно“, с която ще бъде подсилена оградата. Първата доставка на 35 км тел „Бруно“ е предвидена за началото на другата седмица. На местата, където все още няма изградена ограда продължаватденонощните дежурства на патрули, които имат за цел да не допуснат навлизането на диви прасета от Румъния.Ръководството на Министерството на земеделието, храните и горите лично следи за бързото изграждане на оградата по северната ни сухоземна граница с Румъния. ", "date": "2018.08.08", "title": "81 км телена ограда ще ни пази от болни диви свине от Румъния"}
{"url": "https://www.novinite.bg/articles/162826/V-Aleksandrovska-spasiha-dve-jeni-sled-transplantacii", "text": "Мъж на 50 години от гр. Бургас, изпаднал в мозъчна смърт след хеморагичен инсулт, даде надежда за по-добър живот на две жени с хронична бъбречна недостатъчност в УМБАЛ „Александровска“.Едната е 28-годишна, на перитонеална диализа, от гр. София. Другата пациентка е на 50 години, от с. Срем, Тополовградско и все още не е на диализно лечение. За трансплантациите са поканени 6 човека, но изследванията на двете жени са показали най-голям процент органна съвместимост. В момента се възстановяват в реанимация, състоянието им е стабилно.Екипът на УМБАЛ “Александровска” е съпричастен към скръбта на семейството на починалия и адмирира хуманното им решение да дарят органите му за спасяването на други човешки животи в най-трудния за тях момент. От началото на 2018г. в Клиниката по урология на “Алксандровска болница” са направени 11 трансплантации – 8 от трупен и 3 от жив донор.", "date": "2018.08.08", "title": "В \"Александровска\" спасиха две жени след трансплантации"}
{"url": "https://www.novinite.bg/articles/162824/BSP-s-nova-ataka-sreshtu-GERB-za-obshtinite-i-mestnite-izbori", "text": "„Има безпринципно и задкулисно финансиране на общините. След последното постановление на МС ни се обаждат и питат колко пари искаме. Кметовете на БСП не могат да се купят! Искаме ясни критерии и механизъм за разпределяне на средствата“. Това заяви зам.-председателят на БСП Деница Златева в сутрешния блок на BG on AIR. Тя припомни, че при приемането на бюджета миналата година БСП е поискала по-големи капиталови трансфери към общините и прозрачно разпределение на допълнителните средства. „Всички сме наясно, че общините имат нужда от ремонт и реконструкция на различните видове инфраструктура, и на създаване на по-добра среда, особено в по-малките общини, които не са толкова привлекателни“, допълни Златева. Тя коментира статус на министъра на регионалното развитие във Фейсбук, в който обвинява кмета на Троян, че не признава усилията, които прави правителството по линия на европейските проекти.„Трябва да се прави разлика между национално финансиране и европейски програми. Още при програмирането на ОП „Регионално развитие“ са заложени дисбаланси - 840 млн. евро отиват за 39 големи общини, а 107 млн. евро се разпределят между 35 общини. Националното финансиране би трябвало да допълни тази необходимост, но то разделя още повече общините“, категорична е Златева. Тя подчерта, че има общини, които са били наводнени. „Нека правителството подкрепя общините, които имат нужда, но нека се прави по ясни критерии, да се включва и Националното сдружение на общините. Всички български граждани искат да живеят в привлекателни градове и села“, каза още зам.-председателят на БСП.Златева коментира и че освен общини, ГЕРБ се опитват да си купят и народни представители. „Имаме информация от наш депутат, че му е направено предложение да напусне групата на „БСП за България“, като получи петкратна заплата, за да подкрепя правителството“, допълни тя.Деница Златева подчерта, че БСП се финансира чрез субсидия, която благодарение на добрите резултати на последните избори е достатъчно висока, за да гарантира спокойна дейност на партията. „БСП тегли и заем, за да финансира предизборната си кампания и все още го изплащаме. Имаме и дарения, но те са официални, записани в регистъра и са заверени от Сметната палата“, посочи тя. Златева е категорична, че финансиране от Бенчо Бенчев няма. „Той е изключен от групата на БСП в Общинския съвет на Бургас“, каза още тя и уточни, че няма правен ред, по който той да бъде изваден от Общинския съвет. Златева обясни, че той е избран като гражданска квота с преференции и при следващи избори ръководството на партията ще обръща повече внимание на кандидатите в листите.„Защо сега залавят Митьо Очите? Ако толкова дълго време са го проследявали и той участва в организирана престъпна група, защо фирмата, която е пряко свързана с него, печели толкова обществени поръчки – охранява митниците в Бургас и Ямбол, пристанището в Бургас, НОИ, социални домове?“, попита Златева. Според нея тази фирма се ползва с облагите и преференциите на властта, защото печели обществени поръчки. „Отговорите ги дължат управляващите. Разследващите органи също трябва да си свършат работата“, каза още Златева.", "date": "2018.08.08", "title": "БСП с нова атака срещу ГЕРБ за общините и местните избори"}
{"url": "https://www.novinite.bg/articles/162832/Specakciya-sreshtu-narkotici-i-nelegalen-alkohol-v-Botevgradsko", "text": "Полицейските действия се извършват съгласно план, утвърден от директора на ОДМВР- София, с участието на служители на секторите „Противодействие на криминалната престъпност“, „Противодействие на икономическата престъпност“, отдел „Охранителна полиция“ в областната дирекция и колегите им от РУ- Ботевград. Линиите, по които се провежда специализираната операция, са противодействие на конвенционалната престъпност, държане и разпространение на наркотични вещества и акцизни стоки без български бандерол, незаконно оръжие, установяване на издирвани лица и др.През изминалото денонощие на територията на РУ- Ботевград са проверени общо 13 адреса и са задържани 10 души. При извършено претърсване на частен адрес в града криминалистите са открили и иззели 50 грама суха зелена тревиста маса, реагираща на канабис, както и мелничка /гриндер/. 29- годишната обитателка на адреса е задържана за срок до 24 часа и по случая е образувано досъдебно производство за престъпление по чл. 354А от НК. Освен нея са задържани още шест проституиращи жени и трима души без документи за самоличност. На друг от проверените адреси- в с. Врачеш, полицейските служители са установили джип „Мицубиши Паджеро“ с интервенция на рамата /заличена рама/.  Автомобилът е иззет по надлежния ред, а изясняването на случая продължава. На други два адреса са открити вещи, предмет на кражба от хипермаркет в Ботевград, във връзка с което са образувани досъдебни производства, работата по пълното документиране на които продължава.Специализираната операция продължава и в рамките на днешния ден съвместно със служители на жандармерията. При извършена проверка на частен адрес в Ботевград са открити и иззети около 200 литра наливен алкохол без български акцизен бандерол. Обитателят на адреса е задържан за срок до 24 часа.  В с. Новачене е  установено незаконно присъединяване на частен дом към електроразпределителната мрежа. От друг имот в същото село пък е иззет газов пистолет, нерегистриран по надлежния ред. Проверените от сутринта до момента лица са 170, а моторните превозни средства 110. Съставени са 10 акта и 4 фиша по ЗДвП. 12 души са задържани във връзка с извършени кражби.Полицейските действия продължават. ", "date": "2018.08.08", "title": "Спецакция срещу наркотици и нелегален алкохол в Ботевградско"}
{"url": "https://www.novinite.bg/articles/162827/Unikalni-fotokadri-ot-svetovni-sportni-sabitiya-na-izlojba-v-Sofiya", "text": "Изложба, посветена на атлетите, значимите международни събития и българските проекти от света на Red Bull, ще може да бъде видяна до 20-и август в София. 60 пана изразяват света отвъд очевидното чрез фотографското изкуство. Те проследяват незабравими моменти от историята на екстремните и приключенски спортове както у нас, така и по света.Изложбата е разположена на Моста на влюбените, в близост до НДК, София. Подбраните кадри са дело на едни от най-добрите фотографи в приключенските спортове.", "date": "2018.08.08", "title": "Уникални фотокадри от световни спортни събития на изложба в София"}
{"url": "https://www.novinite.bg/articles/162838/Manolova-iska-ot-kmeta-na-Dimitrovgrad-da-spre-stroejite-v-park-Vapcarov", "text": "Омбудсманът Мая Манолова ще настоява кметът на Димитровград Иво Димов да внесе ново предложение в Общинския съвет, с което да се  спре изпълнението на  решение, взето с почти пълно мнозинство (само един „против“) решение за откриване на процедура за изработване на Подробен устройствен план за регулация и застрояване на 15 дка от парк „Никола Вапцаров“. Това стана ясно, след като общественият защитник се срещна днес с граждани в Димитровград, които протестират срещу промяната на предназначението на горската територия за изграждане на жилищни сгради.Инициативен комитет вече е създал подписка, разписана до момента от 3 000 граждани, в която настояват местната власт да преразгледа решението си и да се съобрази с волята на димитровградчани. „Това е пълно безобразие и аз заставам твърдо зад искането на гражданите на Димитровград. Взетото решение нарушава духа на закона, който е в съответствие с Конституцията, защитаваща правото на гражданите да живеят в здравословна и благоприятна среда. Решенията от обществен интерес трябва да се вземат, след като се чуе гласът на населението. В този случай това не е направено“, категорична бе Манолова. Тя информира, че институцията на омбудсмана вече е изпратила писма до кмета на града, областния управител и председателя на общинския съвет, като следващата стъпка е да сезира и останалите отговорни институции. Общественият защитник обяви, че следващата седмица отново ще посети града, за да се срещне с кмета Иво Димов, който в момента е в отпуск. „Искрено вярвам, че и кметът, и общинските съветници ще се вразумят и ще преразгледат решението си, което е в абсолютен разрез с обществения интерес”, подчерта омбудсманът.", "date": "2018.08.08", "title": "Манолова иска от кмета на Димитровград да спре строежите в парк \"Вапцаров\""}
{"url": "https://www.novinite.bg/articles/162841/Ogromni-pojari-prodaljavat-da-tormozyat-redica-darjavi-v-Evropa", "text": "Европа е свидетел на невиждан колапс, вследствие на безумно високи и нечакани от никого високи температури, съсипващи сухи ветрове и отчаяна жажда за дъжд. И какви да бъдат последствията от всичко това, ако не - огнена стихия - хищно поглъщаща хора, домове и природа. ПортугалияИберийският полуостров е под натиска на може би най-високите температури в Европа, които на места надхвърлят 45 градуса по Целзий. Пожарът там бушува от дни, като повече от 1 000 пожарникари, подпомагани от 19 хеликоптери и самолети шести пореден ден се опитват да угасят големия пожар, бушуващ в Южна Португалия, на около 250 км югоизточно от Лисабон, предаде БГНЕС. Огънят се приближи на 500 метра от Моншики, град с около 2 000 жители, което накара властите да евакуират къщите с оглед на приближаващата стихия. Досега са ранени 29 души, а много сгради, разположени на горящите хълмове, са били унищожени. ИспанияИспания е изправена пред няколко горски пожара, последният от които избухна близо до Лученте в района на Валенсия, където са евакуирани най-малко 2 500 души. Досега пожарът е унищожил около 1 000 хектара земя. Горски пожар на френската граница в североизточната част на Испания пък принуди властите да затворят магистрала, свързваща двете страни, съобщиха пожарникари за АФП. \"Работим заедно с френски пожарникари при пожар в Ла Джонкуера\", съобщиха те в Туитър. Пожарникарите в Каталуния заявиха, че са получили помощ от самолети и хеликоптери. Преди три дни те съобщиха, че огънят вече е под контрол. ГърцияВ 6:40 часа местно време тази сутрин Атика отново стана цел на огнените демони. Гръцката противопожарна служба с 9 пожарникари, 3 помощни автомобила и 1 хеликоптер гаси горски пожар, който избухна в района на Агия Марина в Неа Макри в източна Атика. Неа Макри се намира много близо до населените места, които бяха засегнати от опустошителните пожари на 23 юли, отнели живота на над 90 души. Както съобщи кореспондента на МИА от Атина, според прогнозата за опасност от пожари, публикувана от Генералната служба за гражданска защита на Гърция, за днес областта Атика, заедно с полуостров Евия и островите Скирос, Лесбос, Хиос, Самос и Икария са в оранжев цвят , т.е. с много висока степен на опасност (четвърта категория) от появата на пожари. През последните 24 часа пожарната служба е заета с гасенето на 62 градски пожара и 15 горски и е призована за помощ в 41 инцидента.След потушаването на втория по големина пожар в региона Главното управление за гражданска защита инструктира всички държавни служби, както и общинските и регионалните власти да бъдат нащрек. Като превантивна мярка, превозните средства са забранени по пътища, минаващи през определени паркове, гори и други райони, считани за застрашени от пожар в общините Маратон, Палини, Рафина-Пикерми и Спата-Артемида. ГерманияДесетки хора бяха ранени след пожар, който избухна в близост до железопътна линия в нападнатия от жегите град Зигбург близо до град Бон.. Пожарът е започнал в тревна местност близо до ключов железопътен маршрут и бързо се е разпространил до близките къщи, като е спрял железопътния трафик за часове. Горещините и сухия въздух са помогнали на пламъците да се разпространят бързо до близките къщи, принуждавайки пожарникарите да се изправят срещу \"огнената стена\". Най-малко 28 души са пострадали в пожара, трима от които са в критично състояние, според местните служители. Сред пострадалите са 20 местни жители, 3-ма пожарникари и 5 полицейски служители. Над 520 пожарникари са взели участие в операцията, а аварийните екипи са използвали полицейско водно оръжие и хеликоптер, за да потушат пожара. 9 къщи са тежко увредени. Железопътният трафик през Зигбург обслужва натоварената високоскоростна влакова линия ICE, която обхваща трасето от Кьолн до Франкфурт. Германската железопътна компания Deutsche Bahn съобщи на пътниците в изявление, че закъсненията по маршрута Кьолн-Франкфурт могат да продължат до късно. Температурите достигнаха 39 градуса по Целзий в Зигбург, като в района няма валежи от седмици, съобщи Дойче Веле. На фона на затормозяващите политически и съсипващите я икономически кризи, Европа се моли да бъде пощадена поне от яростта на природата. Нищо друго не й остава, освен да се надява на така жадуваното захлаждане, а защо не и дори да се довери на шаманските ритуали за „извикване“ на дъжд.", "date": "2018.08.08", "title": "Огромни пожари продължават да тормозят редица държави в Европа"}
{"url": "https://www.novinite.bg/articles/162818/EKshte-reje-finansiraneto-na-sajtove-publikuvashti-falshivi-novini", "text": "\"В борбата с фалшивите новини има четири посоки на действие. Tрябва да има прозрачност за собственика на сайта, за фалшивите акаунти, за това да се проследява потока на парите и рекламите, които се печелят от такъв тип дейности\". Това каза еврокомисарят по цифровата икономика и общество Мария Габриел, цитирана от БГНЕС.Тя заяви, че очаква ЕК да предприеме мерки, за да спре потока на реклами към сайтовете, които разпространяват фалшиви новини. \"В рамките на една година успяхме да повдигнем темата от тема от общ интерес към тема, приоритетна за ЕС. Но това, от което има нужда, е сега всички участващи в процеса да имат възможност да се включат, но и да им се даде свобода на действие\", подчерта тя. Еврокомисарят изтъкна, че за да бъде преборен проблемът с фалшивите новини, е важно да се инвестира и в образованието. Тя цитира данни, според които по-високо грамотните хора по-често казват, че се срещат с фалшиви новини, но и повече отсяват фалшивата от истинската информация. \"За сметка на това там, където уменията не са минали през образователната система, хората много малко различават кое е фалшива новина и кое - не\", каза още Мария Габриел. ", "date": "2018.08.08", "title": "ЕК ще реже финансирането на сайтове, публикуващи фалшиви новини"}
{"url": "https://www.novinite.bg/articles/162846/Obrazovatelnoto-ministerstvo-gotovo-da-vzeme-sinopticite-pod-shapkata-si", "text": "Министерството на образованието е готово да предприеме действия за изваждането на Националния институт по метеорология и хидрология от БАН. Това каза в предаването \"Хоризонт\" на БНР министърът на образованието Красимир Вълчев. Той добави, че е разговарял с ръководствата на института и БАН и се надява в кратък период да намерят решение.Министър Вълчев изрази съжаление, че от последната среща преди месец и половина отношенията не са се подобрили, а са се влошили. Договореността тогава е била да се помогне в краткосрочен план дейността на института - както от министерството, така и от БАН. Нещо, което не е изпълнено от страна на БАН. В дългосрочен план е трябвало да се отдели бюджетната субсидия за Националния институт по хидрология и метеорология. Самият институт не е типична научна организация, като основната част от работата е хидрометеорологичното обслужване и това трябва да бъде отчетено от страна на БАН, поясни министър Вълчев и заяви:\"Ние предоставяме допълнителни средства над това, което предоставя Академията. Недоволството на НИМХ дойде от разпределението на допълнително дадените в началото на годината 15 милиона лева за увеличение на субсидията на БАН. Доколкото разбирам от тяхното отворено писмо от вчера, недоволството им е въобще към перспективите за съществуването в рамките на Академията заради неразбирането от страна на ръководните органи на БАН, най-вече от общото събрание\".Премиерът Бойко Борисов също обяви, че ще се срещне със синоптиците от Българската академия на науките. В прессъобщение ръководството на БАН заявява, че принадлежността на НИМХ към структурата на БАН никога не е била поставяна под въпрос. От БАН припомнят, че на заседание на общото събрание на 2 юли е декларирано, че въпросът за излизането на метеоролозите от Академията не е обсъждан. БАН винаги е отдавала голямо значение на оперативните дейности, извършвани от Института и е правила максимално възможното за тяхното приоритетно финансиране, заявява ръководството на БАН.  ", "date": "2018.08.08", "title": "Образователното министерство готово да вземе синоптиците под шапката си"}
{"url": "https://www.novinite.bg/articles/162829/CGM-Kraj-na-patuvaniyata-na-nyakolko-dushi-s-edna-karta", "text": "Вече няма как да бъде \"надхитрена\" системата за таксуване с баркод в градския транспорт. Това увери директорът на Центъра за градска мобилност Християн Петров в ефира на Нова телевизия Думите му дойдоха във връзка с експеримент на медията, който показа, че е абсолютно възможно с една електронна карта да пътуват няколко души и то без да бъдат заловени като нарушители.От тази седмица подобен експеримент няма как да се случи, защото услугата вече може да се използва само от едно устройство\", категоричен бе Петров. Той обясни, че доскоро услугата е била в тестови режим и затова от ЦГМ са били подготвени за възможни манипулации от страна на граждани.Шефът на ЦГМ обясни, че този вид услуга е междинен период, който да осигури плавното адаптиране към новите технологии в градския транспорт.\"Предстои ни скок от хартиеното билетче към нова система за таксуване\", заяви Петров.По негови думи това е една истинска технологична революция, тъй като чрез нея ще може да се установи броя на качените пътници.", "date": "2018.08.08", "title": "ЦГМ: Край на пътуванията на няколко души с една карта"}
{"url": "https://www.novinite.bg/articles/162836/Kontrabandata-na-cigari-naj-niska-ot-2007-g-nasam-pohvali-se-Borisov", "text": "Борбата срещу контрабандата не е кампанийна работа. Неслучайно бюджетът е на 2 милиарда излишък, а започнахме на минус, с дефицит. Това заяви министър-председателят Бойко Борисов по време на представянето на резултатите от 1-вото тримесечие на 2018 г. за тенденциите и нивата на незаконна търговия с цигари от проучването на празните опаковки. Според последните данни, делът на контрабандните цигари е 5.8, което е най-ниското ниво от 2007 г., от когато се прави изследването.Борисов изтъкна ефекта от работата на ситуирания в ГДБОП Междуведомствен координационен център за противодействие на контрабандата и контрол на движението на рискови стоки и товари, в който работят служители на МВР, митници и НАП. По думите му благодарение на съвестната дейност на различните ведомства там се получава двоен контрол. Личното ангажиране на прокуратурата по темата също дава резултат и допринася за бързото реагиране по места.Министър-председателят изтъкна, че борбата срещу контрабандата допринася за повече спокойствие за гражданите, повече приходи в бюджета и възможност да се повишава стандартът на живот. „Приходите в бюджета позволиха да направим толкова не само в социалната сфера, но и за заплатите на МВР, на армията, на учителите, на служителите за охраната на затворите, за добавките за пенсионерите за Коледа и Великден, за БАН“, напомни още премиерът Борисов.", "date": "2018.08.08", "title": "Контрабандата на цигари най-ниска от 2007 г. насам, похвали се Борисов"}
{"url": "https://www.novinite.bg/articles/162814/Fermerski-pazar-pred-zemedelskoto-ministerstvo", "text": "Днес био доматите ще имат специален ден на Фермерския фестивал пред Министерството на земеделието. Ще има истински, вкусни, български домати. На демонстрацията в 12:00 часа ще има гаспачо (студена доматена супа) и пресен доматен сок, предаде БГНЕС.Фестивалът „От нашата ферма – с любов за вас!“ се организира всяка сряда от 10:30 до 18:30 часа пред МЗХГ. Той предлага разнообразни фермерски и занаятчийски храни на малки производители от страната: краве, овче, биволско и козе сирене и кисело мляко, кашкавал, мед и пчелни продукти, сладка и сиропи, яйца, прясно месо, занаятчийски хляб, ядки, печена тиква и тиквени семки, био вино, био оцет, био чай, био гъби шийтаке, сезонни плодове и зеленчуци, пресни и сушени билки и подправки, козметика, цветя… Редовно гостуват производители на сувенири и бижута.Запазена марка на Фестивала са демонстрациите и дегустациите на фермерски храни и рецепти. Проектът Фестивал „От нашата ферма – с любов за вас!“ се организира от Фондацията за биологично земеделие Биоселена в партньорство с Район „Красно село“ и сдружение „За Земята“, както и с финансовата подкрепа на Програма Европа – 2018 на Столична община. Всички фермери и производители са регистрирани по наредбите 3 и 26 на Министерството на земеделието, храните и горите или по Закона за храните. Много от тях в районите от Натура 2000 в Западна и Централна Стара планина са подкрепени от проекта „За Балкана и хората“ на Българо-швейцарската програма за сътрудничество.", "date": "2018.08.08", "title": "Фермерски пазар пред земеделското министерство"}
{"url": "https://www.novinite.bg/articles/162839/Nov-spad-na-dvojno-zastapenite-ploshti-pokazaha-proverkite-na-DFZ", "text": "За четвърта поредна кампания се запазва тенденцията, общият размер на застъпената площ и броят на земеделските стопани, които са ги очертали, да намаляват значително. Това сочат данните от приключилите кръстосаните проверки в ДФ „Земеделие“ за Кампания 2018. За настоящата кампания са установени застъпвания в заявленията на 9 456 кандидати с обща площ 5 457 ха. За сравнение - за Кампания 2017 стопаните със застъпени площи са били с 1 000 повече, а общият размер на двойно декларираната площ е над 6 000 ха.ДФ „Земеделие“ уведомява земеделските стопани, кандидати по схемите и мерките за директни плащания, че започва процедурата по изпращане на уведомителните писма за установените застъпвания. Съгласно чл. 17, ал. 3 от Наредба 5 за условията и реда за подаване на заявления по схемите и мерки за директни плащания, в срок до 20 работни дни от получаването на уведомително писмо, но не по-късно от 1 декември 2018 г., кандидатите трябва да се явят в съответната областна дирекция на ДФ „Земеделие“. Там следва да представят документи, доказващи правото за ползване на застъпените площи.Земеделските стопани имат възможност да направят справка за застъпванията за Кампания 2018 и какъв е размерът на двойно декларираните площи в секция „Система за индивидуална справка по Директни плащания”. Платформата се намира на сайта на ДФ „Земеделие”.Кандидатите, които са направили електронна справка в сайта на ДФ „Земеделие” и са установили, че в декларираните от тях площи има застъпвания, могат да подготвят документите, доказващи правото за ползване на земите, и да ги представят в областните дирекции на ДФЗ и преди връчването на уведомително писмо.", "date": "2018.08.08", "title": "Нов спад на двойно застъпените площи, показаха проверките на ДФЗ"}
{"url": "https://www.novinite.bg/articles/162843/Elhite-za-Koleda-moje-da-sa-kat-zaradi-jegite-v-Evropa", "text": "Разсадниците за елхи в Белгия и други страни в Северна Европа са сериозно засегнати от сушата и необичайно високите температури през летните месеци, предупреждават собствениците. \"Загубите се огромни, имаме разсадници, в които 15-20%, а в някои и до 30% от тези дървета са загинали или са дребни и пожълтели, т.е., пораснаха през пролетта, а после изсъхнаха\", каза източник на разсадник от белгийските Ардени, където се отглеждат 85% от коледните елки, предаде БГНЕС. „Ако не завали дъжд през следващите три до четири седмици, можем да предположим, че 10 до 15% от стоката, която трябва да се продаде тази година, няма да бъде продадена, защото са мъртви дърветата, или защото не изглеждат добре“, каза той. Голям брой от елхите, които се отглеждат в този регион, са предназначени за износ, но ако продължат високите температури, разсадниците не вярват, че ще могат да изпълнят задълженията си към клиентите, съобщи МИА. Подобна е ситуацията и в Англия, където най-страшната топлинна вълна през последните 42 години унищожи 10 000 елхи до сега, пише британският Сън. И там елхите умират преди да пораснат или са изгорени от слънцето. Топлинната вълна, която обхвана Европа от началото на това лято, не стихва. Северна Европа, където високите температури през лятото рядко продължават повече от една или две седмици, отчита драматични щети от този климатичен феномен, особено в селското стопанство. Повечето култури са силно засегнати, особено пшеницата. Изсушената трева в цяла Европа ще означава и липса на храна за животните в стопанствата, предупреждават фермери, които търсят спешна помощ от държавите и от Европейската комисия. Тя от своя страна обяви, че ще позволи на държавите-членки да бъдат освободени от някои строги правила по отношение на държавната помощ, за да могат да подкрепят своите фермери и съобщи, че следи ситуацията отблизо. Но не е ясно дали това ще бъде достатъчно. Германските земеделци търсят един милиард евро помощ от държавата, за да покрият загубите, но правителството в Германия обяви, че ще оцени състоянието им в края на август. Шведското правителство пък планира около 116 милиона евро кризисна помощ за своите фермери. В Латвия бе обявено бедствено положение в селскостопанския сектор. Безспорно е, че в следващите месеци вредните последици от тази европейска суша ще доминират в дебатите на Европейския съюз, където изпълнителната власт се опитва да реформира общата селскостопанска политика, между другото, чрез намаляване на средствата за този сектор.", "date": "2018.08.08", "title": "Елхите за Коледа може да са кът заради жегите в Европа"}
{"url": "https://www.novinite.bg/articles/162844/92-novi-proekta-poluchiha-finansirane-po-PRSR", "text": "С четвъртата нотификация на ПРСР на ЕК от 18.05.2018 г. бюджетът по подмярка 4.2. „Инвестиции в преработка/маркетинг на селскостопански продукти“ от мярка 4 „Инвестиции в материални активи“ от ПРСР 2014 - 2020 г. беше увеличен с близо 97 млн. лв. (49.5 млн. евро). С допълнително прехвърлените средства беше осигурена възможност за последваща обработка на общо 125 заявления за подпомагане, получили под 55 точки до 46 точки включително по критериите за подбор от приема от 2015 г. След проверка за допустимост са одобрени 92 проекта за 166 млн. лева и обща стойност на безвъзмездна финансова помощ в размер на 83 млн. лв. за преработка/маркетинг на селскостопански продукти. За останалите 33 проекта са постановени откази за несъответствие с критериите за допустимост или са оттеглени по молба на кандидатите.Целта на подмярка 4.2 „Инвестиции в преработка/маркетинг на селскостопански продукти” е повишаването на икономическата ефективност и конкурентоспособност на предприятия от хранително-преработвателната промишленост, подобряването на качеството и безопасността на храните, както и постигане на съответствие със стандартите на ЕС. ", "date": "2018.08.08", "title": "92 нови проекта получиха финансиране по ПРСР"}
{"url": "https://www.novinite.bg/articles/162823/Alo-izmamnicite-izmisliha-nova-shema-s-chumata-po-drebnite-jivotni", "text": "Телефонните измамници измислиха нова схема. Използват страховете на животновъдите от съвсем скоро, когато се появи заразата от чума по дребните животни. Фермер получи обаждане, че стадото му еболно, но срещу съответната сума няма да бъде проверено, предаде Нова телевизия. Ветеринарни лекари бързо са установили престъпната схема.\"Случаят за измамата е обаждане, че животните - овце, са болни от чума по дребните преживни животни и трябва незабавно да бъдат взети кръвни проби за доказване на тази болест. Съответно вече след обаждане на мен и аз към официалния ветеринарен лекар става ясно, че такава болест няма в нашия регион и кръвни проби не се вземат\", разказа д-р Стоимен Шиков. Опитът за измама се е случил на стопанин в малко казанлъшко село, който не пожела да коментира инцидента. Измамниците се представили за държавни служители. ", "date": "2018.08.08", "title": "Ало измамниците измислиха нова схема с чумата по дребните животни"}
{"url": "https://www.novinite.bg/articles/162842/Tretata-turska-AEC-do-Balgariya-s-kitajski-reaktori", "text": "Анкара обмисля проект за изграждането на АЕЦ в турската част на област Тракия и смята да се обърне за това към Китай, предаде БГНЕС. „Виждаме, че най-подходящата локация е Тракия, след инженерните проучвания ще определим конкретния терен. Първо обаче е АЕЦ „Аккую“ /съвместен проект с Русия/, с волята на Аллах искаме да построим втората в Синоп с японското правителство. За третата в Тракия ще вървим с китайците, мястото все още не е ясно. Има 28-30 критерии за това, и е важно да се съобразим с опазването на околната среда, както и да е близо до водните ресурси. В регион Истанбул, Тракия и Мармара е най-интензивното потребление на електроенергия“, казва министърът на енергетиката Фатих Дьонмез, цитиран от в. „Хюрриет“.Според Дьонмез Китай в момента е една от най-големите държави, развиващи ядреното строителство и е пределно наясно с трансфера на тази технология. „Ядрената история на Турция е стара. Под ръководството на г-н президента /Ердоган/ тази мечта се сбъдна. Нашата цел е да пуснем в експлоатация първия си реактор през 2023 г. и не става въпрос само за производството на енергия. По отношение на ядрената технология, ние имаме други програми, като например развитието на подходящите за това наши човешки ресурси“, коментира енергийният министър. Тракийският регион в Турция обхваща Одрин, Къркларели, Текирдаг, Истанбул и Чанаккале. При Одрин се събират българските реки Марица, Арда и Тунджа. БГНЕС припомня, че на територията на Къркларели /Лозенград/ се намира малкото градче Инеада с 2 179 жители, което стана известно още през 2012 г. с протестите си срещу проекта за строителството на АЕЦ, предвиден да се реализира на 10-ина километра от България и границата при Резово.През 2015 г., ден след визитата на премиера Бойко Борисов в Истанбул, турският министър на енергетиката и природните ресурси в служебното тогава правителство Али Ръза Алабоюн обяви, че Турция е готова с плана за АЕЦ на километри от границата си с България. Беше налице и меморандум за разбирателство с китайски компании и с американската Westinghouse, интерес прояви и Япония. Районът на Инеада е природен парк заради уникалните лонгозни гори, а поминъкът на местните е основно риболовът. Гражданските протести, пикът на които бе през есента на 2015 г., забавиха старта на проекта, отпаднаха и опасенията на България за възможна екокатастрофа на брега на Черно море и в Странджа. Турският енергиен министър коментира и проблема със съвместните проучвания на Южен Кипър /гръцката част на острова/, Египет и Израел в Средиземно море. „В продължение на почти 5 години работи сеизмичният ни кораб и данните, които получаваме, са изключително важни. Надяваме се да започнем първите си дълбоководни сондажи тази година. Ние сме позиционирали кораба „Фатих“, който ще започне да сондира в рамките на следващите два месеца. Казано накратко, ние сме в очакване да завладеем нашите въглеводородни резерви в Източното Средиземноморие и разчитаме на този кораб“, казва Фатих Дьонмез.Първият сондаж ще бъде при Анталия в турската икономическа зона, следващият – при Мерсин. Министърът изразява съжаление, че Турция е зависима от външните доставки на нефт и газ, и затова Анкара се моли да открие находища на природен газ или петрол на сушата или в морето.", "date": "2018.08.08", "title": "Третата турска АЕЦ - до България с китайски реактори"}
{"url": "https://www.novinite.bg/articles/162817/Tapi-ot-kamioni-na-Kapitan-Andreevo-i-Dunav-most", "text": "На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. Това сочат данните на ГД „Гранична полиция“ към 6:00 ч. тази сутрин.Не така обаче стоят нещата на българо-турската граница - трафикът е интензивен на ГКПП „Капитан Андреево“, като става въпрос за товарни автомобили. На българо-румънската граница на ГКПП „Дунав мост“ при Русе също се наблюдава интензивен трафик на камиони още от ранни зори.", "date": "2018.08.08", "title": "Тапи от камиони на „Капитан Андреево“ и „Дунав мост“"}
{"url": "https://www.novinite.bg/articles/162840/Kabinetat-odobri-noviya-plan-za-horata-s-uvrejdaniya", "text": "Правителството одобри план за изпълнение на интегрирано решение за административно и социално обслужване на хората с увреждания. Предвижда се създаване и управление на регистър - профил на хората с увреждане на база информация от различни административни източници, на различно административно подчинение с възможност за достъп по електронен път. Целите са:-Постигане на интегрирано решение за административно и социално обслужване на хората с увреждания;-Надграждане на информационната система на Агенцията за хората с увреждания и на административните източници на данни, с които взаимодейства. Интеграция на системата с хоризонталните системи за електронното управление на МЗ, НЗОК, ГРАО, МОН;-Надграждане на Единната информационна система на медицинската експертиза на Националната експертна лекарска комисия и на административните източници на данни, с които взаимодейства - НЗОК, АХУ, ГРАО и общини.-Проследяване и контрол чрез извършване на статически анализ и отчетност като инструмент за формиране на хоризонталната държавна политика за хората с увреждания.Допълнително ще се автоматизира процесът по предоставяне на необходимите медицински и други документи за определяне степента на неработоспособност и ще бъде осигурен достъп до данни в регистрите с възможност за едновременна работа на участниците в процеса (граждани и администрация). ", "date": "2018.08.08", "title": "Кабинетът одобри новия план за хората с увреждания"}
{"url": "https://www.novinite.bg/articles/162819/6-godishno-s-opasnost-za-jivota-sled-pregazvane-s-ATV", "text": "Шестгодишно момче е с опасност за живота, след като беше пометено от АТВ на паркинга до плаж „Силистар“ край Синеморец, съобщиха от местното полицейско управление и прокуратурата, предаде БНТ.Поради движение с несъобразена с релефа на пътя скорост и загуба на контрол, водачът на АТВ-то е помел два автомобила на паркинга. След удара, детето изпада от една от колите и получава сериозни наранявания. Откарано е в болница с опасност за живота.Причинителят на инцидента е избягал без да уведоми контролните органи. След като е бил открит, тестът за алкохол е отчел 0.46 промила в кръвта му.Работата по случая продължава от служители на Районно управление – Царево. Назначена е авто-техническа експертиза, както и повторни огледи на местопроизшествието. Извършват се и разпити на свидетели.", "date": "2018.08.08", "title": "6-годишно с опасност за живота след прегазване с АТВ"}
{"url": "https://www.novinite.bg/articles/162816/Dneven-horoskop-za-sryada-8-avgust", "text": "Много изненади ще получите днес, така че ще трябва да предизвикате своята гъвкавост. Много е важно да запазите здравия си разум, въпреки многото емоции, които ще ви обвземат днес. Ще успеете да се справите с всички препятствия. Днес ще бъдете изправени пред неприятната реалност и поради тази причина ще се наложи да сте здраво стъпили на земята. Мобилизирайте се, съберете мислите си и не позволявайте на нищо да сломи духа ви. Ако сте чувствате отдръпнати или усещате, че не сте на мястото, на което искате да бъдете, можете да потърсите виновника в огледалото. Вярно е, че хората около вас, както и обстоятелствата оказват натиск върху вас, но вината е изцяло във вас.Представителите на останалите зодии могат да намерят дневния си хороскоп на ", "date": "2018.08.08", "title": "Дневен хороскоп за сряда, 8 август"}
{"url": "https://www.novinite.bg/articles/162835/Mejdunaroden-kongres-za-turizam-v-Sofiya-naesen", "text": "Правителството одобри проект на Споразумение между Министерството на туризма на Република България и Световната организация по туризъм (COT) към ООН за провеждането на втори „Международен конгрес на световните цивилизации и историческите маршрути“.Целта на конгреса е да обърне внимание върху връзката между световните цивилизации и историческите маршрути, представяйки съвременните възможности за създаване на многообразни туристически продукти. Събитието ще открои водещата роля на историческите маршрути за създаване на нови социално-икономически възможности за развитие на местно, регионално и национално равнище.Предвижда се форумът да се проведе от 14 до 16 ноември 2018 г. в София. За участие в него са поканени 158-те министри, отговарящи за туризма в страните-членки на Световната организация по туризъм. Провеждането на събитие от такъв мащаб ще допринесе за утвърждаването на България като атрактивна туристическа дестинация с огромни възможности за развитие на културно-историческия туризъм.Република България е член на COT от 1976 г. и зам.-председател на Регионална комисия „Европа“ на организацията за периода 2018-2019 г. ", "date": "2018.08.08", "title": "Международен конгрес за туризъм в София наесен"}
{"url": "https://www.novinite.bg/articles/162821/Arheolozi-proveryavat-traseto-na-interkonektora-s-Garciya-predi-stroeja", "text": "„Ай Си Джи Би“ АД обяви с решение на изпълнителните директори на дружеството Националния археологически институт с музей при БАН за изпълнител на обществена поръчка за извършване на археологически проучвания на археологически обекти, установени на трасето на междусистемната газова връзка Гърция-България. Договорът за възлагане на обществената поръчка е подписан на 6 август.Изпълнителят - Национален археологически институт с музей при БАН - се ангажира да изпълни археологически разкопки на предполагаеми археологически обекти, установени в процеса на проектиране и попадащи в сервитута на газопровод IGB, както и наблюдение на строителните дейности, съобразно изискванията на Закона за културното наследство. Стойността на договора е 1 893 010 лв. без ДДС и обхваща проучването и наблюдението на 58 обекта по 150-километровата дължина на газопровода на българска територия.Национален археологически институт с музей – БАН е научна организация с доказан опит в археологическите проучвания, извършвани по време на реализацията на значими инфраструктурни обекти в България. Разполага с достатъчен брой подготвени екипи от археолози, покриващи изискванията на Закона за културното наследство, и възможността да изпълнява едновременно археологически разкопки на до 10 обекта.Срокът за извършване на предвидените археологически разкопки е до 3 месеца от възлагането им, а наблюдението ще се извършва през целия период на строителството. С възлагането на археологическите проучвания ICGB пристъпва към полеви действия по подготовка на трасето за фактическото стартиране на строителството на газопровода. С реализацията на инвестиционното намерение инвеститорът ще предприеме всички необходими мерки за опазване на културното наследство на България и недопускане на каквито и да е било действия, които могат да застрашат обектите, установени по трасето на газопровода.", "date": "2018.08.08", "title": "Археолози проверяват трасето на интерконектора с Гърция преди строежа"}
{"url": "https://www.novinite.bg/articles/162828/Do-875-lv-narasna-sredniyat-osiguritelen-dohod", "text": "Националният осигурителен институт обявява, че размерът на средния осигурителен доход за страната за месец юни 2018 г. е 875 лв. Средномесечният осигурителен доход за страната за периода от 01.07.2017 г. до 30.06.2018 г. е 855,83 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2018 г., съгласно чл. 70, ал. 2 от Кодекса за социално осигуряване.", "date": "2018.08.08", "title": "До 875 лв. нарасна средният осигурителен доход"}
{"url": "https://www.novinite.bg/articles/162820/Noviyat-uebsajt-na-M3-Communications-Group-Inc-zapochva-s-artistichno-video", "text": "M3 Communications Group, Inc., най-добрата PR агенция в България за 2018 г.*, вече е с нов, по-модерен уебсайт. Палтформата впечатлява с интерактивност още от стартовата си страница, където има slow-motion видео от работата на екипа в модерния офис на компанията. Сайтът събира на едно място близо 25-годишната история на M3 Communications Group, Inc. и нейното богатото порфолио от услуги, събития и проекти, партньори, клиенти и екипи. Дизайнът и съдържанието на  са изцяло съобразени с последните тенденции и съвременните нужди на онлайн потребителите. Уебсайтът разполага и с аналогична мобилна версия, предвид с нарастващата употреба на мобилни устройства.Освен информация за дейността на M3 Communications Group, Inc., на  всички привърженици на PR-а могат да открият много полезна информация и вдъхновяващи примери за успешен PR. Уебсайтът съдържа специална секция „” с информация за десетките реализирани проекти на компанията, както на българския, така и на международния пазар. „Като компания с почти 25 години опит в сферата на PR-а и комуникациите, за нас е важно не просто да следваме тенденциите, а да ги създаваме. Така, както сме правили винаги досега в годините и новият уебсайт на M3 Communications Group, Inc. е нагледно доказателство за това. Със своята модерност, интерактивност и компактност  e много повече от корпоративен сайт, това е една своеобразна енциклопедия на PR-a от възникването му в България до днес“, коментира Максим Бехар, главен изпълнителен директор на M3 Communications Group, Inc.M3 Communications Group, Inc. е една от първите и водещи PR компании в България. Наскоро тя бе обявена за *най-добрата PR агенция в България за 2018 г. в ежегодния конкурс на Българската асоциация на PR aгенциите – BAPRA Bright Awards. На стилна церемония през месец май 2018 г. авторитетното жури отличи компанията и в още 8 категории. Така M3 Communications Group, Inc. стана номер 1 и по брой спечелени награди в тазгодишния конкурс, преборвайки конкуренцията на над 130 други проекта. Наградите BAPRA Bright Awards са най-високите отличия в PR бизнеса на българския пазар. Те се организират от Българската асоциация на PR агенциите (БАПРА) и се оценяват от независимо и авторитетно международно жури от експерти в областта на комуникациите.Всички желаещи да се запознаят повече с PR бизнеса в България, дейността и богатото порфолио от услуги на M3 Communications Group, Inc., а защо не – да станат част от екипа, ще намерят цялата необходима информация на .", "date": "2018.08.08", "title": "Новият уебсайт на M3 Communications Group, Inc. започва с артистично видео"}
