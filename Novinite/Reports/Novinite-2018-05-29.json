{"url": "https://www.novinite.bg/articles/160326/Vavejdat-minimalno-sadarjanie-na-biodizel-v-gorivata-za-transporta", "text": "От 1 септември 2018 г. горивата от нефтен произход в транспорта трябва да съдържат минимум 6% биодизел, от които 1% биогориво от ново поколение. Това е регламентирано в одобрен от кабинета проект за изменение на Закона за енергията от възобновяеми източници, съобщава БГНЕС.Промените ще съдействат за изпълнение на националната цел за потребление на биогорива от ново поколение (произведени от отпадъци и остатъци – слама, водорасли, гроздови джибри, животински тор, утайка отпадъци).В изпълнение на изискванията на европейска директива България е представила в Европейската комисия национална цел за потребление на биогорива от ново поколение в размер на 0,05 процентни пункта енергийно съдържание от задължителния дял на енергия от възобновяеми източници във всички видове транспорт. Целта трябва да бъде постигната до 2020 г.С промените в законопроекта се предлагат критерии за устойчивост при използване на биогорива.Въвежда се изискване за откриване и проследяване на суровините за производство и самите биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение. При констатиране на нарушения ще бъде уведомявана ЕК. ", "date": "2018.05.29", "title": "Въвеждат минимално съдържание на биодизел в горивата за транспорта"}
{"url": "https://www.novinite.bg/articles/160321/Balgariya-pregovarya-s-bolnici-v-Angliya-Franciya-i-Avstriya-za-transplantirane-na-pacienti-s-belodrobni-zabolyavaniya", "text": "Зам.-министърът на здравеопазването д-р Бойко Пенков и изпълнителният директор на ИАТ д-р Мариана Симеонова разговаряха с пациенти с белодробни заболявания, които протестираха пред Министерството на здравеопазването. „Напълно разбирам притесненията на хората и желанието им максимално бързо и скоро да се свършат нещата. С д-р Мариана Симеонова работим, за да решим проблема. Ангажирали сме и Министерството на външните работи, за да може през нашите мисии във всяка една от държавите-членки на Евротрансплант да имаме непрекъснато разговори, за да спечелим договор, чрез който нашите пациенти да могат да се лекуват и трансплантират“.България има договор с Евротрансплант, той не е прекъсван и България продължава да бъде член на организацията, обясни д-р Пенков. В момента страната ни преговаря с център, в който да се извършват трансплантации на бял дроб, тъй като договорът, който е имала България с Австрия, е изтекъл. Причината за отказите да бъдат трансплантирани български граждани до момента е проблемът с донорството на органи в цяла Европа. Изпълнителният директор на ИАТ д-р Мариана Симеонова посочи, че за да не се рискува животът на нито един пациент, се преговаря и с болници в Англия и във Франция, откъдето има уверение че ще извършат спешните трансплантации. По думите ѝ до две седмици се очаква положителен отговор и от клиниката във Виена да поеме български пациенти.От Евротрансплант потвърждават, че за годините България е подала осем органа повече от броя на пациентите, които са трансплантирани, което означава, че към момента могат да бъдат извършени трансплантации. Министерството на здравеопазването не дължи пари на австрийската болница, в която са правени трансплантациите на бял дроб до началото на тази година.Според зам.-министър Бойко Пенков дългосрочното решение на този проблем е развиването на дейността и обучението на кадрите в болница „Лозенец“ и в УМБАЛ „Св. Екатерина“, които имат лиценз за трансплантация на сърце и бял дроб. „Имаме изключително кадърни хора, имаме база и това нещо трябва да започне да се случва в най-близко време и в България“, допълни още зам.-здравният министър.", "date": "2018.05.29", "title": "България преговаря с болници в Англия, Франция и Австрия за трансплантиране на пациенти с белодробни заболявания"}
{"url": "https://www.novinite.bg/articles/160322/Koloni-ot-chakashti-avtomobili-se-izviha-na-Kulata", "text": "Огромни опашки се извиха на ГКПП Кулата. Колоната от товарни автомобили вече е 7-8 км, а предвижването става бавно, въпреки че на пункта работят всички трасета. Според Александър Стамболийски, председател на Синдикалната конфедерация \"Съюз на българските транспортни работници\", причината за огромното струпване на камиони е вчерашният почивен ден в Гърция и започващите от сряда стачки там. По думите му в следващите дни също са възможни опашки на пункта. \"Разговарях с Гранична полиция и от там увериха, че работят на пълни обороти. Дано в следващите часове опашката се стопи\", допълни Стамболийски. Засега шофьорите проявяват търпение, макар да им се налага да чакат с часове на пътя, коментира още той.", "date": "2018.05.29", "title": "Колони от чакащи автомобили се извиха на Кулата"}
{"url": "https://www.novinite.bg/articles/160324/Povecheto-mladi-balgari-iskat-da-imat-po-dve-deca", "text": "Поколението на хората между 14 и 29-годишна възраст у нас си представя да има две деца в живота си. Няма съществена промяна спрямо предишното подобно измерване преди четири години. Това показват данни от проучване на „Галъп Интернешънъл” по проект на Фондация „Фридрих Еберт”, цитирано от bTV.12% от запитаните си представят да имат едно дете, 59% искат две, 10% - три, а 2% искат четири или повече. „На практика почти никой не посочва, че не иска деца”, изтъкват авторите на изследването.Доходите, а с тях и образованието, населеното място и т.н. – както собствените, така и на родителите – се потвърждават като важни фактори за желания от младите хора брой деца. Младите с по-благоприятна житейска перспектива като че ли не поставят децата толкова високо в предпочитанията си.От „Галъп Интернешънъл” обръщат внимание, че активното говорене за демографските промени все още не е довело до промяна в представите, плановете и мечтите на хората в детеродна възраст.", "date": "2018.05.29", "title": "Повечето млади българи искат да имат по две деца"}
{"url": "https://www.novinite.bg/articles/160306/Sled-katastrofata-kraj-Kubrat-jena-e-v-tejko-sastoyanie-nyama-postradali-deca", "text": "Училищен автобус и автомобил се удариха във вторник сутринта на пътя Кубрат - Завет. Шофьорката на автомобила е в тежко състояние, пострадали деца няма.Сигналът за инцидента е подаден на тел.112 в 6.50 часа. Автомобил \"Рено Меган\", управляван от 24-годишна жена, се е ударил челно в насрещно движещ се ученически автобус в участъка Кубрат - село Медовене. При сблъсъка тежко е пострадала водачката на колата, която е откарана в болницата в Разград в безсъзнание. В автобуса са пътували 10 деца. Те са прегледани в болница, нямат сериозни наранявания и са освободени.Пътят II-23 Кубрат – Исперих е временно затворен, извършва се оглед на местопроизшествието, съобщиха от полицията. Пътни полицаи регулират движението. Обходен маршрут: Кубрат - Савин - Севар - Сушево – Завет.", "date": "2018.05.29", "title": "След катастрофата край Кубрат: жена е в тежко състояние, няма пострадали деца"}
{"url": "https://www.novinite.bg/articles/160330/Kakvo-e-sastoyanieto-na-Vaorajenite-ni-sili-prez-2017-a", "text": "Министерският съвет внесе за обсъждане в Народното събрание Доклада за състоянието на отбраната и Въоръжените сили през 2017 г., съобщиха от Министерството на отбраната. Правителството одобри доклада на 21 май. Той представя обективна картина за развитието на отбраната и въоръжените сили през 2017 г. Този ежегоден документ е израз на осъществяваната политика на прозрачност и отчетност пред Народното събрание и обществеността. В документа се акцентира върху факта, че през 2017 г. дейността на ръководството на Министерството на отбраната продължи да бъде фокусирана върху изпълнение на конституционно възложените мисии и задачи на въоръжените сили, както и върху ангажиментите на страната по линия на колективната отбрана в рамките на НАТО и Общата политика за сигурност и отбрана на ЕС.С Доклада правителството представя обосновани изводи и насоки за съсредоточаване на усилията през следващия отчетен период, които са в съответствие с приоритетите в сектор \"Отбрана\" на правителствената програма за периода 2017-2021 г.До края на 2018 г. усилията на ръководството на Министерството на отбраната ще са насочени приоритетно към изпълнението на дейностите по действащата към момента Програма за развитие на отбранителните способности на Въоръжените сили на Република България 2020 и разработването на Пътна карта за нова дългосрочна програма за развитие на Въоръжените сили до 2032 г. Сред приоритети са и реализацията на разчетите в Националния план за увеличаване на бюджета за отбрана на 2% от БВП до 2024 г., стартиране на трите основни модернизационни проекта за Сухопътните войски, Военновъздушните сили и Военноморските сили, изграждане на способности за киберотбрана и развитие на способности за ефективни публични стратегически комуникации във връзка с провежданата отбранителна политика.", "date": "2018.05.29", "title": "Какво е състоянието на Въоръжените ни сили през 2017-а?"}
{"url": "https://www.novinite.bg/articles/160293/Poreden-incident-Katastrofiraha-uchilishten-avtobus-i-avtomobil", "text": "Автобус и лек автомобил са катастрофирали тази сутрин на пътя Кубрат - Завет. От МВР съобщиха, че сигналът за инцидента е подаден тази сутрин около 7.00 часа. По първоначални данни на пътя Кубрат - Завет са се ударили училищен автобус и лек автомобил. В автобуса е имало деца. Десет от тях са откарани в болница без сериозни наранявания и са освободени.По-тежко е пострадала водачката на лекия автомобил. На място се извършва оглед и се установяват причините за катастрофата.Пътни полицаи регулират движението. Определен е обходен маршрут: Кубрат - Савин - Севар - Сушево – Завет.В понеделник подобен инцидент, при който се блъснаха автобус и лек автомобил, като по чудо се размина без жертви. Инцидентът стана обходния път на Враца. По първоначална информация автобусът, пътуващ от с. Лиляче към Враца, не е спрял на знак \"стоп\" на разклона за Криводол. Той бил ударен от движещ се \"Опел\". При сбъсъка автобусът се е обърнал на една страна и е затиснал автомобила.", "date": "2018.05.29", "title": "Пореден инцидент: Катастрофираха училищен автобус и автомобил"}
{"url": "https://www.novinite.bg/articles/160309/Zashtitata-na-balgaro-turskata-granica-e-temata-na-konferenciya-v-Odrin", "text": "\r\nЗащитата на границата между България и Турция е темата на българско-турска конференция, която се провежда в Одрин. В нея участват вътрешните министри на България и Турция Валентин Радев и Сюлейман Сойлу, както и представители на „Фронтекс\".\r\nЗащитата на границата между България и Турция и добрите практики при прилагането са основна тема на българско-турска конференция в Одрин.\r\nИмайки предвид горещата тема с бежанците, във фокуса ще бъде трансграничното сътрудничество и споразумението между България и Турция по проблема с миграцията.\r\n  ", "date": "2018.05.29", "title": "Защитата на българо-турската граница е темата на конференция в Одрин"}
{"url": "https://www.novinite.bg/articles/160319/Nad-2000-chujdenci-pristigat-na-festival-v-rodopsko-selo", "text": "Чужденци от всички континенти пристигат на фестивал в родопското село Полковник Серафимово. Организаторите очакват над 2000 души да се включат в четиридневния събор \"Meadows in the Mountains\" (Ливади в планините), който започва на 7-ми юни, следващата седмица. Фестивалът се провежда на 35 декара ливади в местността Крушата, собственост на англичаните Дънкан и Кандид Сас. Това лято е осмото му издание с поредица уъркшопове, атрактивни артинсталации и различни забави. Братът на Дънкан Сас – Бенджамин, казва, че чужденците са привлечени най-вече от родопската музика. Те смятали България за магична държава с красива природа и добра енергия.Фестивалът набира огромна популярност в Европа и е вече начело на класациите за фестивали в света. Миналата година „Индипендънт“ го класира на второ място в света между седемте най-добри трансцедентни фестивали. Организаторите привличат посетители с обещание за незабравим купон в дивата и непокътната природа на планината на Орфей и бягство от бетонните джунгли.Фестивалът е особено пъстър. Повечето чужденци се обличат като за карнавал, пеят и танцуват денонощно около 4 сцени, на които се редуват изпълнители на рок, фюжън, джаз, ударен клубен саунд, техно и хаус. Туристите си плащат за престоя, пътя и храната по интернет като пакетния билет е 140 евро. Организаторите са обявили, че ако има доброволци за изграждането на арт инсталациите, ще им възстановят билета и ще им осигурят храна на всяка смяна.", "date": "2018.05.29", "title": "Над 2000 чужденци пристигат на фестивал в родопско село"}
{"url": "https://www.novinite.bg/articles/160325/Ministar-predsedatelyat-Bojko-Borisov-shte-bade-na-poseshtenie-v-Rusiya", "text": "Министър-председателят Бойко Борисов ще бъде на посещение в Москва на 30 и 31 май. В рамките на визитата той ще се срещне с президента Владимир Путин, за да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси. В делегацията, водена от министър-председателя Бойко Борисов, са включени вицепремиерът Томислав Дончев и министрите на финансите Владислав Горанов, на енергетиката Теменужка Петкова, на туризма Николина Ангелкова, на културата Боил Банов, както и изпълнителният директор и член на УС на „Булгартрансгаз“ ЕАД Владимир Малинов. В руската столица премиерът ще проведе и среща с представители на българската общност.", "date": "2018.05.29", "title": "Министър-председателят Бойко Борисов ще бъде на посещение в Русия"}
{"url": "https://www.novinite.bg/articles/160296/Balgariya-i-Turciya-obsajdat-sigurnostta-na-granicata-ni", "text": "Сигурността на границата ни с Турция - основна тема на разговори между българския вътрешен министър и турският му колега.Двамата ще се срещнат в Одрин по време на конференция на тема гранична сигурност и сътрудничество. Тя е част от програмата на Българското председателство на Съвета на Европейския съюз и се организира от посолството ни в Анкара и делегацията на Европейския съюз в Турция.Основен лектор ще бъде зам.-изпълнителният директор на „Фронтекс” Берндт Кьорнер.", "date": "2018.05.29", "title": "България и Турция обсъждат сигурността на границата ни"}
{"url": "https://www.novinite.bg/articles/160318/YALTA-CLUB-zakriva-silniya-sezon-s-Nicole-Moudaber-i-Adriatique", "text": "След поредния силен сезон с гостуванията на най-добрите утвърдени и нови имена като Victor Calderone, Guy J & Guy Mantzur, wAFF и Richy Ahmed, YALTA CLUB закрива сезона в Room 1 с дълъг уикенд и удължените сетовете на артисти, които обичат да свирят пред българска публика. Първата вечер на юни e за Nicole MoudaberиDIASS, а втората - за Adriatiqueи Liubo Ursiny. Завръщането на Nicole Moudaber в страната е очакван завършек на сезон, който редува новите имена на сцената с едни от най-добрите и популярни артисти в електронната музика през последните години.Родената в Нигерия диджейка, промоутър и продуцент Moudaber се чувства добре както в двете зали на Yalta Club, така и на големи фестивали като Glastonbury,Electric Daisy Carnival, Coachella и разбира се – Solar Summer. Непринуденото поведение на Nicole зад пулта, харизматична личност и внимание само и единствено върху представянето на мелодично, дълбоко, динамично и многопластово техно и я нареждат не само в авангарда на най-добрите диджеи в света и предпочитани имена на българската публика, но и сред най-успешните продуценти с издания за лейбълите на Carl Cox (Intec), Adam Beyer (Drumcode)и Jamie Jones (Hot Creations).Първото гостуване на дуото Adriatique в края на миналата година бе достатъчно диво и добре прието, за да провокира YALTA CLUB да го ангажира за последното парти за сезона в Room 1. Швейцарското комбо на Adrian S. и Adrian S. (няма грешка, и двата носят едно и също име) развива своята продуцентска и диджейска кариера вече десетилетие с умението си да интерпретират очевидните си вдъхновения от чикагската хаус сцена, детройтското техно и най-добрите примери от европейската електронна музика в балансиран танцувален звук, който градира своя ритъм и настроение в продължение на много часове (оттам и желанието да ги видим за нов удължен сет) и владее съзнанието и краката на публиката както на по-лежерни оpen-air събития, така и в познатата клубна атмосфера и саунд система на Room 1. Записите за лейбъли като Culprit, Wolf & Lamb и Cityfox и прогресивния селекторски подход към избор на мелодии ги прави едни от най-интересните музикални артисти, които можем да видим на 2 юни в голямата зала на YALTA CLUB.За 2 юни YALTA CLUB все още предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на Билети за закриването могат да бъдат закупени на входа на YALTA CLUB на цена от 20 лева за 1 и 2 юни.Повече подробности за програмата на YALTA CLUB може да намерите на официалната страница във Facebook, както и на yaltaclub.com. ", "date": "2018.05.29", "title": "YALTA CLUB закрива силния сезон с Nicole Moudaber и Adriatique"}
{"url": "https://www.novinite.bg/articles/160299/Prof-Nachev-Nacionalnata-zdravna-karta-e-mnogo-liberalna", "text": "Националната здравна карта предстои да бъде обсъдена и предложена за приемане на заседание на Министерския съвет, съобщава .Проектът беше обявен от Министерството на здравеопазването в средата на април и предвижда от38 803 легла в болници в цялата страна, те да бъдат намалени на 32 913. През 2017 година са използвани общо над 24 700 легла и Здравното министерство предвижда резерв от 30%. Здравната карта ще бъде критерий по който НЗОК ще сключва договори с болничните заведения по области.Крайно време е да се приеме Национална здравна карта въпреки съпротивата, която вече се чува от различни места, заяви пред телевизията проф. Генчо Начев, директор на болница \"Св. Екатерина\".„Аз мисля, че тя е много либерална. Самият факт, че тя позволява повече легла, отколкото са използвани миналата година, значи говори, че е много либерална\", каза проф. Начев. Според него Здравната карта предвижда повече легла, отколкото са необходими. Той обясни още, че парите в здравеопазването не може обективно да се каже дали са много или малко, защото прогресивно се увеличават всяка година, но не се вижда никакъв ефект от това. \"И причината, всички знаем, че е неефективното им разходване\", заяви той.Здравната карта има изключително важно значение да се поставят нещата на място в регионален и национален план, подчерта още той. Нейната цел е да направи така, че да има равномерно разпределение особено на високотехнологични медицински услуги в цялата страната, а не да е съсредоточена в няколко града.", "date": "2018.05.29", "title": "Проф. Начев: Националната здравна карта е много либерална"}
{"url": "https://www.novinite.bg/articles/160292/Prodaljavame-da-izostavame-ot-ES-oshte-15-godini", "text": "България ще продължи да изостава на европейско равнище в следващите 15 години. Това се посочва в Годишния доклад за икономическото развитие и политики в България, изготвен от Института за икономически изследвания на БАН.Не трябва да мислим за догонване на средното европейско равнище в близките 15 години, заяви пред bTV доц. Виктор Йоцов от института. По думите му даже достигането на 75% от средните нива на европейските икономики ще отнеме най-малко 13 години и то при растеж, който е с 2% по-висок от този в по-развитите страни.„С 3,6% (колкото е в момента – б.р.) ще ни отнеме 30 години”, подчерта той.„Неприятното е, че изоставаме спрямо другите нови страни в ЕС, които отбелязват през миналата година по-голям растеж от нас. Лидер е Румъния със 7%”, посочи Йоцов.Според него са нужни структурни политики, свързани с разпределението на ресурса по сектори и увеличаване на производствени капацитет. „Демографската структура е изключително неблагоприятна – имаме намаляване на населението (…) 30-40 хиляди губим всяка година”, предупреди Йоцов.Той се обяви за сериозен дебат по отношение на т. нар. „плосък данък”. Според него той е бил въведен без допитване до обществото и експертите в период, който е бил по-благоприятен за българската икономика. ", "date": "2018.05.29", "title": "Продължаваме да изоставаме от ЕС още 15 години"}
{"url": "https://www.novinite.bg/articles/160317/MS-utvardi-Nacionalnata-zdravna-karta", "text": "Министерският съвет утвърди Националната здравна каса, съобщи в МС министърът на здравеопазването кирил Ананиев.В здравната карта с над 600 повече са леглата за активно лечение в болниците. Леглата по утвърдената здравна карта са 33 482, а досега те са били 32 873, изтъкна министърът.Той коментира, че документът е стратегически и е изключително важен за здравната система. Националната здравна карта нито открива, нито закрива легла за активно лечение в болниците.Броят на леглата не определя механизма на финансиране на лечебните заведения за болнична помощ, отбеляза министърът и напомни, че болниците се финансират през бюджета на НЗОК на базата на извършената дейност по съответните цени, определени с Националния рамков договор.", "date": "2018.05.29", "title": "МС утвърди Националната здравна карта"}
{"url": "https://www.novinite.bg/articles/160310/Otkriha-trup-na-jena-v-maze-na-kashta-v-Kyustendil", "text": "32-годишна жена е била убита в Кюстендил. Трупът на жертвата е открит в напреднала фаза на разложение в мазе на къща.За престъплението е задържан мъж на 53 години. Той е направил пълни самопризнания. Разказал, че убил жената на 13 май, а след това скрил тялото.Жертвата била обявена за общодържавно издирване на 23 май.  Тялото е откарано за аутопсия в кюстендилската болница.По случая е образувано досъдебно производство.", "date": "2018.05.29", "title": "Откриха труп на жена в мазе на къща в Кюстендил"}
{"url": "https://www.novinite.bg/articles/160327/Cheteneto-po-deloto-KTB-prodaljava", "text": "Четенето на диспозитива на обвинителния акт по делото КТБ продължава и на днешното заседание.На 20 юли м.г. Специализираната прокуратура внесе обвинителен акт по досъдебното производство „КТБ“. По делото са привлечени като обвиняеми 18 лица, като окончателни и прецизни обвинения, описани в над 5000 страници, са предявени на всяко от обвинените лица, съобщиха от прокуратурата тогава.На 9 май 2018 г. в Специализирания наказателен съд започна делото по същество за източването на фалиралата банка.", "date": "2018.05.29", "title": "Четенето по делото КТБ продължава"}
{"url": "https://www.novinite.bg/articles/160305/Balgariya-e-na-16-o-myasto-v-klasaciyata-na-naj-silnite-mejdunarodni-pasporti", "text": "Когато говорим за силата на един международен паспорт, трябва да знаете, че някои от тези малки книжки са много по-влиятелни от други. Броят страници, цветът или гербът нямат значение, но пък е решаващо колко умело преговаря дадена държава с останалите, така че, когато поданиците й пътуват, да преминават бързо-бързо митницата и да получават лесно виза.Πpeз 2018 г. c бългapcĸи пacпopт мoжe дa ce пътyвa дo пoвeчe cтpaни, oтĸoлĸoтo e билo възмoжнo пpeз пocлeднитe пoнe 12 гoдини. Дoĸyмeнтът дaвa cвoбoдeн бeзвизoв дocтъп дo 169 дъpжaви в cвeтa, пoĸaзвaт пocлeднитe изчиcлeния нa индeĸca \"Неnеlеу Раѕѕроrt Іndех\" зa 2018 г.Бългapия ce ĸлacиpa нa 16-тo мяcтo в cвeтa, ĸaтo дaвa дocтъп дo caмo 20 cтpaни пo-мaлĸo oт Япoния, ĸoятo e пъpвeнeц c дocтъп дo oбщo 189.Toвa e нaй-дoбpoтo ĸлacиpaнe зa Бългapия oт 2006 г. нacaм, ĸoгaтo зaпoчвa дa ce изчиcлявa индeĸcът. Зa cpaвнeниe пpeз пocлeднитe 3 гoдини cтpaнaтa ce ĸoлeбae мeждy 20 и 21-a пoзиция. Maлĸo пo-нaпpeд e cтpaнaтa ни пpeз 2014 гoдинa, ĸoгaтo дocтигa 18-o мяcтo. Зa 2006 г. oбaчe e eдвa 29-a в cвeтa.В списъкът на най-високо класираните паспорти на американската компания \" Неnеlеу Раѕѕроrt\" Македония се намира на 41 място, защото македонците могат да пътуват в 125 страни без виза.На първо място в списъка от 100 държави е Япония, тъй като нейните граждани могат да пътуват без визи в 189 от 218 държави, а най-долу в списъка са Ирак и Афганистан. Те не се нуждаят от виза само в 30 държави.На второ място са паспортите на Германия и Сингапур, чиито граждани без визи могат да пътуват в 188 държави, а на трето място се намират Финландия, Франция, Италия, Южна Корея, Испания и Швеция, чиито граждани имат свободен достъп в 187 страни.От региона на Балканският полуостров най-добре са оцени паспортите на Хърватия и Румъния, които са на 16-то място. Хърватите и румънците не се нуждаят от виза за 187 държави.Сърбия е 36-а, защото гражданите й могат да пътуват свободно в 130 държави. Черна гора е на 43 място, защото с черногорския паспорт може да се пътува в 123 страни, Босна и Херцеговина делят 47 място с Русия, защото техните граждани без визи могат да пътуват в 118 държави, а Албания се намира на 48 място, тъй като гражданите й не се нуждаят от виза за 114 държави.\"Неnеlеу Раѕѕроrt\" посочва, че в сравнение с миналата година най-голям напредък има при Украйна, Грузия и Китай. Те са се изкачили в списъка, като сега заемат от 17 до 20 място. ", "date": "2018.05.29", "title": "България е на 16-о място в класацията на най-силните международни паспорти"}
{"url": "https://www.novinite.bg/articles/160294/Abramovich-e-poluchil-izraelsko-grajdanstvo", "text": "Руският бизнесмен Роман Абрамович е получил израелско гражданство и вече е най-богатият израелец.За това съобщи ТАСС, като цитира вестник \"Таймс ъф Израел\".Според изданието Абрамович ще живее в престижен район на Тел Авив, в частна резиденция, която купил от израелската актриса Гал Гадот. В качеството му на нов гражданин на Израел Абрамович нямало да плаща данъци в период от 10 години, допълва изданието, цитирано от БНР.Миналата седмица друго израелско издание - \"Израел хайом\", съобщи, че Абрамович е решил да имигрира в Израел заради затруднения около получаването на британска виза. Според британски медии той щял да получи нова виза, ако докаже поризхода на парите си.Заявлението за инвеститорска виза на собственика на футболния клуб \"Челси\" все още не е одобрено, а причина за забавянето са рестриктивните мерки и санкции срещу Русия, които започнаха през 2015 година.", "date": "2018.05.29", "title": "Абрамович е получил израелско гражданство"}
{"url": "https://www.novinite.bg/articles/160297/Darvo-ubi-jurnalisti-v-SASht", "text": "Телевизионен водещ и оператор в щата Северна Каролина бяха убити вчера от дърво, което падна върху колата им, докато отразяваха последиците от буря в окръг Полк, на 150 км западно от град Шарлот, предаде Ройтерс.Водещият на новините в телевизия WYFF Майк Маккормик и операторът Арън Смелцър загинаха от удара на падналото дърво върху джипа им, движещ се по магистрала, съобщи телевизията.Шефът на местната пожарна Джефри Тенант каза, че дал интервю на Маккормик и след минути му се обадили по телефона за злополуката. Когато отишъл на място, видял, че жертвите са двамата мъже, с които току що се бил разделил. \"Дадох интервю на г-н Маккормик 10 минути преди да ми се обадят по телефона. Той ни бе казал да се пазим, ние също му казахме да се пази\", каза Тенант пред журналисти.На мястото на злополуката земята била прогизнала от проливния дъжд и голямо дърво с дебелина 1 метър в диаметър, се стоварило над джипа на журналистите на магистрала 176. \"Това е каприз на природата - кореновата система на дървото е поддала и то е паднало\", каза Тенант.", "date": "2018.05.29", "title": "Дърво уби журналисти в САЩ"}
{"url": "https://www.novinite.bg/articles/160316/Dvama-policejski-slujiteli-sa-zaginali-pri-prestrelka-v-Liej", "text": "Двама полицейски служители са загинали при престрелка в центъра на белгийския град Лиеж, предава TACC, цитирана от Фокус.Според първоначалните данни, неизвестен мъж е открил стрелба в кафене на един от централните булеварди в града, след което е взел за заложник жена. Нападателят се е укрил в сградата на разположения в непосредствена близост лицей.Други подробности не се съобщават към момента.", "date": "2018.05.29", "title": "Двама полицейски служители са загинали при престрелка в Лиеж"}
{"url": "https://www.novinite.bg/articles/160300/Shte-ima-li-sreshta-mejdu-Severna-Koreya-i-SASht", "text": "Все повече дипломатически знаци намекват, че среща между Ким Чен-ун и Доналд Тръмп все пак ще има. Високопоставен представител на севернокорейския режим се очаква да отпътува за Ню Йорк през Пекин.Преди това Ким Йон-Чхол, който е бивш началник на севернокорейското разузнаване ще разговаря с представители на китайските власти.Отделно, две делегации, американска и севернокорейска, пристигнаха в Сингапур, където трябва да се проведе насрочената за 12 юни Среща на върха.В неделя, американски представители пристигнаха в Северна Корея, за да подготвят планираната среща на върха.", "date": "2018.05.29", "title": "Ще има ли среща между Северна Корея и САЩ"}
{"url": "https://www.novinite.bg/articles/160302/V-Turciya-arestuvaha-oshte-50-dushi-zapodozreni-za-vrazki-s-FETO", "text": "Турската полиция арестува 50 души, заподозрени за връзки с Фетхуллалистката терористична организация (ФЕТО), в операции, проведени в различни части на Турция.22-ма привърженици на ФЕТО бяха арестувани в северозападния град Одрин в опит да избягат в Гърция. Силите за сигурност арестуваха още 10 войници в западния град Маниса, заради съмнения, че са свързани с ФЕТО.Междувременно в Източна Агра 16 университетски преподаватели бяха арестувани и заподозрени за членство в нелегалната организация.Полицията е арестувала също \"гюленист\" в окръг Османи и един в квартал \"Баликешир\".Според турските власти, групата ФЕТО на живеещият в САЩ мюсюлмански проповедник Фетуллах Гюлен, стои зад опита за военен преврат в Турция през юли 2016 година. ", "date": "2018.05.29", "title": "В Турция арестуваха още 50 души, заподозрени за връзки с ФЕТО"}
{"url": "https://www.novinite.bg/articles/160304/Energiya-za-smet-Kak-go-pravyat-v-Shveciya", "text": "Когато говорим за рециклиране на отпадъци и производството на енергия, Швеция е пример за това как трябва да се прави. Статистиката показва, че 99 процента от отпадъците от домакинството се преработват, което поставя страната в период на \"революция в рециклирането\". През 1975 година този процент е бил 38. Днес нещата изглеждат така. Заводите за рециклиране се намират на не повече от 300 метра от жилищните райони на градовете. В Линдшопинг например заводът е точно срещу централната гара и не много далеч от центъра на града. Повечето шведи разделят отпадъците в специални контейнери.Близо половината от битовите отпадъци в Швеция се изгарят, което позволява произвеждането на енергия. Амбицията на властите е този процент да бъде намален, тъй като повторното използване на отпадъците означава влагане на по-малко енергия за повторното производство на продукт, отколкото изгарянето им. Домакинствата в Швеция отделят изцяло боклука - хартия, пластмаса, стъкло, електроуреди, батерии. Много общини стимулират изхвърлянето на биоотпадъците също да става разделно. Така например от старите вестници се произвежда отново хартия, стъклените бутилки се използват повторно или се използват за производството на стъкло и т.н. От изхврлената храна се произвеждат торове или биогаз, а често автомобилите за извозване на боклука се задвижват от енергия, произведена именно от биотопадъци - електричество или биогориво.Има специални камиони, които събират стари електроуреди или други опасни отпадъци, като химикали. По-големи уреди като телевизори или стари мебели се извозват в рециклиращи центрове, разположени в покрайнините на някои от по-големите градове.В Швеция въпросът с изгарянето на боклука не е дискусионен. През 2014 година например са внесени 2.7 млн. тона боклук от други държави за производството на енергия чрез изгаряне. След изгарянето остават 15 процента пепел, от които се отделя и рециклира металът, а останалите материали като порцелан и фаянс се използват за производството на чакъл, който пък се използва при строителството на пътища. От всичко това остава едва 1 процент, който се извозва и съхранява в сметища. Технологията на изгаряне позволява в атмосферата да се отделят 99.9 процента нетоксичен въглероден диоксид и вода. Утайката, която се събира във филтрите, през които преминат изгорелите газове, се използва за материал за запълване на стари мини. Въпреки това намеренията на правителството са изгарянето на боклука да бъде намалявано за сметка на разделянето на отпадъка и повторната му употреба. Прекрасен пример за ефикасността на усилията е заводът Tekniska verken в Линдшопинг, в който са съсредоточени голяма част от водещите компании в Швеция. Заводът за преработване на боклук осигурява на града голяма част от електрозахранването, отоплението и производството на биогаз. Заводът е изцяло общинска собственост, като амбицията е, в сътрудничество с жителите на града, Линдшопинг да стане най-енергийно ефективното място в света. Цялата отпадна вода в града се извозва в завода. Там тя се преработва, като изходният продукт е биогаз. Остатъчната вода е пречистена и се изхвърля в природата. Произведеното биогориво се използва като автомобилно гориво. Общинската компания за обществен транспорт си постави за цел през 2016 година да използва 100 процента от произведеното гориво. Друг продукт от биотдапъците е тор, който се използва в земеделието. Част от т. нар. \"хранителна утайка\" се продава.Tekniska verken в момента изграждат първата мащабна пречиствателна станция за остатъци от лекарства в отпадъчните води. Амбицията е предоставянето на висококачествена питейна вода на жителите в шведския град. ", "date": "2018.05.29", "title": "Енергия за смет: Как го правят в Швеция"}
{"url": "https://www.novinite.bg/articles/160307/Braziliya-e-blokirana-ot-stachka-na-shofori-na-kamioni", "text": "\r\nБразилия остава почти изцяло парализирана за девети пореден ден заради стачката на шофьорите на камиони въпреки обещанието на президента Мишел Темер, че протестът е към края си, предаде Франс прес. В неделя Темер отстъпи под натиска на протестиращите и намали цените на дизела.\r\nСтачката на превозвачите остави хиляди училища затворени, много полети бяха отменени, а рафтовете в магазините останаха празни, отбелязва Асошиейтед прес. Темер каза, че е напълно убеден, че \"днес-утре\" кризата ще приключи. Въпреки убедеността на държавния глава обаче доста шофьори остават твърдо на позициите си, а някои дори се радикализират, като призовават правителството да подаде оставка.\r\nСтачката на шофьорите започна миналия понеделник, след като държавната петролна компания Петробраз (Petrobras) обяви, че повишава цените на дизеловото гориво. Превозвачите са гневни заради вдигане на цената на дизела от 3,36 реала за литър през януари до 3,6 реала преди стачката. На 26 май цената достигна 3,8 реала.\r\nНад 550 пътни блокади на превозвачи бяха издигнати в 24 от 27 щата на страната, уточни федералната пътна полиция. Акциите на Петробраз поевтиняха с 14% вчера, след като Мишел Темер обяви в неделя намаление с 0,46 реала в цената на литър дизел за период от 60 дни.\r\nСлед като изминат 60-те дни цените ще се определят на месечна основа, а не на всекидневна. Това бе и една от причините, заради които избухна стачката, наред с повишението на цените, което бе в пряка връзка с цената на петрола.\r\nПътната такса също ще бъде намалена и ще се прилага минимална тежест на товарите - още две ключови искания на шофьорите.\r\n  ", "date": "2018.05.29", "title": "Бразилия e блокирана от стачка на шофьори на камиони"}
{"url": "https://www.novinite.bg/articles/160320/Variant-I-se-padna-na-maturata-po-jelanie-na-zrelostnicite", "text": "Днес в Министерството на образованието и науката журналистката Зина Соколова от вестник „Аз Буки“ изтегли „Вариант I“ за държавния зрелостен изпит по желание на зрелостниците. Вариантът важи за изпитите по четирите предмета – немски език, руски език, математика и философски цикъл. На зрелостен изпит по желание днес се явиха общо 86 зрелостници – 74 държаха изпит по математика, седем по философия, трима по руски език и двама по немски език. Утре, 30 май 2018 г., ще се проведат зрелостните изпити по желание по английски език и биология и здравно образование.", "date": "2018.05.29", "title": "Вариант I се падна на матурата по желание на зрелостниците"}
{"url": "https://www.novinite.bg/articles/160308/Mogerini-Novoto-ime-na-Makedoniya-shte-okaje-efekt-varhu-darjavite-v-Evropa", "text": "Бях информирана от македонските и гръцките министри на външните работи за напредъка в преговорите за името. Това е много окуражаващо и обещаващо, но все още не е финализирано. Аз съм оптимист и още по-оптимистично гледам, когато става дума за Балканите. Да вървим стъпка по стъпка. Изразихме ясното си намерение за присъединяване, помощ и подкрепа за евентуалното споразумение през следващите дни или седмици. ЕС го очаква, за да се присъедини към него, когато бъде постигнато и обявено\". Това заяви върховният представител на Европейския съюз по въпросите на външните работи и политиката на сигурност Федерика Могерини след съвета на министрите на ЕС относно съпротивата на някои държави-членки за започване на преговори с Македония отговори, че ще бъде много трудно за тях да игнорират такава световна новина.\"Това ще има трансформативен ефект не само върху отношенията между страните, но и върху всички държави - както в Европа, така и в световен мащаб. Спорът за името съществува отдавна, създаваше усложнения с години и ако силното политическо лидерство с посредничеството на ООН и силно участие на ЕС може да доведе до резултат в преговорите по този толкова труден въпрос, това ще бъде вдъхновение и за други и ще бъде доказателство, че многостранния подход е това, в което да инвестираме. Всичко това трябва да бъде признато от Европейския съвет\", коментира Могарини. Оотносно съпротивата на Франция към началото на преговори с Македония, Могерини отвърна: \"Силата на добрата вест, която ще донесе решението за името, ще бъде толкова силно приветствана от международната общност и ЕС, че всички държави ще трябва да вземат това предвид\". ", "date": "2018.05.29", "title": "Могерини: Новото име на Македония ще окаже ефект върху държавите в Европа"}
{"url": "https://www.novinite.bg/articles/160298/Pacienti-s-belodrobni-zabolyavaniya-izlizat-na-protest-pred-zdravnoto-ministerstvo", "text": "\r\nАсоциация \"Пулмонална Хипертония\" и Националния алианс на хора с редки болести организират протест пред здравното министерство. Той е под надслов „Здравен емигрант или какво е да си пациент с белодробно заболяване в България?\". Причина за недоволството са отказите от единствената европейска клиника във Виена да приема за белодробни трансплантации български граждани.\r\n\r\n\r\n\r\n \r\n  ", "date": "2018.05.29", "title": "Пациенти с белодробни заболявания излизат на протест пред здравното министерство"}
{"url": "https://www.novinite.bg/articles/160301/Medicite-za-prav-pat-razkrivat-podrobnosti-za-lechenieto-na-Skripal", "text": "Персоналът в болницата в английския град Солсбъри, където бяха настанени Сергей и Юлия Скрипал след покушението с нервнопаралитично вещество, за пръв път разкри в интервю за Би Би Си детайли около терапията на двамата пациенти. Медиците споделиха, че не са очаквали бащата и дъщерята да оцелеят.Старшата сестра Лорна Уилкинсън разказва, че най-големите тревоги настъпили, когато в болницата бил приет и полицай Ник Бейли със сходни симптоми. \"Опасявахме се колко мащабен може да се окаже случаят. От двама пациенти, можете да стигнем до много жертви. Но на този етап нямахме представа какво да очакваме\", казва Уилкинсън.Медицинската сестра Сара Кларк била на дежурствои същата вечер. Тя споделя, че и персоналът на лечебното заведение бил притеснен дали няма да бъде засегнат от отравянето. При приемането на двамата Скрипал никой от служителите не взел допълнителни мерки за себе си.В началото състоянието на болните изглеждало безнадеждно. Но след няколко седмици лечение, следвайки и съветите на научния институт \"Портън Даун\", пациентите се възстановиха дотолкова, че вече са изписани.Когато Сергей и Юлия били открити в безпомощно състояние на пейка и откарани с линейка, се предполагало, че става въпрос за висока доза наркотик.\"Казаха ни само, че водят двама души в критично състояние\", спомня си сестра Кларк.\r\n\r\n\r\n\r\nВпоследствие полицията научава за миналото на Сергей като разузнавач, получил убежище на Острова, и информирала болницата. Случаят бил преквалифициран в инцидент от най-висока степен, а полицаи пристигнали в отделението да охраняват пациентите.Консултантът в реанимацията д-р Дънкан Мътри си спомня, че за случилото се го информирала дежурната сестра. \"Беше кошмар, който въображението ми не би могло да измисли\", връща се той към фаталния ден.Теорията за наркотик била потхвърлена в процеса на терапията, симптомите говорели за органофосфат - нервен агент.Друг специалист от реанимацията, д-р Стивън Джукс, също споделя, че на този етап не е очоквал пациентите да оцелеят.\"Опитахме всякаква терапия, най-добрите клинични грижи. Но фактите сочеха, че нямат шанс\", казва той.Юлия и Сергей били упоени, което позволявало да да издържат на тежката медицинска апаратура, към която били вързани, и ги предпазвало от увреждане на мозъка - едно от възможните последствия при такъв тип отравяне.С времето упойката била намалена, апаратното дишане преместено от устата към трахеята.Когато дошли в съзнание, персоналът трябвалод а рпецени внимателно какво да им разкаже, за да не повлияе на разследването, както и да определи подходящите моменти за разпити от полицията.Директорът по медицинската дейност на болницата д-р Кристин Бланшар казва, че това били трудни решения, защото трябвало да спечелят доверието на пациентите и да ги уверят, че за тях се полагат добри грижи, от една страна, а от друга, да не им се дава информация, която би затруднила работата на разследващите.Загрижени за пациентите, лекарите и медсестрите освен това настояли международни инспектори да изискват съдебна заповед преди да вземат кръвни проби от семейство Скрипал. \"Ставаше въпрос за уязвими пациенти, имаха нужда от някакъв вид закрила и без съдебна заповед, не бихме позволили това да се случи\", допълва д-р Джукс.Когато двамата се възстановили дотолкова, че да могат да разговарят, основното притеснение на персонала било как да стимулират производството на ключивия ензим ацетилхолинестераза, необходим за възстановяване на функциите на организма. Тялото прави това по естествен път след птравяне с нервен агент, но може да отнеме месеци.За различните комбинации от лекарства, позлвани за целта, болницата получила съветои от международни експерти, както и от \"Портън Даун\" - международно известна лаборатория за изучаване на химически оръжия. Били изпробвани съвсем нови подходи, а бързото възстановяване на пациентите дошло като приятна изненада, която лекарите не са си изяснили напълно.Неизбежно обаче остават въпросите около дългосрочното здраве на двамата Скрипал.\"Ще имат нужда от наблюдения и консултация. В целия свят имаме всичко на всичко трима пациенти, отровени с Новичок, затова спокойно мога да кажа, че още се учим\", казва д-р Бланшар.", "date": "2018.05.29", "title": "Медиците за пръв път разкриват подробности за лечението на Скрипал"}
{"url": "https://www.novinite.bg/articles/160311/Arestuvaha-mejdunaroden-kiberprestapnik-na-vrah-Kom", "text": "ГДБОП и холандската полиция са разбили международна схема, използваща анонимизиращи хостинг услуги за прикриване на престъпна дейност.Престъпленията били свързани с разпространение на материали, представляващи сексуална експлоатация на деца, предоставяне на интернет ресурс за извършване на други видове киберпрестъпления и пране на пари.След международната полицейска операция е свален уебсайтът на доставчика на услугите. Преди това било направено копие на цялата база данни за клиентите на двете компании. Установени са конкретни IP адреси, както и финансови записи.По предварителни данни по-голяма част от потребителите, които качвали материали, представляващи сексуална експлоатация на деца, са извън пределите на Нидерландия и България.Собственикът на двете компании е арестуван в Тайланд, а техническият администратор на сайта - на територията на България. Установено е, че администраторът е пребивавал в страната ни повече от месец с кемпер с молдовска регистрация и е извършвал престъпна дейност. Той е задържан на връх Ком, обл. Монтана. Наложена му е постоянна мярка за задържане, с цел екстрадиция за Кралство Нидерландия.Анонимизиращите хостинг услуги, познати още като „Bulletproof hosting services“, и лицата, които ги предлагат, играят важна роля при извършването на киберпрестъпленита. Този вид услуги предоставят сървъри за престъпно ползване с цел възпрепятстване на правоприлагащите органи, уточняват от полицията. В хода на разследването е установено, че двамата задържани са били наясно относно съдържанието, което е хоствано, и въпреки това не са предприели действия за спиране на разпространението.С реализирането на операцията успешно е прекратено тригодишно разследване, иззети са сървъри, свързани с две чуждестранни търговски дружества, предоставяли хостинг услуги и такива за споделяне на данни.", "date": "2018.05.29", "title": "Арестуваха международен киберпрестъпник на връх Ком"}
{"url": "https://www.novinite.bg/articles/160313/Rast-na-patuvaniyata-do-Belgiya-i-Makedoniya", "text": "С около десет на сто са се увеличили пътуванията на българи в чужбина през април в сравнение със същия месец на 2017-а, отчита НСИ.Най-много са нараснали пътуванията до Белгия (с около 40 на сто), което вероятно се дължи на българското председателство на ЕС.С 20% са се увеличили и пътуванията до Македония. Има ръст и към други съседни държави - Турция (15,6%), Сърбия (14,7%), Румъния (11,9%). В същото време намаляват пътуванията към Обединеното кралство - с 3,9%, Испания - с 2%, Франция - с 1и5% и други.В сравнение с април 2017 г. e регистрирано увеличение при пътуванията със служебна цел - с 20,5%, и с цел почивка и екскурзия - с 19,1%. Най-голям относителен дял от общия брой пътувания на български граждани в чужбина през април 2018 г. формират пътуванията с други цели (гостуване, обучение, посещение на културни и спортни мероприятия) - 41,9%, следвани от пътуванията със служебна цел - 30,1%, и пътуванията с цел почивка и екскурзия - 28%.През април 2018 г. най-голям брой пътувания на български граждани са осъществени към Турция, следвана от Гърция, Сърбия, Румъния, Македония, германия, Италия, Австрия, Испания и Великобритания.", "date": "2018.05.29", "title": "Ръст на пътуванията до Белгия и Македония"}
{"url": "https://www.novinite.bg/articles/160314/Erdogan-i-Putin-speshno-po-telefona", "text": "Турският президент Реджеп Ердоган и руският му колега Владимир Путин продължиха двустранните консултации по телефона.Двамата лидери обсъдиха развитието в Сирия и икономическите отношения между Анкара и Москва, по-специално в енергийния сектор, предаде Reuters, като се позовава на източник от турското президентство.Двамата лидери са изразили задоволство от напредъка по проектите за АЕЦ \"Аккую\" и за газопровода \"Турски поток\", посочва източникът.", "date": "2018.05.29", "title": "Ердоган и Путин спешно по телефона"}
{"url": "https://www.novinite.bg/articles/160312/Po-1500-dushi-godishno-razbirat-che-imat-zlokachestveno-zabolyavane-na-kravta", "text": "Всяка година между 1400-1500 българи се разболяват от злокачествено заболяване на кръвта\". Това каза проф. Юлиан Райнов, ръководител на Клиниката по хематология във ВМА и зам.-председател на Българското медицинско сдружение по хематология, цитиран от БГНЕС.\"Най-честите прояви на хематологичните заболявания, било то доброкачествени или злокачествени са умората, бледостта на кожата, намалената физическа активност, което може да говори за съвсем банална анемия, но и за сериозно заболяване на кръвта. Всеки осигурен български гражданин поне 2 пъти в годината трябва да си направи кръвна картина при семейния лекар\", съветва специалистът.Другите изяви са подобни на грипа – повишена температура, втрисане, отпадналост, сърбеж по кожата, а по отношение на лимфомите е появата на увеличени лимфни възли, които налагат спешна консултация с хематолог.\"Един лимфен възел, който е над 2 см и размерът му не намалява след 2-3 седмичен прием на антибиотици, задължително трябва да се отстрани оперативно, за да може да се постави диагнозата доброкачествен лимфаденит или лимфом - Ходжкинов или неходжкинов. В ранен стадий лечението е по-ефективно и в много от случаите пациентите могат да бъдат излекувани. Това настина е възможно\", категоричен е проф. Юлиан Райнов.По думите му между 5000-6000 са общо болните със злокачествени заболявания на кръвта в България. Годишно около 1400 – 1500 са тези с новооткрити такива заболявания.\"Най-често те са с лимфоми, с хронични левкемии, с остри левкемии. Не са малко и пациентите с множествен миелом, останалите пациенти са с доброкачествени заболявания на кръвта, като голям процент се пада на различните видове анемии. В кабинета в доболничната помощ, където работят специалистите по хемотология, около 33 – 35% от прегледите се правят на пациенти с анемии. Информация за доброкачествените заболявания на кръвта може да даде само НЗОК на базата на регистрираните по съответни кодове болести от семейните лекари и специалистите от доболничната помощ\", отбеляза проф. Юлиан Райнов.А колко струва здравето на пациентите?\"Изчислено е, че за една новодиагностицирана остра левкемия разходите са около 10 000-12 000 лв., но от касата се заплащат само 860 лв. Тоест предстоят тежки разговори с административните институции, които се занимават със здравеопазване, за да бъдат по някакъв начин урегулирани и адекватно заплащани медицинските услуги\", обясни проф. Юлиан Райнов.Той коментира и това дали броята на хематолозите у нас е достатъчен. \"За мащабите на България около 160 хематолози, са един добре, допустим минимум, който може да обслужи болните с хематологични заболявания. Проблем са лекарите, които работят в доболничната помощ, тъй като в някои от областите има по един хематолог. Например във Видин са – 2, във Враца – 2, в Монтана - 1, Велико Търново – 2, Разград – 1, Силистра – 1, Добрич – 1, Шумен-2, в Бургас – само 3 колеги, в Кърджали няма хематолог, там пациентите се обслужват от двамата хематолози от Хасково, Пазарджик има 1. Ние разполагаме с тази карта как са разпределени хематолозите в страната\", обясни проф. Юлиан Райнов. ", "date": "2018.05.29", "title": "По 1500 души годишно разбират, че имат злокачествено заболяване на кръвта"}
{"url": "https://www.novinite.bg/articles/160323/Otkriha-martvi-britanci-v-turski-kurort", "text": "Двама британци са открити мъртви в турския средиземноморски курорт Фетхийе, съобщи турската частна телевизия НТВ, цитира \"Монитор\".Двамата - мъж и жена съответно на 51 и 46 години - са пристигнали в Турция на почивка и пребивавали на палатка в село в района на Фетхийе.Местни жители обаче забелязали, че от дълго време няма движение около палатката и отишли да проверят дали всичко е наред. Вътре те открити телата на двамата британски граждани.За случая е била алармирана жандармерията, която изпратила екипи на мястото. При първоначалния оглед не са били открити следи от прорезни рани по телата на мъжа и жената. Труповете са изпратени в местната морга, за да се определи причината за настъпилата смърт.Прокуратурата във Фетхийе е започнала разследване", "date": "2018.05.29", "title": "Откриха мъртви британци в турски курорт"}
{"url": "https://www.novinite.bg/articles/160303/ES-ne-se-otteglya-ot-sporazumenieto-s-Iran", "text": "Министрите на външните работи на ЕС отново потвърдиха позицията на Съюза по отношение на споразумението с Иран, от което се оттеглиха Съединените щати.Ръководителят на европейската дипломация Федерика Могерини, която председателства заседанието, заяви пред репортери, че държавите-членки продължават да координират европейските мерки за защита на фирмите, осъществяващи търговска дейност в Иран.Съединените щати заплашиха тези компании със санкции, след като решиха да се оттеглят от договора с Иран.„Обсъдихме мерки за запазване на икономическите ангажименти на фирмите, които законно инвестираха в Иран, но за нас това не представлява само икономически интерес, но и сигурност. При отсъствието на ядрена сделка с Иран, сигурността в региона и в ЕС е поставена под въпрос. Затова искаме да има споразумение, няма по-добър начин за сигурност“, подчерта Могерини. ", "date": "2018.05.29", "title": "ЕС не се оттегля от споразумението с Иран"}
{"url": "https://www.novinite.bg/articles/160290/Slance-cyal-den-temperaturite-se-kachvat-nad-30-gradusa", "text": "Слънчево със слаб вятър ще е времето днес. Максималните температури ще са между 26 и 31 градуса, според прогнозата на НИМХ. Край морето ще бъде предимно слънчево с умерен североизточен вятър. Максималните температури ще са до 26 градуса, а сред вълните от 3-4 бала - до 22 градуса. В планините ще има повече облаци, но дъжд няма да вали.  Максималната температура на 1200 метра ще е около 18, на 2000 метра – около 11 градуса.Температурите продължават да се повишават и в петък ще стиган до 34 градуса°. В последния работен ден за седмицата синоптиците прогнозират валежи с гръмотевици и възможни градушки. ", "date": "2018.05.29", "title": "Слънце цял ден, температурите се качват над 30 градуса"}
{"url": "https://www.novinite.bg/articles/160329/Ministar-Petkov-Integraciyata-na-romite-e-pryako-svarzana-s-reshavaneto-na-problema-s-visokata-bezrabotica-sred-tyah", "text": "МТСП провежда последователната и целенасочената политика за социална закрила, социално включване и насърчаване на заетостта на уязвимите групи от населението, включително и роми, ръководейки се от принципите на недопускане на дискриминация, зачитане на човешкото достойнство и осигуряване на условия за равни възможности и равно третиране на всички български граждани, независимо от тяхната етническа принадлежност. Това заяви министърът на труда и социалната политика при откриването на конференция, посветена на интеграцията на ромите под наслов „Къде сме и каква е посоката“, която се провежда под егидата на Българското председателство на Съвета на ЕС. Министър Петков подчерта, че интеграцията на ромите е пряко свързана с решаването на проблема с високaта безработица сред тях поради ниско образователно и квалификационно ниво, което намалява значително шансовете им на пазара на труда. Той допълни, че с цел повишаване заетостта и обучението на безработните роми министерството провежда различни обучения, програми и проекти за заетост, повишаване на квалификацията и насърчаване на предприемаческата им култура. В резултат на доброто сътрудничество с ромски неправителствени организации, през 2017 г. са осъществени над 380 срещи с ромски организации с цел провеждане на съвместни инициативи и кампании. През 2017 г. 46 293 безработни роми са включени в обучения и заетост, което е 13.5% от всички безработни, включени в тези проекти. В изпълнение на Европейската гаранция за младежта през миналата година в обучение и заетост са включени 5980 младежи от ромски произход. Министър Петков изтъкна ролята на ромските медиатори за успешното провеждане на политиките за ромската интеграция у нас. През 2017 г. 88 ромски медиатори, работещи в бюрата по труда в страната, са активирали близо 5 600 неактивни лица от ромски произход. През миналата година са проведени и 4 трудови борси за улесняване на достъпа на лицата от ромски произход до информация за свободни работни места. На тях са присъствали 405 търсещи работа лица, като от тях 211 са започнали работа. Той посочи и приноса на дейностите, финансирани по OП „Развитие на човешките ресурси 2014-2020“. През м. март т.г. стартира схемата „Социално-икономическа интеграция на уязвими групи“, за която е предвиден ресурс от 26 млн. лв. Трайната интеграция на ромите може да стане само с реализиране на комплексни мерки и прилагане на интегриран подход при съобразяване с конкретните нужди в различните населени места. Очакваме най-малко 11 600 роми да бъдат включени в мерките по проектите, изпълнявани от общините, уточни министърът. Той допълни, че над 2200 деца от ромски произход са включени в мерки за ранно детско развитие и деинституционализация. Други 1700 роми са покрити от мерки за социално включване. Във форума взе участие и зам.-министър Росица Димитрова, която акцентира върху доброто партньорство между изпълнителната и местната власт, гражданските организации, неправителствения сектор и бизнеса при изготвянето на стратегическите документи, свързани с интеграцията и социалното включване на уязвимите лица, в това число и хората от ромския етнос. Тя припомни, че България изпълнява Националната стратегия за интеграция на ромите 2012-2020 г. В по-голямата част от общините са изготвени и се изпълняват общински планове за интеграция на ромите и други сходни в уязвимо положение групи от населението. „Значимо е партньорството на местните власти с неправителствените организации, бизнеса и гражданския сектор, защото сме идентифицирали основните области, в които да акцентираме – преодоляване на бедността, на неграмотността, превенция на изоставянето на деца, подкрепа на семействата, за да може децата да бъдат отглеждани в семейна среда“, коментира Димитрова. Зам.-министърът подчерта, че в България има добре развити модели на предоставяне на интегрирани услуги, с които България може да се гордее, като планиране на ражданията, подкрепа при рискова бременност, подкрепа на майките с цел превенция на изоставянето на детето и най-вече, когато се касае за дете с увреждане.", "date": "2018.05.29", "title": "Министър Петков: Интеграцията на ромите е пряко свързана с решаването на проблема с високaта безработица сред тях"}
{"url": "https://www.novinite.bg/articles/160332/Chujdestrannite-turisti-u-nas-sa-s-nad-9-rast-prez-parvite-chetiri-meseca-na-godinata", "text": "През първите четири месеца на 2018 г. общият брой туристически посещения на чужденци в България е 1 722 307, съобщи Националният статистически институт. Ръстът им спрямо същия период на 2017 г. е 9,3%. Увеличението само за април 2018 е 6% в сравнение със същия месец година по-рано. Добрите резултати доказват устойчивото развитие на сектора и ефективността на маркетинговата политика за разширяване крилата на активните сезони в постигането на целта България – целогодишна дестинация, коментира министърът на туризма Николина Ангелкова. Тя допълни, че принос за тези постижения има и много успешният зимен сезон – най-добрият от влизането на страната ни в ЕС по брой посещения. Класацията за входящ туризъм за периода януари-април 2018-а се води от Гърция с 294 460 посещения (7,1 на сто ръст). Следват Румъния - 261 349 визити (17,8% увеличение), Турция 214 452 посещения (12,6% скок) и др. Туристите от други важни за България пазари като Великобритания са били 69 342 (с 12,3% повече), от Германия 58 629 посещения (6,6% ръст), Израел 57 083 визити (33,1% ръст), Украйна 39 434 души (12,3% повече), Франция 21 845 посещения (7,9% увеличение), САЩ 18 634 туристи (15,9% ръст), Испания 18 238 визити (10,2% увеличение), Нидерландия 15 132 посетители (8,9% ръст), Белгия 14 300 посещения (15,9% ръст) и др.", "date": "2018.05.29", "title": "Чуждестранните туристи у нас са с над 9% ръст през първите четири месеца на  годината"}
{"url": "https://www.novinite.bg/articles/160328/Bojko-Borisov-shte-vodi-petima-ministri-v-Moskva", "text": "На визитата в Москва на 30 и 31 май премиерът Бойко Борисов ще води петима министри и изпълнителният директор на „Булгартрансгаз“ Владимир Малинов, съобщи правителствената пресслужба.В делегацията са включени вицепремиерът Томислав Дончев и министрите на финансите Владислав Горанов, на енергетиката Теменужка Петкова, на туризма Николина Ангелкова и на културата Боил Банов.В Москва Борисов ще разговаря с руския президент Владимир Путин. Водещи в разговорите ще са енергийните теми.", "date": "2018.05.29", "title": "Бойко Борисов ще води петима министри в Москва"}
{"url": "https://www.novinite.bg/articles/160291/V-chasti-ot-6-rajona-na-Sofiya-bez-voda-dnes", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Позитано“ в Център налага спиране на водоподаването от 09:00 до 18:00 часа на ул. „Позитано“ от ул. „ Средна гора“ до ул. „Отец Паисий“, ул. „Странджа“ от бул. „ Александър Стамболийски“ до ул. „Три уши“. Инвестиционен проект за реконструкция на уличен водопровод на ул. „Извор“ в кв. „Симеоново“ налага спиране на водоподаването от 9:00 до 19:00 часа на ул.“70“, ул.“71“,по ул.“Извор“ от ул.“Неофит Хилендарски“ до ул.“75“ул.“Неофит Хилендарски“ от ул.“Извор“ до ул.“Света Мария Магдалена“, ул.“Акад.Димитър Ангелов“ и ул.“ 75. След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Във връзка с подмяна на сградно водопроводно отклонение на ул. „Св. Георги Победоносец“ в кв. „Кремиковци“, се налага спиране на водоподаването от 09:00 до 18:00 часа на ул. „Св. Георги Победоносец“ от ул. „ Св. Петка“ до ул. „Радивоя“. Реконструкция на уличен водопровод на бул. „Черни връх“ в кв. „Кръстова вада“ налага спиране на водоподаването от 09:30 до 21:30 часа на ул. „Д-р Борис Вълчев“ от бул. „Черни връх“ до ул. „Флора Кънева“, бул. „Черни връх“ №77,77А, ул. „Проф. Георги Йолов“ №3,5,7. Изместване на пожарен хидрант в с. Плана Календерова махала, се налага спиране на водоподаването от 09:00 до 17:00 часа на махала „Масова“. Заради подмяна на сградно водопроводно отклонение на ул. „Пчелина“ в с. Бусманци , се налага спиране на водоподаването от 09:30 до 16:30 часа на махала „ Нова Враждебна“, ул. „Чукура“, ул. „Пчелина“ от ул. „ Асен Игнатов“ до ул. „Чукура“, ул. „Троянски път“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.29", "title": "В части от 6 района на София без вода днес"}
{"url": "https://www.novinite.bg/articles/160295/DANS-vnedryava-tajni-agenti-v-chastni-firmi", "text": "Промени в закона предвиждат на ДАНС да получи правото да внедрява агенти под прикритие в частни фирми. Целта на служителите ще бъде да следят за нередности и злоупотреби. Идеята е всичко това да се случва без знанието на собственика на съответната компания.„Смущаващото в тези текстове е, че отсъства съдебният контрол, което ще влоши бизнесклимата у нас. Използването на специални разузнавателни средства (СРС) се разрешава от съда, а внедряването на агенти ще става без знанието и съгласието на ръководителя на фирмата, а защо не и на някоя партия”. Така в ефира на „Здравей, България” коментира темата Васил Велев, председател на Управителния съвет на Асоциацията на индустриалния капитал у нас.Според него дори предлаганите изменения да не бъдат приети, тяхното обсъждане плаши и прогонва потенциални инвеститори.Бившият министър на вътрешните работи Емануил Йорданов пък изрази мнение, че промените не са големи и няма да доведат до никакви проблеми.„Практиката показва, че във всеки период от време има различни практики. При социализма най-важно беше самопризнанието. След това акцентът падна върху СРС-тата, макар че от тях също не излиза нищо съществено. Сега ще се насочим към служителите под прикритие”, коментира Йорданов.Той бе категоричен, че подобни закони трябва да се изготвят от специалисти със съответната квалификация. Освен това, те трябва да остават анонимни.„В България от години се възпитава неуважение към закона. Още преди да е приет, търсим начини да го заобиколим”, каза още бившият вътрешен министър.", "date": "2018.05.29", "title": "ДАНС внедрява тайни агенти в частни фирми"}
{"url": "https://www.novinite.bg/articles/160333/Balgariya-poiska-ot-Kitaj-uskoryavane-na-procedurite-za-iznos-na-selskostopanski-stoki", "text": "Министърът на земеделието, храните и горите Румен Порожанов поиска от китайския си колега Хан Чанфу ускоряване на процедурите за износ на селскостопански стоки към Китай. „Процедурите за износ на мляко и млечни продукти са на финален етап. Много е важно да бъде придвижена и темата с износа на тютюн, която бе поставена по време на вчерашната среща с премиера Борисов. Очакваме китайската страна да изпрати експерти, които да инспектират българския тютюн“, подчерта министър Порожанов. Хан Чанфу от своя страна обясни, че в момента в Китай има временни ограничения за вноса на тютюн от ЕС. Той пое ангажимент експерти да бъдат изпратени в кратък срок. Министрите подчертаха доброто сътрудничество между двете страни. Вчера те откриха Офис за контакти на асоциация Шънджън Крос-Бордър И-Комерс (Shenzhen Cross-Border E-Commerce Association). Той ще обслужва логистичня център и Павилион за електронна търговия със селскостопански и други продукти в страните от инициативата „16+1“ (Страните от Централна и Източна Европа - ЦИЕ+Китай). Центърът се намира в Тракия икономическа зона, Пловдив. Платформата дава възможност за електронна търговия между Китай и страните от Централна и Източна Европа Хан Чанфу: Електронната търговия е много модерна в Китай „В момента електронната търговия е много модерна в Китай. Смятам, че този вид търговия е много подходящ за формата 16+1. За да бъде още по- ефективна трябва да се изградят демонстрационни зони. Моделът създаден в България може да бъде пренесен и в други страни от формата, включително и в Китай“, подчерта Хан. Китайската страна информира по време на срещата, че е създала безплатен \"Изложбен център за селскостопански продукти Китай – ЦИЕ\" в Свободната зона на пристанище Янтиен на град Шънджън, и приветства представянето на селскостопански продукти от България. Румен Порожанов пое ангажимент България да работи активно за изграждане на демонстрационни павилиони и да осигури подкрепа за инвестиционните намерения на китайски инвеститори. Министрите подписаха протокол от заседанието на проведената днес Трета среща на българо-китайската работна група за сътрудничество в областта на земеделието между двете министерства. По-рано двамата министри посетиха производствените бази на Тиендзин Стейт Фармз Агрибизнес Груп и розоварна.", "date": "2018.05.29", "title": "България поиска от Китай ускоряване на процедурите за износ на  селскостопански стоки"}
{"url": "https://www.novinite.bg/articles/160315/Nova-strelba-v-centara-na-Evropa", "text": "Мъж застреля двама полицаи в центъра на източния белгийски град Лиеж.По-късно нападателят беше ликвидиран, след като взе и жена за заложник, допълни телевизия RTBF.Мъжът първо започнал да стреля в кафене. След това той взел заложничка и се скрил в близко училище, съобщи белгийската телевизия.Белгийската прокуратура потвърди, че при стрелбата са загинали четирима човека, сред които двама полицаи, случаен минувач и самият нападател.За момента няма индикации атаката да е терористична, посочва АP. Агенцията отбелязва, че белгийската полиция и армия са в повишена готовност, след като 32 души загинаха при самоубийствени атентати, извършени от джихадисти на летището и в метрото на столицата Брюксел през 2016 г.", "date": "2018.05.29", "title": "Нова стрелба в центъра на Европа"}
{"url": "https://www.novinite.bg/articles/160334/Radev-shte-badat-domakini-na-tradicionniya-abiturientski-bal-za-mladeji-v-neravnostojno-polojenie", "text": "На 30 май ще се проведе традиционният абитуриентски бал за младежи в неравностойно положение. Събитието е част от благотворителната инициатива на държавния глава „Подкрепи една мечта“. В рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в нея ще участват 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност. Oт 16.00 часа в Гербова зала на „Дондуков“ 2 президентът Румен Радев ще посрещне абитуриенти от над 60 специализирани институции за деца и младежи от цялата страна. Тази година водещи на тържеството ще са абитуриентите Божана Атанасова от Разград и Слави Стоянов от Пловдив. Интересите на Божана са насочени към професионална реализация в сферата на модата. Божана е сред зрелостниците, които ще преминат професионално обучение по фризьорство, осигурено от българо-италианската фирма „Кристиан оф Рома“ - партньор на инициативата. Изборът на Слави е да продължи своето образование в специалността „Социални дейности“ на Пловдивския университет „Паисий Хилендарски“. В 19.00 часа в ресторант „Лаура“, Национален дворец на културата, ще започне балната вечер за абитуриентите. За пореден път екипът на продуцентска компания „Дрийм Тийм Прадакшънс” организира благотворително артистичната програма. Изпълнителите, които ще подкрепят инициативата, са Поли Генова, Михаела Филева, Любо Киров, Орлин Павлов, Искрата, Дара, Павел и Венци Венц, Дичо, Нели Петкова, група „D2“, група „4 Magic“ и Танцов ансамбъл „Пламъче“. С приветствия към зрелостниците ще се включат и актьорите Любомир Нейков, Ненчо Илчев, Ралица Паскалева, Силвия Лулчева и Наум Шопов. Над 30 дарители подкрепиха финансово организацията на абитуриентския бал за младежите в неравностойно положение и еднократната стипендия за абитуриентите, които ще продължат образованието си във висше училище или професионален колеж.", "date": "2018.05.29", "title": "Радев ще бъдат домакини на традиционния абитуриентски бал за младежи в неравностойно положение"}
{"url": "https://www.novinite.bg/articles/160331/BSP-vnese-sedem-signala-do-prokuraturata-za-narusheniya-po-vreme-na-izborite-v-Beden-i-Galiche", "text": "„БСП внася в прокуратурата 7 сигнала за нарушения по време на изборите в Беден и Галиче, тъй като бяхме обвинени в липса на конкретност в изказванията си. Три от тях са за село Беден, четири - за Галиче\" Това каза зам.-председателят на НС на БСП Кирил Добрев пред журналисти. Той поясни, че единият е срещу работодател, който упражнява натиск върху служителите си, за да гласуват за ГЕРБ. Изборна секция в Беден е отворила 30 мин. преди старта на изборния ден, за да се гласува в нея, което също е нарушение. Добрев припомни, че разликата между ГЕРБ и БСП в селото е 9 гласа, с 10 невалидни бюлетини. „Васяме и сигнал, в който искаме да се провери- дали бившият кмет на Галиче от ГЕРБ - Ценко Чоков, който е в затвора за изнудване,отвличане и побой, е участвал в изборния процес, звънял ли е от два различни номера в изборния ден и преди него”, каза още Добрев. Зам.-председателят на левицата обяви, че вторият сигнал за Галиче е срещу собственика или шофьора на автомобил с плевенска регистрация, който се е опитал да блъсне застъпник на БСП. „Същият автомобил е свалил хора, които са влезли през задната врата на секцията, в която се гласува. За охраната на училищата в изборния ден отговаря полицията, надявам се, да не се окаже, че задният вход е отворен от полицаи. За тази цел искаме записа от камерата, за да видим, кой е отворил вратата, колко души са влезли и са гласували”, заяви Кирил Добрев. Зам.- председателят на БСП каза още, че последният сигнал е за надписани хора в избирателните списъци. „Има ли на ул. „Бенковска” №16 – адресът на селския лидер на ГЕРБ Васко Янков, хора, които са добавяни в избирателния списък? Регистрирани ли са всички служители на общинския лидер на ГЕРБ Бяла Слатина от кабелната му телевизия на ул. „Иван Вазов” №18 в Галиче? Има ли регистрирани хора в сградата на училище „Пенчо Славейков” и колко души са регистрирани, в полуразрушена сграда, без ток и вода, на ул.”Бенковска” в селото?”, попита Кирил Добрев. Той припомни думите на Цветан Цветанов за края на модела „Галиче” и показа снимки на новия кмет на селото от ГЕРБ в компанията на Ценко Чоков.", "date": "2018.05.29", "title": "БСП внесе седем сигнала до прокуратурата за нарушения по време на изборите в Беден и Галиче"}
