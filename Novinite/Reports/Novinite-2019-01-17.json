{"url": "https://www.novinite.bg/articles/169887/KAZUSAT-BANSKO-Valeri-Simeonov-gotvi-novi-zakonodatelni-promeni", "text": "Бившият вицепремиер и настоящ депутат Валери Симеонов ще предложи нови законодателни промени по казуса „Банско”.В сряда Върховният административен съд окончателно отмени предвижданите промени в плана за управление на Национален парк „Пирин”, които правеха възможно ново строителство в курорта.Симеонов отново нарече решението \"тежък удар срещу българската икономика\". Според него то е вредно за туризма у нас.„”, коментира Симеонов.", "date": "2019.01.17", "title": "КАЗУСЪТ „БАНСКО”: Валери Симеонов готви нови законодателни промени"}
{"url": "https://www.novinite.bg/articles/169886/EP-s-rezolyuciya-nezabavno-da-ratificirame-Istanbulskata-konvenciya", "text": "Държавите - членки, които все още не са ратифицирали Истанбулската конвенция, да го направят незабавно. За това настоява с резолюция Европейският парламент. Според евродепутатите приемането на Истанбулската конвенция ще се спре дискриминацията и стигматирането на лесбийките, гейовете, бисексуалните, трансексуалните и интерсексуалните хора в Европейския съюз. Резолюцията бе приета от ЕП в сряда с 309 гласа „за”, 153 „против” и 63-ма въздържали се.  Депутатите осъждат насилието и дискриминацията, основани на пола, нарушенията на върховенството на закона и езика на омразата, в оценката си на основните права в ЕС през 2017 г., предаде пресслужбата на институцията.Текстът осъжда всички видове насилие срещу жените и призовава държавите членки, които все още не са ратифицирали Истанбулската конвенция, да направят това незабавно. Резолюцията, която е незаконодателна подкрепя демонстрациите от 2017 г. срещу отстъплението по отношение на сексуалното и репродуктивното здраве и правата на жените, както и широкото медийно отразяване на случаите на сексуален тормоз.В документа евродепутатите подчертават необходимостта от борба с нарастването на антисемитизма и ислямофобията, както и с продължаващата дискриминация и стигматизирането на лесбийките, гейовете, бисексуалните, транссексуалните и интерсексуалните хора (ЛГБТИ) в ЕС. Европарламентът изразява съжаление, че през 2017 г. не е имало \"никакво значително подобрение\" в интеграцията и основните права на ромите.Европарламентът осъжда нарастващите ограничения на свободата на словото и свободата на събранията в ЕС и подчертава, че подаването на сигнали за нарушения е от решаващо значение за разследващата журналистика и свободата на печата. Депутатите изразяват дълбоката си загриженост относно заплахите, натиска и рисковете, пред които са изправени журналистите в ЕС. В резолюцията депутатите посочват, че езикът на омразата се омаловажава, и категорично осъждат възхода на крайнодесните движения.В заключение Европарламентът призовава Съвета на ЕС да сложи край на сегашния застой в реформата на Регламента от Дъблин.Евродепутатите също насърчават националните органи да улеснят предоставянето на хуманитарни визи на хората, търсещи международна закрила. Те посочват нарушенията на правата на мигрантите и търсещите убежище в някои страни от ЕС, например неосигуряването на ефективен достъп на мигрантите до процедури за даване на убежище или непредоставянето на ясна информация относно правните средства за защита след решение за връщане.", "date": "2019.01.17", "title": "ЕП с резолюция незабавно да ратифицираме Истанбулската конвенция"}
{"url": "https://www.novinite.bg/articles/169888/Bulgartransgaz-uchredi-dashterna-kompaniya-za-gazoviya-hab-Balkan", "text": "„Булгартрансгаз“ регистрира дъщерна компания „Газов хъб Балкан“. Причината е приетото от Министерски съвет и Народното събрание решение за изменение и допълнение на Енергийната стратегия на Република България до 2020 г. и във връзка с реализация на концепцията за изграждане на газоразпределителен център на територията на България.Към настоящия момент 100% от акциите принадлежат на „Булгартрансгаз“, като на по-късен етап не повече от 49% от акциите биха могли да се предоставят на други физически и юридически лица. Това би допринесло за реализация на концепцията за газоразпределителен център „Балкан“ и за увеличаване ликвидността на пазара на природен газ в България и региона на Югоизточна Европа, съобщиха от „Булгартрансгаз“.Компанията ще оперира платформи за търговия за нуждите на пазарите на природен газ в рамките на газов хъб „Балкан“. В синергия с физическата инфраструктура на газоразпределителния център ще се осигурят необходимите предпоставки за изграждане на първия ликвиден физически и търговски газов хъб в региона на Югоизточна Европа, базиран в България.В изпълнение на своите цели, „Газов хъб Балкан“ ще изгради ликвидна газова борса на територията на България, със сегмент и за двустранна търговия, предлагайки съвременни продукти и финансови услуги.Като първи етап от изграждането на борсата, „Газов хъб Балкан“ ще предостави на участниците на пазара на природен газ в България и региона възможност да използват търговска платформа с всички необходими функционалности, съгласно изискванията на чл. 10 от Регламент (ЕС) № 312/2014 за установяване на Мрежов кодекс за балансиране на газопреносните мрежи.Новоучредената компания ще има едностепенна форма на управление чрез Съвет на директорите с Председател - Изпълнителният директор на „Булгартрансгаз“ Владимир Малинов, членове Захари Дечев и Кирил Равначки - Изпълнителен член на Съвета на директорите.", "date": "2019.01.17", "title": "\"Булгартрансгаз\" учреди дъщерна компания за газовия хъб \"Балкан\""}
{"url": "https://www.novinite.bg/articles/169843/Simeonov-za-F-16-Pozorno-e-da-promenish-usloviyata-za-da-ugodish-na-edin-kandidat", "text": "\r\nВчерашното решение на парламента да даде мандат за преговори на правителството за закупуване на нови изтребители F-16 от САЩ, разцепи управляващото мнозинство. В студиото на БНТ, лидерът на НФСБ Валери Симеонов заяви, че не очаква това развитие на ситуацията да се размине без неизбежните съдебни процедури на международно ниво.\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.17", "title": "Симеонов за F-16: Позорно е да промениш условията, за да угодиш на един кандидат"}
{"url": "https://www.novinite.bg/articles/169885/Nikolaj-Nikolov-Byudjetat-za-sport-v-Sofiya-tryabva-da-e-pone-1-ot-obshtiya-na-SO", "text": "Бюджетът за спорт в София трябва да бъде поне 1% от общия на Столична община. Това заяви общинският съветник от БСП Николай Николов в коментар по повод предстоящото приемане на Бюджет 2019 в края на януари. За миналата година за спорт бяха отделени едва 0,2%.\"Управляващите в Столична община все още не са входирали тяхното предложение за Бюджет 2019, което ще бъде внесено за гласуване на следващата сесия в края на месеца. А днес е последният срок за това, коментира Николай Николов. - Досега основно от медиите разбираме, че Бюджет 2019 на СО ще бъде рекорден - 1,6 милиарда лева. Очаквам от цялата тази сума за спорт да бъдат отделени или отново 0,2%, или дори този процент да бъде намален на 0,1\".На днешното заседание на СОС беше гласуван отчетът за изпълнение на сесия за програмно финансиране през 2018 година, обявена по Програма за развитие на физическото възпитание и спорта.\"От него става ясен един много неприятен факт - срещу отделените от Столична община 282 377 лева за финансиране на спорта в образователни институции, районни администраци и малки населени места, представянето на софийските училища в Ученическите игри в най-популярните спортове като футбол, баскетбол, волейбол, атлетика, хандбал на национални ниво, е трагично, коментира Николай Николов. - Има спортове и възрастови групи, в които софийските училища дори не са в Топ 10 в класирането. Няма как да приема обяснението на заместник-кмета Тодор Чобанов, че Столична община не цели да произвежда шампиони. Това изказване е пълен абсурд за мен. Спортът, освен грижа за здравето, е и начин за изграждане на характер и навици у децата. А характерът се гради чрез мотивацията на тези деца да печелят спортните състезания, в които участват. Според протоколите на Министерство на образованието, Министерство на спорта и на Българската асоциация \"Спорт за всички\" от Училищните игри за 2018 година, в класиранията в различните възрастови групи представителите на София са изпреварени от градове като Етрополе, Правец, Несебър, Силистра, Хасково, Ботевград, Монтана, Видин... Какво повече да говорим!?\".Николай Николов заяви, че традицията на Столична община е спорадично да организира само празници на спорта, което по никакъв начин не показва устойчивост и развитие на физическото възпитание у подрастващите в града. \"Категорично смятам, че бюджетът за спорт, отделян от Столична община, трябва да бъде увеличен на поне 1% от общия. Освен това трябва да бъдат заложени повече критерии, с които да бъде ефективно контролирано изразходването на заделените средства, заяви общинският съветник от БСП. - Спортът е здраве и е най-добрата превенция от зависимостите от алкохол, цигари и наркотици. Освен това намалява агресията у децата и предпазва от затлъстяване. А българските деца са на трето място по затлъстяване в Европейския съюз по официални данни. Затова ние, общинските съветници, сме длъжни да направим необходимото, за да осигурим на подрастващите достатъчно ефективна възможност да спортуват, а не управляващите в СО да използват спорта за техен евтинпиар\".", "date": "2019.01.17", "title": "Николай Николов: Бюджетът за спорт в София трябва да е поне 1% от общия на СО"}
{"url": "https://www.novinite.bg/articles/169881/Blasnaha-jena-na-trotoar-vav-Varna", "text": "68-годишна жена е била блъсната на тротоар от 18-годишен шофьор. Това съобщиха от ОДМВР- Варна.Инцидентът е станал на 16 януари около 16.05 часа на кръстовището на бул. „Ян Палах“ и ул. „Роза“. 18-годишният водач е загубил контрол над МПС, отклонил се вдясно и е блъснал пешеходка, която се движила на тротоара.Вследствие на инцидента жената е получила фрактури на двата крака, прегледана е и настанена за лечение в МБАЛ „Св. Анна“, без опасност за живота.По случая има образувано досъдебно производство.", "date": "2019.01.17", "title": "Блъснаха жена на тротоар във Варна"}
{"url": "https://www.novinite.bg/articles/169850/Ezikat-na-omrazata-nyama-da-dovede-do-nishto-dobro-smyatat-ot-Volya", "text": "Езикът на омразата няма да доведе до нищо добро, заяви в парламента лидерът на \"Воля\" Веселин Марешки в декларация от името на групата. Повод за декларацията са думи на вицепремиера и министър на отбраната Красимир Каракачанов относно случая в с. Войводиново.Станахме свидетели заради краткотрайни и съмнителни вдигания на личен рейтинг да поставяме на карта съдбата и етническия мир на България, обявявайки, че заради едно престъпление, извършено от конкретни хора, едва ли не част от българския народ са престъпници, коментира Марешки. Той подчерта, че от \"Воля\" се противопоставят на езика на омразата, който би могъл да създаде проблем с непредвидими последици.Хора, които са готови да направят престъпна група за продажба на българско гражданство, не могат да разберат какво им говорим ние от \"Воля\" и за какво си мислят българските граждани, отбеляза Марешки. По думите му някои формации вкарвали лобистки закони и правели корупционни схеми. Да слязат на земята, да спрат с превъзбудата, призова Марешки. Нека всички внимателно си вземем поуки от прехода, от грешките, които са правени, да отрежем лошите неща и да останат здравите сили, които да направят България една процъфтяваща държава, каза още той.Очевидно г-н Марешки политическа теза не може да извади, но това да повтаря лъжи, клевети, обвинения в престъпления, не трябва да се допуска, заяви в отговор зам.-председателят на ПГ на Обединените патриоти Искрен Веселинов. Той се обърна към водещия заседанието Явор Нотев с молба да не допуска подобни декларации. Декларациите от името на група са изявления, които би трябвало да имат някакъв политически характер, политическа теза и да бъдат нещо смислено като последователност от изречения, посочи Веселинов.Според него явно за Марешки е характерен \"един долен клеветнически нагон\". Ако има доказателства за престъпления, редно е да подаде сигнал в прокуратурата, а не да върти една и съща грамофонна плоча от трибуната на Народното събрание без да има каквито и да е доказателства и каквито и да е намерения да сезира компетентните органи, защото знае, че са лъжа, каза още Веселинов.", "date": "2019.01.17", "title": "Езикът на омразата няма да доведе до нищо добро, смятат от \"Воля\""}
{"url": "https://www.novinite.bg/articles/169857/Deputat-na-Patriotite-se-zakani-da-sadi-Veselin-Mareshki", "text": "Депутатът от \"Обединени патриоти\" Александър Сиди се закани да съди Веселин Марешки.\"Ще съдя Веселин Марешки за клевета, а когато спечеля делото ще даря парите за изграждане на паметник на Тодор Александров в Пловдив\", обяви в кулоарите на парламента народният представител. Причината Сиди да търси правата си по съдебен ред е изказване на лидера на \"Воля\" Веселин Марешки, в което той го обвинява, че е поискал подкуп от директора на \"Басейнова дирекция\"-Пловдив Георги Семерджиев.\"Ще го направя и ще даря парите за паметник. Дори ще напиша, че Марешки и Семерджиев са дарители на този паметник. Уверен съм, че ще спечеля делото\", категоричен бе Сиди.", "date": "2019.01.17", "title": "Депутат на Патриотите се закани да съди Веселин Марешки"}
{"url": "https://www.novinite.bg/articles/169864/Sabirat-opasni-otpadaci-v-Novi-Iskar-i-Kremikovci", "text": "Мобилният пункт на Столична община за опасни отпадъци ще бъде разположен в два от столичните райони - Нови Искър и Кремиковци. На 18 януари т. г., петък местните жители ще могат да изхъврлят опасни отпадъци и вещества от битовата химия, съобщават от Столична община. От 8.30 ч. до 15.30 ч. безвъзмездно ще се приемат опасни отпадъци от домакинствата: живак и живаксъдържащи уреди (живачни термометри, прекъсвачи и други подобни), лакове и бояджийски материали, домакински препарати и химикали, мастила и замърсени опаковки, а също и фармацевтични продукти - лекарства с изтекъл срок на годност, пише Системата за събиране на опасни отпадъци от домакинствата в столицата е резултат на съвместните усилия на Столична община и БалБок Инженеринг АД. От 2012 г. успешно се прилага във всички райони на столицата. От 8.30 до 11.30 ч. мобилният пункт ще е гр. Нови Искър, ул. „Искърско дефиле\" № 123, пред сградата на районната администрация. От 12.30 до 15.30 ч. ще се премести в кв. Челопечене, ул. „Ангел Маджаров\" на площада срещу кметството, пред паметника. За всички въпроси, информация и заявки гражданите могат да звънят на тел. 0700 11 750.", "date": "2019.01.17", "title": "Събират опасни отпадъци в Нови Искър и Кремиковци"}
{"url": "https://www.novinite.bg/articles/169866/1-mln-lv-poveche-kato-kompensaciya-za-izdrajka-na-gradinite-v-Sofiya", "text": "В някой детски градини в елитни столични квартали се налагало затваряне на групи заради ниската среднодневна посещаемост.  Имаме пълна информация за детските градини и отделно за всяка една ще се направи анализ, коментира ресорният зам.-кмет доц. д-р Тодор Чобанов. Заради намаляването на броя на децата в групите, според Наредба на МОН, вече се забелязват и финансови затруднения на заведения. Сега пак с нормативен документ броят на децата в яслените групи в детските градини се увеличава от 20 на 23. Освен това ще се приемат по две деца с хронични заболявания и две със СОП, а при необходимост и трето. Финансовият проблем за издръжката на градини в София вече се прояви в детски заведения в район \"Надежда\", пише В проекта за Бюджет 2109 г. има 1 млн. лв. повече за издръжка като компенсация, обясни доц. Чобанов. Според данни на СБУ в София има дефицит от 4 млн. лв. заради редукцията на численост в градините в столицата. Доц. Чобанов съобщи, че се мисли за единна платформа за регистрация в системата на образованието. Вече са водени разговори с МОН за създаване на цялостна база за системата на образованието. Така за всяко дете ще има информация още от първата регистрация и с нея ще може да кандидатства за ясли, детска градина, първи клас и т. н. В момента специалсти на МОН работят по софуер и когато са готови ще се направят първите тестове.  92 нови обекта, включително и новопостроени детски градини и ясли са пуснати в София в последните 10 одини и все още има недостиг за яслите. Това нямаше да е така, ако преди това не бяха закрити 40 детски заведения. Само през 2018 г. са отворени 15 градини, като на 7 от тях ремонти са започнали, и ще приключат през 2019 г., уточни заместник кметът.", "date": "2019.01.17", "title": "1 млн. лв. повече като компенсация за издръжка на градините в София"}
{"url": "https://www.novinite.bg/articles/169859/Valeri-Simeonov-za-reshenieto-na-sada-za-Pirin-Zacherknahme-edin-cyal-region", "text": "\r\nЛидерът на НФСБ и депутат от ПГ на „Обединени патриоти“ Валери Симеонов коментира в сутрешния блок на БНТ решението на ВАС да отмени окончателно промените в Плана за управление на Национален парк „Пирин“. По думите му България страда от псевдоеколози и псевдодействия, които нито водят до опазване на природата, нито подпомагат развитието на регионалната икономика. \"В случая ние зачеркнахме един цял регион - югоизточния регион, който е лишен от лесен и достъпен изтчник на доходи\", допълни Симеонов.\r\n\r\nРешението се възприема като победа от природозащитните, но Симеонов заяви, че ако има още няколко такива победи \" България може да я няма вече\".\r\nВалери Симеонов: Към настоящия момент България е най-потърпевша от псевдоеколозите и псевдоприродозащитници, защото това са псевдорезултати и певдодействия. Те нито водят до опазване на природата, нито по някакъв начин подпомагат развитието на регионалната икономика. В случая ние зачеркнахме един цял регион - югоизточния регион, който голяма част от него се изхранва и е зависим от това дали ще има втори, трети, пети лифт в Пирин.\r\nПо думите му този регион в момента е лишен от най-лесния и достъпен източник на доходи - туризма.\r\nСимеонов е категоричен, че трябва да се промени Закона за горите, защото според него текстовете ограничават планинския туризъм в България, като забраняват изграждането на спортни съоръжения без промяна на предназначението.\r\n\r\n", "date": "2019.01.17", "title": "Валери Симеонов за решението на съда за Пирин: Зачеркнахме един цял регион"}
{"url": "https://www.novinite.bg/articles/169870/VOLYa-i-Obedineni-patrioti-s-vzaimni-obvineniya-zaradi-dumite-na-Karakachanov-za-romite", "text": "ВОЛЯ и \"Обединените патриоти\" си размениха взаимни обвинения по повод думите на Красимир Каракачанов за ромите. Веселин Марешки обвини министъра на отбраната, че с изказването си застрашава етническия мир в страната. Искрен Веселинов от Патриотите пък нарече думите на Марешки клевета.\"Тези дни станахме свидетели на опит заради краткотрайни и съмнителни вдигания на личен рейтинг да се постави на карта съдбата на България и на етническия мир в България, обявявайки, че заради едно престъпление, извършено от конкретни хора, едва ли не 20% от българския народ са престъпници\", заяви Марешки.\"Тези обвинения в престъпления, ако има някои от народните представители доказателства за тях, редно е да ги даде в прокуратурата, а не да върти една и съща грамофонна плоча от трибуната на Народното събрание. Общо взето всяка седмица без да има каквито и да е доказателства, без намерения да сезира компетентните органи, защото знае, че е лъжа. Тук не говорим за свобода на словото, а за един долен клеветнически нагон, който явно е изключително характерен за г-н Марешки\", каза от своя страна Веселинов.", "date": "2019.01.17", "title": "ВОЛЯ и \"Обединени патриоти\" с взаимни обвинения заради думите на Каракачанов за ромите"}
{"url": "https://www.novinite.bg/articles/169855/BSP-sezira-prokuraturata-za-dogovora-za-ohrana-na-12-podeleniya-s-opasni-veshtestva-i-boepripasi", "text": "Внесохме сигнал до прокуратурата за проверка на договора за охрана на 12 поделения с опасни вещества и боеприпаси. Това каза по време на брифинг в Народното събрание народният представител от ПГ на \"БСП за България\" Николай Цонков.По думите му от години частни фирми извършват подобна охрана. Той посочи, че това не е правилно според БСП и вместо да повишава способностите, се прави точно обратното. Цонков посочи, че управляващите не могат да организират дори една процедура по охрана. По-сериозният проблем е в близост до всички 12 поделения живеят хора, които всеки момент могат да бъдат засегнати, дори физически да спрат да съществуват, защото може да стане инцидент. Нарушен е договорът по всякакви начини и това за нас не може да продължава така, допълни Цонков.Невъоръжена охрана пази оръжия в големи размери, заяви депутатът от ПГ на \"БСП за България\" Милко Недялков във връзка със сигнала, който БСП внася в прокуратурата за охраната на 12 поделения.По отношение на договора за охрана, Недялков посочи, че в него има няколко скандални факта. Изискването за охраната е тя да бъде въоръжена. Проверките, които са направени, както от \"Военна полиция\", така и от самото министерство са установили, че охраната се извършва от невъоръжена охрана, допълни Милков.Той отбеляза, че на 29 декември в Ловешкото поделение е станал инцидент, при който външни лица са нападнали охранителя. Малко по-късно край Ловеч загива един от охранителите, който отива на работа пеша по тъмно време, разказа Недялков.По отношение на финансирането, Недялков изтъкна, че с нарастването на минималната работна заплата стойността на договора е над 4, 5 млн. лв. годишно., като ще нараства, ако бъде осъществен докрай. Това значи над 20 млн. лв. за охрана, които излизат от Министерство на отбраната. Досега охраната е правена от служители от самото министерство, прехвърлянето към частна фирма изисква и плащане на 20% ДДС. Сами си направете сметката, коментира депутатът от БСП.На брифинга стана ясно още, че към сигнала до прокуратурата БСП са представили гражданска подписка на хората, живеещи в тези райони, около 12-те поделения. От опозицията обърнаха внимание, че кметът на Община Смядово също е сигнализирал министъра на отбраната за проблемите, които могат да възникнат и инцидентите във връзка с охраната на тези поделения.", "date": "2019.01.17", "title": "БСП сезира прокуратурата за договора за охрана на 12 поделения с опасни вещества и боеприпаси"}
{"url": "https://www.novinite.bg/articles/169877/Prebitiyat-ot-cigani-rejndjar-se-pribra-vkashti", "text": "Пребитият от двама цигани рейнджър Валентин Димов е изписан от МБАЛ \"Свети Пантелеймон\", където бе опериран. Това съобщи директорът на пловдивската болница доц. д-р Петко Недев.Той добавя, че пациентът е чувства добре след извършената му хирургическа интервенция и ще продължи възстановяването си в домашна обстановка, съобщава \"Марица\".Операцията на Валентин Димов бе извършена от доц. д-р Славчо Димитров и неговия екип. Той бе със счупени костици в дясната скула, които успешно са били закрепени с метална синтеза.Военнослужещият пострада от нанесен му побой от двама братя на Йордановден в село Войводиново. Случаят предизвика вълна от недоволство и масови протести. Последва акция по събаряне на незаконни постройки в ромската махала на пловдивското село.Насилниците още са в ареста.", "date": "2019.01.17", "title": "Пребитият от цигани рейнджър се прибра вкъщи"}
{"url": "https://www.novinite.bg/articles/169844/Dneven-horoskop-za-chetvartak", "text": "Това ще бъде един изключително странен ден за вас. Имате нужда да бъдете заобиколени от хора, но това ще бъде трудна задача. Просто изчакайте да видите какво ще ви предложи днешния ден.Ако се чувствате неспокойни или имате нужда от нещо, намерете нов начин да се справяте с положението. Направете всичко възможно да се чувствате удовлетворени.Не изявявайте желание за допълнителна работа днес. Няма да изпъкнете особено много, а ще ви е нужно много време да я свършите. Нека другите поемат допълнителната работа поне веднъж. Вижте повече на:", "date": "2019.01.17", "title": "Дневен хороскоп за четвъртък"}
{"url": "https://www.novinite.bg/articles/169849/Prodaljava-razsledvaneto-na-ubijstvoto-na-mlada-jena-v-Sofiya", "text": "Продължава разследването на убийството на млада жена в столичния квартал \"Банишора\". Жертвата се казва Калина. Спешните медици казват, че е убита по особено жесток начин. Имала е множество рани, насилвана е и вероятно е душена. Задържан за убийството е нейният приятел Васил. Двамата са живеели заедно от около 4 месеца. Съседите обаче не са чували да се карали помежду си. Не е имало и предишни сигнали за домашно насилие. Задържаният твърдял пред полицията, че не помни нищо, разказва Нова. Пил е успокоителни, след което направил опит да се самоубие с въздушна пушка, но има само драскотина. В момента младият мъж е настанен в \"Пирогов\" в стабилно състояние.След като убил приятелката си, 23-годишният мъж написал съобщение на баща си, че се е скарал с нея, тя паднала и посиняла. Написал му също, че възнамерява да се самоубие. Бащата подава сигнал на телефон 112. Все още се изясняват мотивите за престъплението. Калина е била счетоводител, а Васил - готвач. Двамата са били сноубордисти. От полицията предполагат, че убийството е станало след скандал между двамата.", "date": "2019.01.17", "title": "Продължава разследването на убийството на млада жена в София"}
{"url": "https://www.novinite.bg/articles/169842/Ustanovena-e-samolichnostta-na-izbyagaliya-maj-pri-gonkata-v-Centralna-Balgariya", "text": "Водачът на автомобила, който беше преследван от полицията в продължение на 360 км в Централна България, вече е установен. Това каза главният секретар на МВР Ивайло Иванов в ефира на „Здравей, България”. „Лицето не е криминално проявено. След като са се спукали гумите на автомобила, водачът е скочил почти в движение, успял е да се укрие към този момент, но е въпрос на време да бъде задържан”, каза Иванов. Единният от двамата задържани е криминално проявен, потвърди той.Не са произведени изстрели от служителите на МВР при издирването на водача на автомобила, уточни главният секретар на МВР. Това са били пиратки, хвърлени от пазач на станция в района. \"От нас е използвано единствено устройство за принудително спиране на автомобили\", каза главният секретар на МВР.По отношение на убийството в столичния квартал „Банишора” главният секретар съобщи, че все още мотивите се изясняват. „Най-вероятно случилото се е някакъв инцидент”, каза той и добави, че не са подавани сигнали за домашно насилие.", "date": "2019.01.17", "title": "Установена е самоличността на избягалия мъж при гонката в Централна България"}
{"url": "https://www.novinite.bg/articles/169851/Izzeha-blizo-5-tona-i-polovina-naryazan-tyutyun-bez-banderol-v-Pleven", "text": "При спецакции на икономическата полиция в Плевен са иззети 5 463.379 кг нарязан тютюн и 163 209 кутии с цигари без акцизен бандерол през 2018 година. Това съобщиха от Областната дирекция на МВР в Плевен.В хода специализирана операция за противодействие разпространението на акцизни стоки без бандерол вчера са открити и иззети още 8.860 кг насипен тютюн, уточниха от полицията.В лек автомобил управляван от 40-годишен мъж от Плевен са намерени две полиетиленови чанти с около 6 кг нарязан тютюн. Пътниците - две жени на 57 и 24 години от Буковлък, са заявили, че нередовната стока е тяхна. В рамките на същата акция в друга кола, управлявана от 35-годишен от Буковлък, жена на 67 години от същото село е носела полиетиленов плик с близо килограм нарязан тютюн. Също вчера на кооперативния пазар в Плевен, скрити в контейнер за смет, са открити още три черни полиетиленови плика с тютюн с тегло 2 килограма.Стоката е иззета и са предотвратени щети за държавния бюджет, посочват от полицията.Прокуратурата е образувала досъдебни производства по случаите.", "date": "2019.01.17", "title": "Иззеха близо 5 тона и половина нарязан тютюн без бандерол в Плевен"}
{"url": "https://www.novinite.bg/articles/169868/Mihail-Barishnikov-idva-v-Sofiya", "text": "Сцената на Софийската опера и балет ще представи премиерата на треатралният моноспектакъл Бродски/Баришников на 19 и 20 януари тази година. Постановката съчетава театър, поезия и движение. Нейн режисьор е латвиецът Алвис Херманис, а вдъхновението за нея идва от творчеството на нобеловия лауреат Йосиф Бродски. Баришников жъне успехи по световните сцени от 2015 година. За него този моноспектакъл е преход от балета към театъра.  Отзивите в световните издания са повече от положителни. Wall Street Journal пише, че “Баришников по уникален начин пресъздава с глас и движения поезията на Йосиф Бродски”. Критиците на Financial Times наричат постановката “хипнотизираща меланхолия” Стихове и проза на Йосиф Бродски произнася Баришников от сцената. Бродски е негов приятел от годините, когато са били емигранти в САЩ. В постановката Баришников показва своя талант на драматичен артист и пластичните си умения. Зрителите в София ще чуят Запис с оригиналния глас на нобеловия лауреат Бродски, който допълва представлението. То ще бъде на руски, като през цялото време ще се появяват субтитри на български език.  Гостуването на Михаил Баришников е с подкрепата на Столична община, пише ", "date": "2019.01.17", "title": "Михаил Баришников идва в София"}
{"url": "https://www.novinite.bg/articles/169854/Shofor-blasna-uchenik-i-izbyaga-policiyata-go-izdirva", "text": "15-годишно момче е било ударено от кола, след което шофьорът натиснал газта и изчезнал, съобщиха от пресцентъра на полицията в Смолян.Инцидентът е станал на 16 януари, около 7.00 ч. в с.Барутин, община Доспат. Момчето се е движило по уличното платно и при удара е паднало на земята. Детето е с контузна рана на главата.Оказана му е медицинска помощ във Спешната помощ-Доспат и е освободено за домашно лечение.Произшествието е посетено от екип на „Пътна полиция“. До момента обаче полицията не е установила шофьора, виновен за инцидента. Не е открит и автомобила.Служители на участък Доспат извършват необходимите действия по разследването. Гражданите, които са станали свидетели на случката или имат информация за лицето, могат да подадат информация в най-близкото поделение на МВР или на тел.112.", "date": "2019.01.17", "title": "Шофьор блъсна ученик и избяга, полицията го издирва"}
{"url": "https://www.novinite.bg/articles/169882/Shoforat-ot-srednoshtnata-gonka-bil-pod-vazdejstvieto-na-narkotici", "text": "29-годишният шофьор от среднощната гонка на територията на няколко области е бил под въздействието на наркотици. Мъжът и двамата му спътници са от старозагорското село Ракитница, единият от тях също е употребил наркотици, има и криминално досие. Шофьорът не е криминално проявен и бил хванат в района на Шаново. Задържаха и шофьора на колата, която полиция преследва през нощта Районният прокурор на Казанлък Таня Димитрова обясни, че на мъжа ще бъдат повдигнати обвинение по три члена от Наказателния кодекс, грозят го до пет години лишаване от свобода. Другите двама в момента се разпитват и ще бъде преценено дали да бъдат задържани за по-дълго време или освободени. Преследваният автомобил не е собственост на нито един от мъжете, не е краден и не е обявен за издирване.Заловените обаче все още нямат обяснение защо не са се подчинили на многократните полицейски заповеди. Една част от преследването на колата-беглец е била по второкласни пътища, няма пострадали пешеходци. С материални щети е само един патрулен автомобил. Не се е наложило използването на служебно оръжие. Малко след 2:30 ч. патрулен екип от Стара Загора решил да извърши проверка на автомобил, тъй като пътниците в него предизвикали съмнения с поведението си. Въпреки звуковите и светлинни сигнали към водача, той ускорил и изблъскал патрулката, като й нанесъл материални щети. Последвало преследване на територията на областите Стара Загора и Пловдив. Била поставена лента с шипове на пътното платно в участъка между селата Ръжена и Ягода и след като колата била спряна, водачът успял да избяга. Задържани са спътниците му - двама мъже на 23 и на 32 години, единият от които криминално проявен. Шофьорът бе задържан край Шаново.", "date": "2019.01.17", "title": "Шофьорът от среднощната гонка бил под въздействието на наркотици"}
{"url": "https://www.novinite.bg/articles/169873/Razsledvat-smartta-na-18-mesechno-bebe-s-izgaryaniya-v-Gabrovo", "text": "Криминалисти от Габрово изясняват обстоятелствата около смъртта на 18-месечно бебе с изгаряния в Габрово, съобщава БГНЕС. Снощи към 20:57 ч. е подаден сигнал за дете на годинка и половина, което е получило изгаряния и е в тежко състояние. Пристигналите на адреса полицейски и медицински екипи са установили смъртта на момиченцето. На този етап е ясно, че родителите му са го оставили за кратко на грижите на свои приятели – 33-годишен мъж и 27-годишна жена. Двамата са отведени в полицията за изясняване на съпричастността им към трагичния инцидент. По случая е образувано досъдебно производство. Аутопсия трябва да изясни причината за смъртта на детето.", "date": "2019.01.17", "title": "Разследват смъртта на 18-месечно бебе с изгаряния в Габрово"}
{"url": "https://www.novinite.bg/articles/169845/Tereza-Mej-Politicite-tryabva-da-postignat-konsensus-po-plan-za-Brexit", "text": "Британският премиер Тереза Мей призова политиците да оставят настрана собствените си интереси и да постигнат консенсус за план за излизането на страната от ЕС, съобщиха АП и Reuters, цитирани от БТА. Мей също така подчерта, че вратата й остава отворена за опозиционната Лейбъристка партия.\"Разочарована съм, че лидерът на Лейбъристката партия засега е избрал да не се включи. Вратата ни обаче остава отворена\", каза премиерът, след като вотът на недоверие срещу правителството, внесен от лейбъристката опозиция, не мина в парламента.Тя допълни, че е разговаряла с представители на Шотландската национална партия, Либералните демократи и партията на Уелс \"Плайд камри\". Лидерът на лейбъристите Джереми Корбин обаче е избрал да не участва в дискусиите.\"От утре срещите ще се провеждат между високопоставени представители на правителството, включително мен, и групи депутати, които представляват възможно най-широката извадка от възгледи в парламента\", допълни Мей, в краткото си късно изявление пред \"Даунинг стрийт\" 10.", "date": "2019.01.17", "title": "Тереза Мей: Политиците трябва да постигнат консенсус по план за Brexit"}
{"url": "https://www.novinite.bg/articles/169839/Ubita-e-23-godishna-v-stolichniya-kv-Banishora", "text": "23-годишна жена е убита в столичния квартал \"Банишора\". Убиецът е нейния приятел - 26-годишен младеж, съобщи БНР. След престъплението той е опитал да се самоубие, като си пререже вените. Все още е жив и е откаран в болница \"Пирогов\". До момента не е ясно с какво оръжие е убита жената и какви са мотивите за нападението. В момента района около мястото на престъплението е отцепен. Има екипи от криминалисти на СДВР, правят се огледи и се разпитват свидетели. Столични полицаи изясняват обстоятелствата около инцидент в София. За убийството потвърдиха и от МВР. Тази вечер около 18 часа в полицията е получен сигнал за инцидент в столичния квартал „Банишора\". Незабавно към адреса са насочени екипи на СДВР, пожарната служба и Бърза помощ. По първоначални данни е възникнал скандал между 25-годишна жена и 23- годишен мъж в жилището им. На място било открито тялото на жената, а мъжът бил транспортиран в болнично заведение за преглед. Извършва се оглед. По случая е образувано досъдебно производство. Продължава работата по установяване на фактите и обстоятелствата около случилото се, съобщават от СДВР. От полицията не съобщават какво е оръжието на убийството, но се уточнява, че убиецът е бил под въздействието на упойващи вещества и алкохол. В момента е в токсикологията на \"Пирогов\". С убитата са живеели заедно в бл. 28 в \"Банишора над 4 месеца. Една от версиите за убийството скандал между двамата заради ревност Преди да посегне на живота си младежът пуска есемес на баща си. В него обяснява, че малко е понабил приятелката си и ще се опита да се самоубие. Родителят веднага подава сигнал до полицията, а линейката отива на мястото около 18 ч. Лекарите от спешна помощ обаче не могат да влязат в апартамента. Веднага е извикан екип от пожарникари и около час се опитват да отворят вратата. При влизането на лекарите 25-годишното момиче е намерено мъртво, а 23-годишният ѝ приятел в безсъзнание, ", "date": "2019.01.17", "title": "Убита е 23-годишна в столичния кв. \"Банишора\""}
{"url": "https://www.novinite.bg/articles/169848/SLED-VOTA-Zapadni-izdaniya-komentirat-situaciyata-okolo-Brexit", "text": "Правителството на британския премиер Тереза Мей оцеля след внесения от Лейбъристката партия вот на недоверие в парламента. Други поводи за радост за него обаче както изглежда няма, пише вестник \"Индипендънт\".Британският парламентаризъм се сблъска с нещо много сериозно през последните седмици. Правителството постепенно загуби контрол върху европейската си политика, отбелязва изданието. Отхвърлянето на сделката на Мей за Brexit само подчерта този факт. Самата Мей дори призна това, когато заяви, че ще се вслуша в това, което Камарата на общините има да каже, и че е открита за сътрудничество с висши депутати от другите партии.Отхвърлянето на сделката на Мей за Brexit бе нещо очаквано. В нормални времена премиерът отдавна щеше да си е подал оставката, но това са едни необикновени времена, пише Филип Стивънс от вестник \"Файненшъл таймс\". Мей спечели вота на недоверие, внесен от лидера на лейбъристите Джереми Корбин, но какъв е смисълът от това, пита Стивънс. Авторитетът на премиера е унищожен, а в лицето на Корбин Лейбъристката партия разполага с лидер, потънал във фантазиите си за социализъм от 70-те години. Парламентът си въобразява, че си е \"върнал обратно контрола\", но тези, които отхвърлиха споразумението на Мей, нямат обща посока, обобщава Филип Стивънс.Съдбата на Мей сега зависи от това колко гъвкавост може да прояви тя, пише Мартин Кетъл от вестник \"Гардиън\". \"Какво ще се случи сега?\" е въпросът, който си задават всички в момента. Мей заяви във вторник, че правителството очаква да чуе парламента. Тя няма и друга алтернатива, посочва Кетъл.Великобритания се е запътила към пропаст. Време е да намали скоростта, пише в редакционна статия американският вестник \"Ню Йорк таймс\". Ако постигането на споразумение е невъзможно, а излизането от Европейския съюз без сделка е неприемливо, какво е решението, пита изданието. Ако има обратна страна на съкрушителното отхвърляне на постигнатото с много труд от премиера Тереза Мей споразумение за Brexit, то това е фактът, че изправените пред възможността за излизане от ЕС без сделка 10 седмици преди Brexit, британски депутати може би най-накрая ще бъдат принудени да приемат действителността. Отхвърлянето на сделката бе приветствано от мнозина: от противниците на Brexit, от еврофилите и от лидера на лейбъристите Джереми Корбин, който желае да свали Мей от премиерския пост, за да може той да го заеме. Амбициите на Корбин обаче бяха попарени, след като голям брой политици от лагера на Мей, гласували срещу сделката й, подкрепиха оставането й като министър-председател, отбелязва \"Ню Йорк таймс\".След като британският парламент отхвърли във вторник споразумението за Brexit на премиера Тереза Мей, единственото нещо, за което има мнозинство в парламента и в страната е, може би, нежеланието за провеждане на втори референдум за излизане от ЕС, чието организиране е невъзможно преди 29 март, пише Джордж Ф. Уил от вестник \"Вашингтон пост\".Отхвърлянето на сделката за Brexit не попречи на Тереза Мей да продължи напред, сякаш нищо не се е случило, пише френският вестник \"Фигаро\". В проста формалност се превърна спечеленият от нея вот на недоверие, внесен от лидера на лейбъристите Джереми Корбин. С премиер \"зомби\" (по думите на Корбин) и с лидер на опозицията, който се противопоставя, но нищо не предлага, британският парламент се завърна вчера към рутинния си живот, след като във вторник нанесе най-голямото поражение на правителство в историята на Великобритания.Тереза Мей засега остава на власт и получи подкрепа от Ангела Меркел, която вчера каза, че все още има време за преговори, отбелязва \"Кориере дела сера\".Неяснотата по сделката за Brexit обаче си остава, въпреки че вотът на недоверие срещу Мей не успя в Камарата на общините. До понеделник Мей ще се опита да представи модифициран вариант на споразумението, но все още няма яснота в какво ще се изразяват промените. Това обаче изобщо не гарантира, че и второ модифицирано споразумение няма да бъде отхвърлено от парламента и пак да се стигне до варианта Brexit без сделка. Нараства и хипотезата за втори референдум. До декември миналата година тя изглеждаше доста далечна, но сега букмейкърите казват, че има 43-процентна вероятност за втори референдум, твърди изданието. Все по-често се говори и за варианта на развод по норвежки. Тоест Великобритания да е извън ЕС, но да остане в единния пазар и митническия съюз. Но против варианта са дори редица министри от правителството на Мей. А и трудно човек да си представи, че такава голяма страна като Обединеното кралство може да се съгласи да се превърне в държава сателит на Европа, както би се случило при евентуален развод по норвежки.", "date": "2019.01.17", "title": "СЛЕД ВОТА: Западни издания коментират ситуацията около Brexit"}
{"url": "https://www.novinite.bg/articles/169865/Balgarin-zagina-v-Padua", "text": "56-годишен българин е починал в болницата в Падуа след като е бил прегазен от камион, съобщава БТВ. Тежкотоварен камион е прегазил нашия сънародник, докато е бил на работното си място в двора на компанията „Ферау”, където е трябвало да разтовари материал от превозно средство. Откаран е в критично състояние в болницата. По първоначална информация става въпрос за невнимание от страна на 29-годишния шофьор на камиона. Компанията работодател на българина, където работят също съпругата му и двете им деца, се занимава с производство и търговия на железни профили. Уточняват се причините за инцидента. Смъртните случаи на работното място в Италия са 21 от началото на новата година, показват данни.", "date": "2019.01.17", "title": "Българин загина в Падуа"}
{"url": "https://www.novinite.bg/articles/169867/Tomislav-Donchev-e-nachelo-na-biznesdelegaciyata-ni-v-Skopie", "text": "Започна българо-македонският бизнес форум в Скопие. Вицепремиерът Томислав Дончев е начело на бизнесделегацията ни, която включва представители на 50 родни компании.Еспертите прогнозират бързо развитие на бизнес отношенията между двете страни след като Република Македония стане член на НАТО, предпоставка е и изграждането на пътната и жп свързващата инфраструктура, каза пред БНР Владимир Владимиров - вицепрезидент на българо-македонския бизнес клуб:\"Всеки, който е пътувал - това са мнозинството от македонските и българските граждани, знае, че тези 220 километра се взимат за три и половина-четири, четири-четири и половина часа в зависимост от границата и това е нещо, което двете правителства вече са заявили и ние вярваме, че те ще изпълняват своите заявки. Ще подобрим инфраструктурата, така че да можем да се качим в колата след 5 или след 10 години от София и да стигнем за два часа до Скопие\".Той беше открит от българския вицепремиер Томислав Дончев и македонският Кочо Ангюшев.Целта на събитието е създаването на благоприятни условия за развитие на двустранните търговски отношения. Форумът е първата голяма среща на бизнеса от България и Република Македония след подписания преди година и половина договор за приятелство и добросъседство.Българските компании представят секторите: миннодобивна индустрия, строителство, транспорт, земеделие, хранителни продукти, биохрани, туризъм.В делегацията са включени заместник-министри на икономиката и на туризма. Кметовете на Кюстендил, Дупница и Белица.България открива днес в Скопие и ново търговско представителство заради предимствата на македонския пазар за родните предприемачи като ниските транспортни разходи и сходните изисквания към стоките.От 3 месеца в Скопие е командировано и търговско аташе. Вече са набелязани и няколко потенциални проекти, по които да се работи, а детайли ще се представят на днешния бизнес-форум.", "date": "2019.01.17", "title": "Томислав Дончев е начело на бизнесделегацията ни в Скопие"}
{"url": "https://www.novinite.bg/articles/169883/Obyavena-e-gripna-epidemiya-i-v-Yambol", "text": "На заседанието си днес Регионалната комисия за борба с грип и остри респираторни заболявания взе решение за обявяване на грипна епидемия на територията на област Ямбол за периода от 18 януари (петък) до 23 януари, включително. Това съобщиха от пресцентъра на Общината. Решението е на основание на регистрираната епидемична заболяемост за периода 14 – 17 януари 2019г., която е 323.85 на 10 000. В тази връзка учебните заведения в Ямбол, както и в останалите общини в областта, преустановяват дейността си за 6 дни, считано от 18 януари. Детските градини и ясли продължават дейността си, при засилени противоепидемични мерки. Най-голям брой заболели в регион Ямбол са регистрирани във възрастовата група от 0 до 4 години - 25 от общо 223 заболели или 714.29 заболяемост на 10 000 население. Следва възрастовата група от 15 до 29 години - 38 заболели и заболяемост 391.75 на 10 000 население. От РЗИ - Ямбол е указано да се проведат редица противоепидемични дейности - в лечебните заведения за болнична помощ да се спазват строго алгоритмите за действия при случаи на грип, да се прекратят свижданията в отделенията, задължително да се носят маски от персонала. Спират се и плановите операции, налага се строг контрол върху дезинфекцията и стерилизацията в отделенията и др. В лечебните заведения за извънболничната помощ се прекратява дейността на детските и женските консултации. Следващото заседание на комисията е насрочено за 23 януари (сряда) в 13.00 часа.", "date": "2019.01.17", "title": "Обявена е грипна епидемия и в Ямбол"}
{"url": "https://www.novinite.bg/articles/169847/Cipras-poluchi-vot-na-doverie", "text": "151 депутати в 300-местния парламент в Атина гласуваха доверие на кабинета на Алексис Ципрас. Премиерът изрази увереност, че правителството ще завърши мандата си.\r\nМинистър-председателят на Гърция нарече подкрепата, която получи \"глас за стабилност\". \"Вие гласувахте доверие на правителството, което се опитва да върне международния авторитет на Гърция\", каза Ципрас от парламентарната трибуна.\r\nВотът на доверие дойде след 2 дни разгорещени дебати. Повод за гласуването беше разпадането на управляващата коалиция между крайнолявата СИРИЗА и по-малката партия Независими гърци. Причина за разпадането беше несъгласие между лидерите на партиите за Договора за новото име на Македония, който Гърция трябва да ратифицира.\r\nЛидерът на Независими гърци Панос Каменос гласува срещу кабинета, но няколко депутати от неговата партия подкрепиха Ципрас и направиха възможно оцеляването на правителството.\r\n", "date": "2019.01.17", "title": "Ципрас получи вот на доверие"}
{"url": "https://www.novinite.bg/articles/169872/Franciya-se-prigotvya-za-Brekzit-bez-sporazumenie", "text": "Премиерът на Франция Едуар Филип съобщи днес, че кабинетът задейства план, чрез който страната да се подготви за „Брекзит без споразумение“ - вариант, който изглежда „все по-малко невероятен“, предадоха Франс прес и ТАСС.Френското правителство е предвидило законодателни и юридически мерки, чрез които да се избегне прекъсването на права и ефективно защитаване на правата на французите френските предприятия, посочи министър-председателят след среща с членове на кабинета.Планът предвижда по-специално 50 млн. евро инвестиции за подпомагане на френските летища и пристанища за справяне с последиците от евентуален твърд Брекзит, отбелязва Ройтерс.След като планът бе одобрен вчера от Националното събрание, днес предстои окончателно да бъде приет и от Сената. Въз основа на закона, който ще бъде подписан тази седмица от президента, ще бъдат разработени пет наредби, които ще бъдат представени идната сряда на правителството.Те ще осигурят юридическа рамка, за да може Франция да реагира на евентуален Брекзит без споразумение, добави премиерът.Става дума по-специално да бъдат защитени интересите на французите, живеещи във Великобритания, да се гарантира определен статут на британските граждани във Франция и да се предвидят мерки за възстановяване на контрола върху стоките, превозвани през границите.Френските власти проучват и план за подпомагане на риболова - сектор, който може да се окаже твърде уязвим при Брекзит без споразумение.", "date": "2019.01.17", "title": "Франция се приготвя за Брекзит без споразумение"}
{"url": "https://www.novinite.bg/articles/169874/Iliyana-Jotova-Brekzit-bez-sdelka-shte-e-katastrofa", "text": "Европа, която беше заинтересована повече да има споразумение с Великобритания, сега е втвърдила позицията си и като че ли е повече склонна да има Брекзит на всяка цена, т.е. и без споразумение. Това ще бъде катастрофално. Това заяви пред БНР вицепрезидентът Илияна Йотова.По думите й Великобритания ще загуби дори евентуалното си привилегировано отношение – така, както имат страни около ЕС, които не са членове, но в някои със споразумения, заедно с ЕС, упражняват определен вид политики и се ползват от привилегии.Един твърд Брекзит означава изключително висока и скъпа цена. Никой не може да изчисли какви ще бъдат загубите както за гражданите на страната, така и за европейските граждани. След гласуването в британския парламент е ясно едно – всички предварителни разговори с Великобритания от страна на европейските държави, всички предварителни договорки и уговорки – за спазване на права на работници, на учещи от едната или другата страна отпаднаха само с едно гласуване. В момента, в който страната няма да бъде част от вътрешния пазар или в облекчен режим и излезе от митническия съюз, даваме си сметка какво ще се случи и по отношение на цени и търговски взаимоотношения, коментира Йотова.„Тереза Мей носи много тежък политически багаж в момента. Тя направи няколко ключови грешки“, изказа мнение Илияна Йотова.Йотова е разтревожена за правата на нашите сънародници на Острова. Според нея България, заедно с други страни, които имат сериозни диаспори във Великобритания, трябва да постави определени условия пред страната за спазването на правата.", "date": "2019.01.17", "title": "Илияна Йотова: Брекзит без сделка ще е катастрофа"}
{"url": "https://www.novinite.bg/articles/169876/Britanskiyat-parlament-shte-glasuva-na-29-yanuari-plana-B-za-Brexit", "text": "Британският парламент ще дебатира по така наречения план Б на премиера Тереза Мей за Brexit на 29 януари и още същия ден ще го подложи на гласуване. Това заяви в парламента лидерът на Камарата на общините Андреа Ледсъм, предаде Ройтерс.Ледсъм заяви, че в понеделник британският премиер ще внесе в парламента предложението си за план Б и ще обяви следващите си стъпки. \"За вторник, 29 януари, е предвидено целодневно разискване по предложението, което ще бъде внесено за одобрение\", каза Ледсъм в парламента.Тази седмица Камарата на общините отхвърли с голямо мнозинство договореното от Мей споразумение с ЕС за условията на Brexit.", "date": "2019.01.17", "title": "Британският парламент ще гласува на 29 януари плана Б за Brexit"}
{"url": "https://www.novinite.bg/articles/169846/Vladimir-Putin-pristiga-na-poseshtenie-v-Sarbiya", "text": "Руският президент Владимир Путин пристига на посещение в Сърбия.Той ще се срещне с държавния глава на западната ни съседка Александър Вучич. Очаква се двамата да обсъдят широк кръг от въпроси, сред които ситуацията в Косово.Москва призова Белград и Прищина да не предприемат действия, нарушаващи международното право.Путин и Вучич ще засегнат и темата за продължаването на газопровода \"Турски поток\" към Сърбия. В руската делегация ще бъдат президентът на \"Газпром\" Алексей Милер и министърът на енергетиката Александър Новак. ", "date": "2019.01.17", "title": "Владимир Путин пристига на посещение в Сърбия"}
{"url": "https://www.novinite.bg/articles/169840/Dvijenieto-v-tunel-Topli-dol-na-AM-Hemus-shte-e-dvuposochno-v-edna-traba", "text": "От 10:00 ч. до 13:30 ч. движението в тунел „Топли дол“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София. От 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.17", "title": "Движението в тунел „Топли дол“ на  АМ „Хемус“ ще e двупосочно в една тръба"}
{"url": "https://www.novinite.bg/articles/169856/Eksploziya-v-universiteta-v-Lion", "text": "Експлозия в университета в Лион, Франция. Предполага се, че причината за взрива е изтичане на газ. За момента няма данни за ранени или загинали. Екипи на пожарната са на място.От ръководството на университета призоваха в Twitter никой да не доближава сградата в радиус от 100 метра. Очаквайте подробности.", "date": "2019.01.17", "title": "Експлозия в университета в Лион"}
{"url": "https://www.novinite.bg/articles/169841/Otbelyazvame-Antonovden", "text": "На 17 януари църквата почита паметта на Преподобни Антоний Велики.В житието му е написано, че прекарва 20 години при пълно усамотение в постройка в пустинята. Живял е до 105-годишна възраст, като запазил телесното си здраве и сила.Година преди смъртта си взел участие в борбата на църквата против арианската ерес, като излязъл в Александрия в открит диспут с еретиците и ги победил.В народния календар Антоновден се празнува за предпазване от болести.На този ден имен ден празнуват: Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка.", "date": "2019.01.17", "title": "Отбелязваме Антоновден"}
{"url": "https://www.novinite.bg/articles/169853/Zapochva-miene-na-ulici-v-stolicata", "text": "Във връзка със затопляне на времето Столичната община възложи на фирмите, ангажирани с почистването на София да започнат миене на улици и булеварди, съобщиха от пресцентъра на Столична Община. Миенето е една от мерките на Столична община за намаляване на концентрацията на фини прахови частици в града.Днес ще се мият пътните платна на бул. „Тодор Каблешков“, площад Ручей, бул.„Никола Мушанов“, бул „Овча Купел“ и локалното платно на бул. „България“.Продължава и почистването на регулите от наноси.Приоритетно се работи по трасетата, по които се движи градският транспорт.През вчерашния ден бяха почиствани наносите на бул. „Черни връх“, бул. „Драган Цанков“ , Ботевградско шосе и ул. „Цар Освободител“.", "date": "2019.01.17", "title": "Започва миене на улици в столицата"}
{"url": "https://www.novinite.bg/articles/169869/Balgariya-i-Makedoniya-shte-rabotyat-za-obsht-granichen-kontrol-i-koridor-8", "text": "За опростяване на пропускателния режим и общ граничен контрол между България и Република Северна Македония се договориха да работят със съвместни усилия заместник министър-председателят Томислав Дончев и македонският заместник министър-председател по икономическите въпроси Кочо Ангюшев.Двамата проведоха среща в рамките на официалното посещение на вицепремиера Дончев за Българо-македонския бизнес форум, който се провежда днес в Скопие.Общ приоритет за двете държави е изграждането на транспортен коридор № VІІІ и железопътната линия по направлението Скопие – София, като България ще направи всичко необходимо да бъде ускорено завършването, заяви вицепремиерът Дончев. Кочо Ангюшев подчерта, че страната му има интерес към засилване на сътрудничеството с България и в сектор енергетика.Вицепремиерите Дончев и Ангюшев се обединиха около необходимостта от преглед и облекчаване на всички правила и административни режими, които са в тежест за инвестициите и търговията между двете страни. ", "date": "2019.01.17", "title": "България и Македония ще работят за общ граничен контрол и коридор №8"}
{"url": "https://www.novinite.bg/articles/169880/Specialniyat-pratenik-na-Severna-Koreya-za-pregovorite-sas-SASht-zamina-za-Vashington", "text": "\r\nСпециалният пратеник на Северна Корея за преговорите със САЩ по ядреното разоръжаване Ким Йон-чхол се качи днес на самолет от Пекин за Вашингтон. Това предаде южнокорейската агенция Йонхап, цитирана от Ройтерс.\r\n\r\n\r\n\r\n\r\n", "date": "2019.01.17", "title": "Специалният пратеник на Северна Корея за преговорите със САЩ замина за Вашингтон"}
{"url": "https://www.novinite.bg/articles/169838/Dnes-shte-bade-predimno-slanchevo", "text": "Днес ще бъде предимно слънчево с временни увеличения на облачността. В Източна България ще духа до умерен вятър от юг-югозапад. Максимални температури между 7° и 12°, в София около 7°. В планините ще бъде предимно слънчево. Ще духа умерен до силен северозападен вятър, който след обяд ще отслабне и ще се ориентира от запад-югозапад. Максимална температура на 1200 метра около 4°, на 2000 метра – около минус 2°.Над Черноморието ще бъде предимно слънчево с временни увеличения на облачността. Ще духа до умерен, предимно южен вятър. Максимални температури на въздуха: 8-11°. Температурата на морската вода е 5-7°. Вълнението на морето ще бъде 1-2 бала.", "date": "2019.01.17", "title": "Днес ще бъде предимно слънчево"}
{"url": "https://www.novinite.bg/articles/169860/419-uchilishta-sa-v-gripna-vakanciya", "text": "419 училища са в грипна ваканция. Oчаква се днес да бъде обявена такава и в още учебни заведения.Това съобщи пред журналисти министърът на образованието и науката Красимир Вълчев.От днес в област Перник за 40 училища е обявена грипна ваканция, а 36 училища в област Варна не учат по предписание на РИОКОЗ. Продължава ваканцията за 137 училища в Бургаска област до 18 януари.Заради грипна епидемия не учат 120 училища в област Стара Загора, 65 училища в област Шумен и 18 училища в община Силистра.В едно училище в област Кърджали - СУ „Н. Й. Вапцаров“ в с. Бенковски, и в едно в област Пловдив - ОУ „Хр. Ботев“ в с. Поповица, също няма занятия.Продължават да не се провеждат занятия в ДГ \"Детелина\" в с. Черно поле, Видинска област", "date": "2019.01.17", "title": "419 училища са в грипна ваканция"}
{"url": "https://www.novinite.bg/articles/169858/Maj-zagina-pri-pojar-v-apartamenta-mu-v-Pernik", "text": "Мъж на 48 г. е загинал тази нощ при пожар в апартамента му, съобщи ОДМВР-Перник.В 4,27 ч. тази сутрин е подаден сигнал за горящ апартамент на ул. \"Радомир\" в областния град. Пристигналите на място два противопожарни екипа са установили, че гори жилище на втория етаж в блока и целият вход е задимен. Успоредно с гасенето на пожара са били евакуирани живеещите там, поради задимяване на стълбищната клетка. В изгорелия апартамент е намерен починал собственикът - 48-годишен мъж, който живеел заедно с брат си, но той в този момент не бил там.Пламъците са тръгнали от хола, където спял загиналият. По първоначални данни запалването е станало от цигара, но окончателната причина предстои да бъде установена. ", "date": "2019.01.17", "title": "Мъж загина при пожар в апартамента му в Перник"}
{"url": "https://www.novinite.bg/articles/169862/Vnimanie-Razprashtat-se-falshivi-imejli-ot-imeto-na-ChEZ", "text": "„ЧЕЗ Електро България“ АД уведомява своите клиенти, че днес е установен опит от страна на външни лица да заблуждават клиенти на Дружеството с мейли, наподобяващи тези, които потребителите получават за електронна фактура. Това съобщиха от пресцентъра на дружеството.\"Фалшивият имейл изглежда почти идентично на съобщенията, изпращани от ЧЕЗ Електро България, но съдържа прикачен файл с наименование на кирилица и разширение .7z, който представлява вирус. Молим клиентите ни да не кликват върху линка „тук“, да не отварят прикачения файл и веднага да изтрият съобщението.Информираме клиентите си, че електронните фактури на ЧЕЗ Електро България се изпращат само в .pdf формат. Достъпът до електронния архив с фактури на сайта на Дружеството www.cez.bg е напълно защитен и функционира нормално. Всички наши клиенти могат да изтеглят безопасно електронните си фактури оттам. Екипът по киберсигурност на Дружеството установи източника на атаката и предприе мерки за блокирането му.„ЧЕЗ Електро България“ АД уверява своите клиенти, че техни лични данни не са били достъпвани или копирани от сървърите на Дружеството от трети страни\", заявяват от дружеството.", "date": "2019.01.17", "title": "Внимание: Разпращат се фалшиви имейли от името на ЧЕЗ"}
{"url": "https://www.novinite.bg/articles/169863/Pravyat-konkurs-za-Mistar-na-Sofiya-Oupan", "text": "На 17 януари стартира първият по рода си избор на „Мистър Sofia Open 2019“. Организаторите на четвъртото издание на тенис турнира от категория ATP 250 дават възможност на феновете и най-вече на дамската тенис аудитория да се включи в един интересен избор – кой от 12 звездни участници в „Арена Армеец“ да заслужи приза за красота, чар, привлекателност и излъчване.До 2 февруари в официалната фейсбук страница на турнира -  ще върви гласуването на феновете. Един от включилите се в избора на „Мистър Sofia Open 2019“ще спечели страхотна награда – двоен билет за полуфиналите и финала на турнира!Вотът на феновете ще бъде колабориран с вота на звездно жури от популярни родни дами. Кои са членовете на журито, очаквайте скоро.12-те селектирани претенденти за „Мистър Sofia Open 2019“измежду участниците в Sofia Open 2019 са: Роберто Баутиста Агут, Николоз Басилашвили, Матео Беретини, Стан Вавринка, Фернандо Вердаско, Ласло Джере, Димитър Кузманов, Данил Медведев, Гаел Монфис, Андреас Сепи, Карен Хачанов и Стефанос Циципас.Включете се и вие в избора на „Мистър Sofia Open 2019“ и спечелете двоен билет за полуфиналите и финала на турнира - https://web.facebook.com/pg/sofiaopentennis/photos/?tab=album&album_id=2184685231792908.", "date": "2019.01.17", "title": "Правят конкурс за Мистър на София Оупън"}
{"url": "https://www.novinite.bg/articles/169861/44-323-bezplatni-godishni-e-vinetki-sa-veche-izdadeni-na-hora-s-uvrejdaniya", "text": "44 323 са издадените до момента безплатни електронни винетки на хора с увреждания. Към същата дата са подадени 63 824 заявления за получаване на безплатен стикер. Дирекциите „Социално подпомагане“ обработват и одобряват документите в 7-дневен срок от подаването им, след което ги предоставя по електронен път чрез защитен канал на Агенция „Пътна инфраструктура“ (АПИ). В срок до края на работния ден, следващ деня на получаване на дневната заявка, АПИ издава безплатна годишна електронна винетка със срок на валидност една година. За улеснение на потребителите на сайта www.bgtoll.bg и на интернет страницата на Агенцията за социално подпомагане www.asp.government.bg ще бъде добавен бутон „Проверка на електронна винетка на правоимащите лица“. По този начин хората с увреждания ще могат да проверяват дали им е издаден валиден електронен стикер за 2019 г. При посещение на линка, проверката се извършва чрез въвеждане на регистрационния номер на автомобила на правоимащото лице, след което системата ще визуализира информация за заредена електронна винетка в АПИ и срока на валидността ѝ. До въвеждането на новата функционалност хората с увреждания могат да проверяват дали им е издадена електронна винетка както и досега - в дирекция „Социално подпомагане“ по настоящ адрес. Хората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане“ по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. За облекчаване на гражданите е създадена възможност за подаване на заявления по електронен път и чрез Системата за сигурно електронно връчване, която е достъпна на електронен адрес e-gov.bg. Достъпът до системата се извършва чрез квалифициран електронен подпис или чрез персонален идентификационен номер на НОИ. Винетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по- късно от 20-годишна възраст. На тези лица се издава безплатна електронна винетка с валидност от една година. През 2018 г. Агенция „Пътна инфраструктура“ е предоставила на дирекциите „Социално подпомагане“ безплатно 231 371 бр. годишни винетки за леки автомобили на стойност 22 442 987 лв. Предоставяните безплатни винетки са за сметка на бюджета на АПИ.", "date": "2019.01.17", "title": "44 323 безплатни годишни е-винетки са вече издадени на хора с  увреждания"}
{"url": "https://www.novinite.bg/articles/169875/Patriotite-pregovaryat-da-se-yavyat-li-zaedno-na-evrovota", "text": "\r\nПатриотите преговарят дали да се явят заедно на евровота тази година. В сряда се е провело заседание на съвета на т.нар. „малка коалиция“. На него обаче са присъствали само представители на две от формациите – ВМРО и НФСБ, а лидерът на „Атака“ Волен Сидеров е отсъствал.\r\n\r\nПо време на срещата патриотите обсъждали два въпроса – евроизборите и организационни теми около ръководството на парламентарната група.\r\nСидеров е бил поканен и писмено, дори чрез СМС-и и аргументирал липсата си със спешна работа.\r\nНа свой ред ВМРО и НСФБ обсъдили, че нищо не пречи да патриотичното обединение да се яви заедно на изборите за европарламента. Според коалиционното споразумение обаче такова решение не може да се вземе без Сидеров и атакистите, които за трети пореден път бойкотирал заседанието на съвета.\r\n\r\nТой поясни, че водят преговори как ще се явят на вота, но все още няма финално решение. По думите му разединението между патриотите по темата със самолетите не означава края на коалицията и няма вътрешна драма. Въпреки това Симеонов не пожела да каже дали ще се явяват сами на изборите или предпочита това да стане в обединение. 'След като преговаряме значи търсим мнението на нашите партньори“, разясни Симеонов.\r\n\r\nМотивът бил във факта, че Симеонов вече не е вицепремиер, а редови депутат. На свой ред обаче атакистите били категорично против, а аргументът бил, че НСФБ все още имат свой вицепремиер в лицето на Марияна Николова, която бе посочена от Валери Симеонов на негов заместник. По неофиациална информация именно желанието Симеонов да бъде съпредседател на групата била и причината за бойкота на заседанията от страна на атакистите.\r\n", "date": "2019.01.17", "title": "Патриотите преговарят да се явят ли заедно на евровота"}
{"url": "https://www.novinite.bg/articles/169884/Angel-Djambazki-se-bori-po-truden-kazus-za-balgarskite-shofori", "text": "Българският евродепутат Ангел Джамбазки отправи питане до Европейската комисия по повод налагани глоби на наши международни превозвачи по границите на страните в и извън ЕС, ако в ремаркето им биват намерени нелегални мигранти. Става дума за неправомерно проникване на мигрантите в превозните средства без знанието на водачите или след упражнена заплаха или насилие срещу българските шофьори.Налаганите глоби никак не са малки и шофьорите са длъжни да ги платят, за да могат да продължат курса си и да спазят сроковете за доставка на товарите си.Джамбазки пита ЕК наясно ли е с казуса и смята ли налагането на такива глоби за правомерно и законно. Българският евродепутат пита също какво ще предприеме Комисията, за да бъде прекратена тази злоупотреба с единния европейски пазар и да защити правата и сигурността на европейските граждани, наети в транспортния сектор.За проблема Ангел Джамбазки сезира с писма и министъра на външните работи Екатерина Захариева и на транспорта Росен Желязков. Той апелира по последния подобен случай с глобен български шофьор в Хърватия българските министри да потърсят съдействие от хърватските си колеги –министъра на външните работи и европейските въпроси на Република Хърватия г-жа Мария Пейчинович Бурич и министъра на морето, транспорта и инфраструктурата на Република Хърватия г-н Олег Буткович.Последният случай е съвсем пресен и е от 17.01.2019 г. На служител на българска фирма – Веселин Йорданов, му е наложена глоба в размер на левова равностойност на около 9 000 лв. на митнически пункт Баяково (Bajakovo), Република Хърватия. Глобата е наложена, защото в полуремаркето на автомобила са намерени 6 нелегални мигранти, които са били там без знанието на шофьора, обяснява Джамбазки.В писмата до ЕК, МВнР и МТИТС българският евродепутат и заместник-председател на ВМРО Ангел Джамбазки прилага документите за глобата.", "date": "2019.01.17", "title": "Ангел Джамбазки се бори по труден казус за българските шофьори"}
{"url": "https://www.novinite.bg/articles/169852/TEC-EJ-I-ES-Galabovo-proizvede-35-mln-MWh-elektroenergiya-prez-2018-g", "text": "ТЕЦ „ЕЙ И ЕС Гълъбово” е произвела брутно 3,5 млн. MWh електроенергия през 2018 г. Това показва анализ на производствените резултати на най-модерната въглищна централа в Югоизточна Европа. Произведеното количество от двата блока на 690-мегаватовата мощност е в пълен синхрон с нуждите на електроенергийната система на страната и подадените диспечерски разпоредби.Според данните, през 2018 г. ТЕЦ „ЕЙ И ЕС Гълъбово” с работата си е осигурила около 9,1% от електроенергията потребена на българския пазар. В същото време най-високотехнологичната въглищна централа в страната е осигурила и пълния спектър от услуги за балансиране и управление в реално време на статичната и динамичната устойчивост на електроенергийната система на България. Благодарение на технологичната си гъвкавост ТЕЦ „ЕЙ И ЕС Гълъбово” е използвана 8200 часа в режим за първично регулиране, а средногодишната продължителност на работа във вторично регулиране е 13 700 часа. Това за пореден път показва ключовото значение, което ТЕЦ „ЕЙ И ЕС Гълъбово” има за енергийната система на страната.За 2018 г. централата е използвала 5,2 млн. тона лигнитни въглища от Маришкия басейн, които, като местни ресурси освен че допринасят за енергийната независимост на България, водят и до намаляване необходимостта от внос на горива и гарантират трудовата заетост за около 2000 миньори в най-големите държавни мини у нас.В резултат на отговорното отношение към околната среда и внедрените модерни технологии, през миналата година най-екологичната въглищна централа в България постигна средногодишна ефективност на сероочистващата инсталация 98%. За същия период ТЕЦ „ЕЙ И ЕС Гълъбово” е депонирала около 2 млн. тона пепелина и гипс, които се третират по най-екологичен начин в Съоръжението за депониране на отпадъци от дейността на централата с отговорно отношение към природата.ЕЙ И ЕС присъства от 2001 г. в България и е най-големият инвеститор в енергийния сектор за последните 29 години с вложения, надхвърлящи 3,2 млрд. лева. ЕЙ И ЕС България е собственик на най-новата и модерна топлоелектрическа централа в Югоизточна Европа – ТЕЦ „ЕЙ И ЕС Гълъбово”, на Съоръжението за депониране на отпадъци от експлоатацията на централата край село Обручище, както и е мажоритарен собственик на ЕЙ И ЕС Гео Енерджи, която оперира най-големия в страната ветроенергиен парк – „Свети Никола”, край Каварна.Корпорацията ЕЙ И ЕС (NYSE:AES) е световна енергийна компания, която е включена в списъка Fortune 500. Ние осигуряваме достъпна и устойчива енергия в 15 страни чрез разнообразен портфейл от разпределителни компании, както и чрез топлоелектрически централи и проекти за възобновяеми енергийни източници. Нашите служители са отдадени на идеята да постигат високи оперативни резултати и да отговарят на променящите се нужди от енергия в света. ", "date": "2019.01.17", "title": "ТЕЦ „ЕЙ И ЕС Гълъбово“ произведе 3,5 млн. MWh електроенергия през 2018 г."}
{"url": "https://www.novinite.bg/articles/169879/Otkritata-martva-jena-v-Sofiya-e-ubita-ot-revnost", "text": "Откритата мъртва жена в София е убита от ревност. Тя е била удушена от приятеля си Васил.  Убийството й не е било планирано предварително.Жертвата се казва Калина. Спешните медици казват, че е убита по особено жесток начин. Имала е множество данни, насилвана е и е душена. Задържаният за убийството е нейният приятел Васил. Двамата са живеели заедно от около 4 месеца. Съседите обаче не са чували да се карали помежду си. Не е имало и предишни сигнали за домашно насилие.Задържаният твърдял пред полицията , че не помни нищо. Пил е успокоителни, след което направил опит да се самоубие с въздушна пушка, но има само драскотина. В момента той е в „Пирогов” в стабилно състояние. След като убил приятелката си, 23-годишният мъж написал съобщение на баща си, че се е скарал с нея, тя паднала и посиняла. Написал му и, че възнамерява да се самоубие. Бащата подава сигнал на 112. Все още се изясняват мотивите за престъплението. Калина е била счетоводител, а Васил – готвач. Двамата са били сноубордисти.Жената беше открита в апартамент с множество следи от насилие, включително и от душене. До нея е бил и приятелят й, който се опитал да се самоубие. От полицията предполагат, че убийството е станало след скандал между двамата. По първоначални данни 25-годишната жена и 23-годишният мъж живеели на семейни начала, но близките им не знаели да имат проблеми.   ", "date": "2019.01.17", "title": "Откритата мъртва жена в София е убита от ревност"}
{"url": "https://www.novinite.bg/articles/169878/Mareshki-napadna-Karakachanov-Psevdopolitici-sazdavat-problemi-zaradi-padasht-rejting", "text": "Работата на парламента започна със спор между председателя на ПГ на \"Воля\" Веселин Марешки и депутатите от ВМРО. В декларация от парламентарната трибуна Марешки обвини вицепремиера и лидер на партията Красимир Каракачанов, че е използвал език на омразата след случилото се във Войводиново:\"Ние от \"Воля\" категорично се противопоставяме срещу този език, който, пак казвам, заради спадналия рейтинг на определени псевдополитици, за кратко попаднали в управлението на държавата, се опитват да създадат проблем, който никой не може да предвиди докъде може да стигне\".Марешки отправи обвинение и към депутата от ВМРО Александър Сиди:\"Такива като господин Сиди, за които днес стана ясно, че са изпращали други техни хора да изнудват други български граждани\".На свой ред заместник-председателят на ВМРО и на парламентарната група на \"Обединени патриоти\" Искрен Веселинов обвини Марешки, че злоупотребява с правото си да се изказва в парламента:\"Тези обвинения в престъпления, ако има някой от народните представители доказателства за тях, редно е да ги даде в прокуратурата, а не да върти една и съща грамофонна плоча. Тук не говорим за свобода на словото. Тук говорим за един долен клеветнически нагон, който явно е изключително характерен за господин Марешки\". Депутатът от ВМРО Александър Сиди отхвърли твърденията на лидера на партия \"Воля\" Веселин Марешки, че е искал подкуп от директора на Басейновата дирекция в Пловдив Георги Семерджиев. Пред журналисти Сиди показа справка от МВР, според която срещу него не е пускан сигнал от Георги Семерджиев. Александър Сиди се закани да съди Веселин Марешки за клевета:\"След това, което направи днес, аз имам официално правото да го осъдя и ще даря парите за паметника на Тодор Александров в Пловдив, който ВМРО изгражда, дори ще напиша, че Марешки и Семерджиев са дарители на този паметник, защото аз съм уверен, че ще спечеля делото\".", "date": "2019.01.17", "title": "Марешки нападна Каракачанов: Псевдополитици създават проблеми заради падащ рейтинг"}
{"url": "https://www.novinite.bg/articles/169889/Ninova-sabra-vsichki-oblastni-predsedateli-na-BSP-za-starta-na-novata-politicheska-godina", "text": "С представителите на структурите от цялата страна се обсъждат задачите пред партията за 2019г, предстоящите европейски, местни избори, както и възможни предсрочни парламентарни избори. \"Ние сме първата партия в България, която излиза с платформа за Европейските избори. Веднага след като Конгресът я приеме, тя трябва да се представя и обяснява на хората. Тези избори са важни, не само защото ще предопределят промяната в Европа, но и защото при наша победа, ще сложат край на статуквото в България, на правителството на Борисов и ще дадат възможност за промяна и тук\", заяви Нинова. Във връзка с предстоящите местни избори беше обсъдено - как Визия за България да бъде разработена във визия за всеки регион и община. Да се представят начините за решаване на наболели местни проблеми - изиска ръководството от областните структури. Корнелия Нинова представи готовността за старта на Българска свободна телевизия. Тя започва излъчване преди Конгреса, който ще се проведе на 26.01.2019 г.", "date": "2019.01.17", "title": "Нинова събра всички областни председатели на БСП за старта на новата политическа година"}
{"url": "https://www.novinite.bg/articles/169871/BSP-iska-proverka-kak-se-ohranyavat-12-podeleniya", "text": "От БСП са внесли сигнал до прокуратурата за проверка на договора за охрана на 12 поделения с опасни вещества и боеприпаси. Според червените фирмата, която извършва охраната, не гарантира сигурността на хората, които живеят близо до тези поделения.\"Внесохме сигнал до прокуратурата как се охраняват тези 12 поделения, с цел да защитим хората. Към сигнала сме представили и гражданска подписка от хората, живеещи в района. Кметът на Община Смядово също е сигнализирал министъра на отбраната за проблемите, които могат да възникнат\", обясни Николай Цонков.Соцдепутатът Милко Недялков пък добави, че охраната не е въоръжена, а пази оръжия в големи размери.\"Изискването за охраната е тя да бъде въоръжена. Проверките, които са направени, както от „Военна полиция“, така и от самото министерство са установили, че охраната не е въоръжена\", каза той.", "date": "2019.01.17", "title": "БСП иска проверка как се охраняват 12 поделения"}
