{"url": "https://www.novinite.bg/articles/164225/Zapochva-Svetovnoto-parvenstvo-po-hudojestvena-gimnastika-v-Sofiya", "text": "Световното първенство по художествена гимнастика започва утре, 10 септември, в 10.00 ч. в столичната зала „Арена Армеец“ и ще продължи до 19.00 ч.Първенството започва с квалификациите на обръч и топка, индивидуална надпревара при жените.Нашите момичета Катрин Тасева, Невяна Владинова и Боряна Калейн ще играят в 17.10 ч, информира БТВ.В понеделник момичетата ни ще покажат съчетанията си с обръч, а във вторник е ред на топката. Във вторник вечерта ще са финалите за двата уреда.В сряда ще се представят съчетанията с бухалки, а в четвъртък – с лента.", "date": "2018.09.10", "title": "Започва Световното първенство по художествена гимнастика в София"}
{"url": "https://www.novinite.bg/articles/164229/Ima-li-naprejenie-v-kabineta-Borisov-3", "text": "Социологът Кольо Колев и политологът Страхил Делийскин коментираха в студиото на сутрешния блок на Bulgaria ON AIR какво ще се случи днес на коалиционният съвет между ГЕРБ и Патриотичния фронт, на който ще се обсъждат трите министерски оставки на Николай Нанков, Ивайло Московски и Валрнтин Радев след жестоката катастрофа на пътя убиец край Своге.„Напрежение има“, смята Делийски, а Кольо Колев дори заяви: „Кабинетът виси на косъм. „Трудно се балансира ситуацията, в която се намира този кабинет“, обясни политологът Делийски и добави, че все по -видно става, че дневният ред на Бойко Борисов е един, а на парламентарната група е друг.Делийски смята, че наистина „нещата стават сложни“. „Примерно поведението на Волен Сидеров и на Валери Симеонов е мотивирано от взаимоотношения, които ние не знаем, те не са политически“, обясни той.„Има нещо доста притеснително в тази ситуация и то е, че правителството заминава себе си и публиката с технологията на оставането на власт, но гражданите не се интересуват толкова от това как се пази властта, а по-скоро се интересуват какво се случва в тази власт“, заяви още Делийски.", "date": "2018.09.10", "title": "Има ли напрежение в кабинета \"Борисов 3\"?"}
{"url": "https://www.novinite.bg/articles/164234/Tomislav-Donchev-Vazmojni-sa-i-drugi-ostavki", "text": "Възможно е да има и други оставки в кабинета. Оставките след критична ситуация не означават индивидуализирана вина на всеки от министрите, това е знак за поемане на политическа отговорност. Това каза в предаването „Тази сутрин” по bTV вицепремиерът Томислав Дончев. Той коментира коалиционния съвет на ГЕРБ и Обединените патриоти, на който ще бъдат обсъдени трите министерски оставки.На въпрос дали се оглеждат за нови министри, вицепремиерът заяви, че имат дълги редици и достатъчно потенциални кандидати в резерв.На въпрос дали ще има нови рокади във властта, вицепремиерът отговори, че кабинетът е динамична среда и там няма гарантирано място. „Този, който не се вписва, който няма усещането, че може да допринесе за отбора, е напълно нормално да бъде сменен”, смята Томислав Дончев.На въпрос дали ако премиерът е поискал оставката на даден министър, а депутатите не искат този министър да си тръгне, това означава бойкот на решението на премиера, Дончев отговори: „Дълбоко не вярвам да се стигне до подобна ситуация”. Той беше категоричен, че в ГЕРБ няма конфликти и интриги. Не сме имали възможност да обсъждаме министерските оставки с Цветан Цветанов в детайли, но не виждам причина да имаме остри различия, отбеляза Дончев. Министърът на туризма Николина Ангелкова към момента запазва поста си, заяви още той.Коалиционният съвет на ГЕРБ и Патриотите обсъжда министерските оставкиТой изтъкна, че министър-председателят има право да избира екипа, с който работи. „Кадровите промени в Министерския съвет се гласуват от Народното събрание, но Конституцията категорично е предвидила, че това става по предложение на министър-председателя. Каквито и усилия да има за търсене на консенсус, съгласуване и обсъждане, това е ексклузивен ангажимент на премиера, той избира с кого да работи. Той преценява кому да приеме оставката и какво предложение да входира в НС”, подчерта Дончев.Според него, когато става дума за държавното управление, е изключително подозрително да се взема решение, без да има спор. По думите му е нормално да има напрежение в кабинет, изграден на база коалиционен формат.Вицепремиерът коментира и акциите на прокуратурата срещу фамилиите на Ветко Арабаджиев и Миню Стайков. „От нас нито „чадър”, нито подкрепа, нито нещо друго са получавали. Да си богат, не е престъпление, престъпление е да не си плащаш данъците. Това е доказателство, че няма значение колко си богат, какви хора познаваш – няма нито един застрахован, когато не спазва закона”, категоричен беше Томислав Дончев.Той коментира и въпроса, че хотелът на Ветко Арабаджиев е сред спечелилите обществена поръчка за настаняванията по време на европредседателството.„Самият факт, че се случва подобна операция, означава, че ако не сега, преди месец или преди месец и половина са намерени достатъчно данни и, надявам се, доказателства, че има престъпна дейност. Това по всяка вероятност не е било известно към момента на провеждане на поръчката. Комисията по избор на изпълнител по обществена поръчка не е разследващ орган и не прави данъчна ревизия”, изтъкна вицепремиерът.", "date": "2018.09.10", "title": "Томислав Дончев: Възможни са и други оставки"}
{"url": "https://www.novinite.bg/articles/164240/Volen-Siderov-predi-Koalicionniya-savet-Ostavkite-se-iskat-i-priemat-ot-premiera", "text": "\r\nОставките се искат и приемат от премиера. Аз оставки не приемам. Въпросът е какво ще правим на този Коалиционен съвет - ще приемаме оставки, или ще говорим по важните въпроси: декларацията на НФСБ и липсата на реакция срещу нея. Това заяви на влизане преди Коалиционния съвет лидерът на Атака и председател на ПГ на Обединените патриоти Волен Сидеров.\r\n\r\n\r\n\r\n\r\n\r\n\r\n", "date": "2018.09.10", "title": "Волен Сидеров преди Коалиционния съвет: Оставките се искат и приемат от премиера"}
{"url": "https://www.novinite.bg/articles/164296/Aleya-na-knigata-Sofiya-s-naj-golyamo-izdanie-dosega", "text": "Шестото и рекордно голямо издание на „Алея на книгата“ в София започва на 11-и септември (вторник), като официален старт ще бъде даден от министъра на културата Боил Банов в Литературния кът на събитието (до паметника на Алеко Константинов) и с участието на Джаз формация „София“. Книжното изложение на открито вече успешно премина през градовете Пловдив и Варна, като в столицата белите шатри традиционно ще ни очакват на пешеходната част на булевард „Витошка“, от пресечката с бул. „Патриарх Евтимий“ до ул. „Узунджовска“. Алеята ще продължи до неделя, 16-и септември, с работно време всеки ден от 10:00 до 20:00 ч. Повече от 60 от водещите български издателства ще представят новите си заглавия в общо 23 шатри, а както всяка година, сцена на богата културна програма, включваща премиери на книги, срещи с поети, писатели и преводачи, игри и работилници за деца, ще бъде Литературният кът на Алеята. В сряда, 12-и септември, от 18:00 ч. той е домакин на литературно четене в памет на българския поет Евтим Евтимов и официално награждаване на лауреатите на Националния конкурс за любовна лирика „Горчиво вино“ – 2018. Част от гостите в Културната програма тази година са Атанас (Наско) Атанасов, Галина Вълчева, Георги Господинов, Димитър Тонин, Елисавета Логинова, Елица Виденова, Нели Нановска, Палми Ранчев, Петя Александрова, Светлозар Жеков, Татяна Костова, а също чешкият писател Мартин Райнер, др. Събития ще се проведат както в Литературния кът, така и в книжарници, партньорски локации в градския център. - Къде? Пешеходната зона на бул. „Витоша\" (между бул. „Патриарх Евтимий“ и ул. „Узунджовска“) - Кога? От 11-и до 16-и септември, 10:00 - 20:00 ч. Участници в Алея на книгата София: Шатра 1 – Артлайн Студиос, Вакон, Сиби Шатра 2 – ICU, АМГ, Книжарници „Приятели“ Шатра 3 – Фют Шатра 4 – Книжен център „Гринуич“ Шатра 5 – Кибеа, Клевър Бук, Пан, Хелиопол Шатра 6 – Асеневци, Еднорог, Хартиен свят Шатра 7 – Бяло Братство, Захарий Стоянов, Списание 8, Тип-Топ Прес Шатра 8 – Атеа, Ергон, Коала Прес, Труд Шатра 9 – Бард, Хермес Шатра 10 – Агата-А, Дамян Яков, Лексикон Шатра 11 – Алтера, Букохолик, Парадокс Шатра 12 – Колибри, Пергамент Прес, Фондация „Калпатару“ Шатра 13 – Емас, Фама Шатра 14 – Прозорец, Просвета Шатра 15 – Жанет 45, Милениум, Шамбала Шатра 16 – Анубис, Булвест 2000, Клет България, Сиела Шатра 17 – Лира Принт, Издателство на НБУ, Прес Шатра 18 – Жар - Жанет Аргирова, Изида, Персей, Посоки Шатра 19 – Ера, Рива Шатра 20 – Вакон, Ина, Локус, Наука и изкуство Шатра 21 – Жануа’98, Ибис, Инле, Плеяда Шатра 22 – Рибка, Унискорп Шатра 23 – Кръгозор, Лабиринт, Про Бук „Алея на книгата“ е част от Календара на културните събития на Столична община за 2018 г. ", "date": "2018.09.10", "title": "„Алея на книгата“ - София с най-голямо издание досега"}
{"url": "https://www.novinite.bg/articles/164295/Izsledvat-kachestvoto-na-vazduha-v-Sofiya", "text": "\r\nОт 08:00 часа на 10.09.2018 г. до 20:00 часа на 24.09.2018 г. се забранява престоят и паркирането на пътни превозни средства на ул. \"Дякон Игнатий\", в частта до кръстовището с ул. \"Аксаков\", за разполагане на мобилната лаборатория - 1 /едно/ паркомясто.", "date": "2018.09.10", "title": "Изследват качеството на въздуха в София"}
{"url": "https://www.novinite.bg/articles/164290/Otkriha-izlojbata-Energiya-za-jivot-v-Gradskata-gradina-v-Sofiya", "text": "Днес, 10 септември, новият посланик на Швейцария у нас г-жа Мюриел Берсе Коен откри изложбата „Енергия за живот“, подредена в Градската градина в София. Фотографиите показват как Швейцария внедрява и използва новите технологии, както и възобновяемата енергия, за да съхрани въздуха и земята чисти. Това пише зам-кметът на столицата Дончо Барбалов в социалната мрежа. Снимки: Facebook Голяма част от компаниите, чиито проекти са показани в изложбата, са направили представителства и в България. Опазването чистотата на въздуха и околната среда са един от приоритетите и на Столична община. За целта се прави необходимото за обновяване на градския транспорт, изграждат се нови паркове, отпадъците се управляват по съвсем нов начин. Зелените трамвай, които пътуват в София са получени на база Българо-швейцарската програма за сътрудничество. Изложбата може да бъде разгледана до 16 септември", "date": "2018.09.10", "title": "Откриха изложбата „Енергия за живот“ в Градската градина в София"}
{"url": "https://www.novinite.bg/articles/164242/Rusiya-zashlevila-Radev-Plevneliev-razocharovan", "text": "Президентът Росен Плевнелиев (2012-2017) разкритикува приемника си Румен Радев и посочи, че е разочарован от действията му. \"Радев е първият български президент популист. Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност – разделя нацията. Той външнополитически не е никакъв фактор, няма доверие към него на Запад”, посочи Плевнелиев. По думите му Русия му е \"зашлевила шамар” два пъти. \"Не остана и съмнение, че проруската нотка у нас остана без покритие. Никога не се беше случвало да отиде на посещение в Кремъл, от 6 минути изявления една да говори президентът на Русия и то да говори за Бойко Борисов . \"След като не може да свърши нищо извън България, то ще работи в страната. Президентът трябва да е платформа за добрите идеи в държавата, да е балансиран”, каза той. Ако бях на мястото на Николай Нанков, щях да подам оставка и нямаше да допусна да има ревизия, посочи още Плевнелиев, който беше и регионален министър в първия кабинет Борисов. По думите му трябва да се изясни, че тази оставка не е по вина и министрите не са виновни за това кой как е изпълнил и проектирал един път. Но министърът носи морална отговорност, каза той. \"2006-та имахме подобна катастрофа в Бяла, БСП управляваха и тогава никой не подаде оставка, после имаше още един случай и пак никой не подаде оставка. Когато те са на власт подобни морални действия на министри не се наблюдават. В този случай е важно да се влезе в същината на договорите. Този път е имал проект за рехабилитация, изпълнен ли е както е заложен, трябвало е да се предвиди и качеството на пътя”, категоричен беше Плевнелиев пред bTV. \"Въпросът за вината трябва да се търси по договор\", категоричен е Плевнелиев. Той допълни, че в ролята си на регионален министър през 2011 г. са били приоритизирани някои от най-тежките участъци и е започнала програма за модернизация. Били са включени над 30 трасета. Плевнелиев посочи, че няма намерение да се връща в политиката и е отказал да работи в много световни институции, за да остане у нас.", "date": "2018.09.10", "title": "Русия зашлевила Радев, Плевнелиев разочарован!"}
{"url": "https://www.novinite.bg/articles/164243/Volen-Siderov-Ima-zagovor-sreshtu-premiera-celta-e-destabilizaciya-i-predsrochni-izbori", "text": "Има заговор срещу премиера, а целта е дестабилизация и предсрочни избори. Това обяви на влизане в Министерския съвет пред журналисти лидерът на „Атака” Волен Сидеров. По думите му в този заговор участвали НФСБ, хора от ГЕРБ, приближени на Борисов, и част от бившия Реформаторски блок, добави той. \"Основният въпрос, който ще поставя, е в качество на какъв съм на съвета - председател на ПГ или не. Имаше официална декларация на НФСБ, нямаше официална реакция на ВМРО и на ГЕРБ. Влизам, за да запитам какво точно правя, какъв съм и като какъв присъствам“, коментира той. „Оставките на министри се подават пред премиера. Той ги приема или не. Аз оставки на министри не приемам и не се занимавам с тях“, посочи Волен Сидеров. „Какво точно може да реши този съвет, новите кандидатури се предлагат от премиера и се гласуват в Народното събрание“, попита той. „Не виждам смисъл от съвета, ако не изчистим въпроса - може ли един вицепремиер да каже, че премиерът е диктатор и руши държавността и нито един министър от целия състав да не стане и да каже, че не е вярно. Значи са съгласни - тогава всички 19 министри да си ходят, тъй като са измъчвани от диктатура“, каза още Сидеров. Днес коалиционният съвет между ГЕРБ и „Обединени патриоти” обсъжда подадените три министерски оставки след тежката катастрофа край Своге. Припомняме, че на 31 август министърът на транспорта Ивайло Московски, министърът на вътрешните работи Валентин Радев и министърът на регионалното развитие Николай Нанков депозираха своите оставки, след като министър-председателят Бойко Борисов ги поиска. Тримата декларираха, че това е акт, с който поемат политическата отговорност. Лидер на НФСБ и вицепремиер Валери Симеонов изрази недоволство, че не е бил уведомен за оставките. Стана ясно, че неговата партия не подкрепя смяна на тримата министри. Лидерът на ВМРО Красимир Каракачанов смята, че министерските оставки са прибързани.", "date": "2018.09.10", "title": "Волен Сидеров: Има заговор срещу премиера, целта е дестабилизация и предсрочни избори"}
{"url": "https://www.novinite.bg/articles/164255/Borisov-obyavi-koi-shte-sa-naslednicite-na-trimata-ministri", "text": "„В четвъртък внасяме трите оставки в парламента, политическата отговорност трябва да се понесе. Това каза премиерът Бойко Борисов на брифигн след коалиционния съвет между ГЕРБ и Обединени патриоти в Министерски съвет. Борисов добави, че се радва, че и тримата министри са получили добри оценки за работата си.Премиерът съобщи и имената на предложените лица, които ще наследят на постовете тримата министри, подали оставка заради фаталната катастрофа край Своге, взела живота на 17 души.\"За да не се спекулира с имена, ще ви кажа за кандидатите върху които сме се спрели - за министерството на транспорта Александър Манолев, за министър на вътрешните работи Младен Маринов и за министър на регионалното министерство - Петя Аврамова\", каза още той. \"Аз съм поел ангажимент да събираме коалиционния съвет при всички важни теми. Надявам се спекулациите да спрат\", добави още Борисов.", "date": "2018.09.10", "title": "Борисов обяви кои ще са наследниците на тримата министри"}
{"url": "https://www.novinite.bg/articles/164292/Dnes-se-otkriva-izlojbata-Choveshkoto-lice-na-kulturnoto-nasledstvo", "text": "Днес, 10 септември, от 17.30 ч. в Галерия „Средец“ на Министерството на културата се открива изложбата „Човешкото лице на културното наследство“. Тя е част от европейската инициатива „Европейска година на културното наследство 2018 г.“, информира 24 часа.През месец септември всички 50 държави, които са подписали Европейската културна конвенция, ще работят за популяризиране на културното наследство. В инициативите участие ще вземат над 20 млн. европейци. Мотото на честванията тази година е „Културното наследство – Изкуството да споделяш!“.Очаква се да бъде представен Националния календар на събитията.", "date": "2018.09.10", "title": "Днес се открива изложбата „Човешкото лице на културното наследство“"}
{"url": "https://www.novinite.bg/articles/164265/Ministar-Porojanov-Ima-znachitelno-podobrenie-na-merkite-za-dezinfekciya-sreshtu-afrikanskata-chuma-po-svinete-po-granichnite-punktove-s-Rumaniya", "text": "„Има значително подобрение на мерките за дезинфекция по граничните пунктове с Румъния, свързани с предотвратяване разпространението на африканска чума по свинете у нас. Механичната пръскачка на ГКПП Кайнарджа от преди месец вече е заменена с дезинфекционна лира. Паралелно с това, служителите от всички пунктове по границата изземват продукти от сурово преработени колбаси от свинско месо, слагат ги във фризери, а след това се унищожават по места“. Това каза министърът на земеделието, храните и горите Румен Порожанов по време на инспекция  на оградата по сухоземната граница с Румъния край Силистра.Министърът припомни, че в село Бозвелийско пробите за АЧС са отрицателни и апелира към стопаните, които имат домашни прасета там да ги усвоят по най-бързия начин. „На сайта на Българската агенция по безопасност на храните е публикувана подробна информация всички нерегистрирани задни дворове или домашни стопанства с прасета да бъдат регистрирани по най-бързия начин. Важно е това да се направи, за да има по-голяма биосигурност, тъй като е възможно болестта най-лесно да се генерира там“, подчерта министърът.Министър Румен Порожанов се срещна с представители на две асоциации на производители на индустриално свинско месо. Обсъдиха се потенциалните заплахи, първо от заразата, която е като основен източник може да се разпространи от домашните дворове тип „заден двор“. Други акценти бяха  обезщетенията, както и транспортните коридори - когато в една област има установена зараза има ограничения на движението на животни. Тези въпроси се очаква да бъдат разгледани на централен епизоотичен съвет. На срещата присъстваха и заместник-министърът на земеделието, храните и горите доц. д-р Янко Иванов, изпълнителният директор на Българска агенция по безопасност на храните д-р Дамян Илиев и изпълнителният директор на Изпълнителна агенция по горите инж. Григор Гогов.По-късно през деня, министър Румен Порожанов ще се срещне в Букурещ с румънските си колеги на земеделието и развитието на селските райони Петре Дея и на водите и горите – Йоан Денеш. Сред основните теми ще бъдат гонките на диви прасета в Румъния, които създават предпоставки за напрежение  сред животните – те да бягат в най-различни посоки, включително и към България. „Едно от исканията ни ще бъде да се прекратят гонките или поне да бъдем информирани за дните, в които се провеждат. Целта е да  направим пост за наблюдение  и да се предприемат необходимите мерки“, обясни министърът. Той посочи, че вследствие на подобна гонка, има един случай, при който оградата е свършила работа, като е спряла животното.", "date": "2018.09.10", "title": "Министър Порожанов: Има значително подобрение на мерките за дезинфекция срещу африканската чума по свинете по граничните пунктове с Румъния"}
{"url": "https://www.novinite.bg/articles/164251/Startira-sedmica-za-profilaktika-na-tuberkulozata", "text": "Трета за тази година седмица за профилактика на туберкулозата ще се проведе в областната болница в Монтана от 10 до 14 септември. Благодарение усилията и постоянството на лекарите, на здравните власти, неправителствените организации и активните граждани, регион Монтана бележи устойчива тенденция за намаляване на болните от тежкото инфекциозно заболяване, като за 10 години броят им е спаднал два пъти и се е изравнил със средната заболеваемост в страната, която е 21 болни на 100 хиляди жители, съобщават от лечебното заведение.''С тези кампании заостряме вниманието на всеки и особено на рисковите групи да се прегледа и лекува напълно безплатно от туберкулоза'', каза д-р Цветан Петров от Отделението по пневмология и фтизиатрия в МБАЛ „Д-р Стамен Илиев”АД - Монтана.Той подчерта, че в болницата няма проблем с лекарствата, поддържането на отделението и автомобилите, благодарение на усилията на ръководството на МБАЛ-Монтана в лицето на изпълнителния директор д-р Тони Тодоров, което проявява грижа и осигурява доплащане, за да компенсира намалелите наполовина средства по програмата на Глобалния фонд за тубдиспансерите.Принципно програмата предвижда постепенно изтегляне на фонда към по-бедни държави, а страната ни да поеме разликата за издръжката на отделенията за туберкулоза, но това все още не е уредено и станало факт, посочват още от болницата.", "date": "2018.09.10", "title": "Стартира седмица за профилактика на туберкулозата"}
{"url": "https://www.novinite.bg/articles/164261/Radev-Ministerskite-postove-sa-izcyalo-v-racete-na-premiera", "text": "Първи коментар на президента Румен Радев. По думите му министерските постове са изцяло в ръцете на премиера и отговорността за решенията носи правителството. Важно било бързо да се решат основните проблеми пред българското общество, коментира в Шумен държавният глава. \"Лично на премиера - негово е решението, негова е и отговорността. За мен е важен крайният резултат\", заяви Радев. \"Към момента предсрочни избори няма да доведат до нов изборен резултат, до излъчване на ново мнозинство. Моят призив е към политоческите партии - всички да се обърнат към проблемите на българите. Призовах правителството и към своите отговорности. Към момета, то тиражирира серия от скандали и интриги, за да очерни своите опоненти, и разбира се, да прикрие най-важните проблеми - корупцията и беззаконието и да очерни опонентите си\", допълни президентът. ", "date": "2018.09.10", "title": "Радев: Министерските постове са изцяло в ръцете на премиера"}
{"url": "https://www.novinite.bg/articles/164233/Zadarjaha-drusana-mlada-shoforka-v-Byala-Slatina", "text": "Вчера полицията в Бяла Слатина е задържала друсана млада шофьорка на „Опел Корса”, съобщиха от МВР във Враца.Колата била засечена от автопатрул в 13,40 часа. Зад волана била 23-годишната Т.М. от Бяла Слатина. При направен тест с дрегер, устройството отчело наличие на опиати.На младата шофьорка бил съставен акт и й бил издаден талон за изследване. Тя обаче отказала да даде кръв и урина за химическо изследване.Т.М. била задържана за срок до 24 часа. По случая е образувано досъдебно производство.", "date": "2018.09.10", "title": "Задържаха друсана млада шофьорка в Бяла Слатина"}
{"url": "https://www.novinite.bg/articles/164293/Bronzovata-kashta-shte-svetne-do-kraya-na-sedmicata", "text": "До края на тази седмица артинсталацията „Бронзовата къща“, която е на мястото на бившия мавзолей ще бъде осветена. Това обеща представител на проекта пред комисията по образование и култура и обясни, че  от днес е започнало монтирането на прожектори.„Бронзовата къща“ ще се запомни със скандалите около нея и поставянето и 6 месеца по-късно. Творбата трябваше да се издигне на мястото на мавзолея в началото на годината, със започването на Българското европредседателство.  Тя обаче се появи в края на юни т. г. и трябва да стои до края на годината.Председателят на комисията Малина Едрева съобщи, че творческият съвет е решил да се предложи на СОС да има конкурс за за 2019 г. за друга творба на мястото на мавзолея, а програма „Култура“ да подкрепи 2 проекта.„Искаме да представим наши творци и те да изложат свои инсталации през 2019 г.“, каза Едрева по време на комисията. Зам.-кметът на СО Тодор Чобанов обясни, че това място трябва да се социализира, тъй като поради обстоятелства е било извадено от обществения интерес.„По света такива места като мавзолея се запазват и можеше да се конвертира в мемориал на жертвите на комунизма, например“, каза Чобанов.Под мавзолея има 1500 квадратни метра площ и там било пълно със стари инсталации. Според заместник кмета трябва да се иска одобрението на СОС да се продаде, намиращата се скраб в подземието, за да се подпомогнат бъдещи проекти. ", "date": "2018.09.10", "title": "„Бронзовата къща“ ще светне до края на седмицата"}
{"url": "https://www.novinite.bg/articles/164262/Zadarjani-sa-dvama-izvarshiteli-na-telefonna-izmama-v-Plevensko", "text": "Разследването стартирало на 8 септември, след като 65-годишен плевенчанин потърсил помощ в Първо РУ. Човекът обяснил, че е попаднал в мрежата на измамници, на които доверчиво предоставил плик с 6000 лева.Те го „атакували\" многократно по мобилния му телефон и го убедили, че в момента тече полицейска операция по залавяне на мошеници и неговата помощ ще е безценна. За целта той трябвало да остави плика с парите до контейнери за смет на кръстовище, а след приключване на акцията, парите ще му бъдат върнати. Едва по-късно мъжът разбрал, че е измамен.По случая веднага било образувано досъдебно производство, а в рамките на предприетите оперативни действия, в които се включили и служители на ОДМВР-Ловеч, двамата извършители - 44-годишен от село Български извор и 24-годишен негов другоселец, попаднали в полицейския капан.Те са задържани в рамките на 24 часа, направили са пълни самопризнания, част от сумата в размер на 2220 лева и мобилни телефони, са предадени доброволно. С постановление на наблюдаващия прокурор спрямо мъжете е взета мярка за неотклонение задържане до 72 часа. Работата по документираното престъпление продължава под наблюдението на прокуратурата.", "date": "2018.09.10", "title": "Задържани са двама извършители на телефонна измама в Плевенско"}
{"url": "https://www.novinite.bg/articles/164231/Chetirima-zaginali-v-katastrofi-prez-poslednoto-denonoshtie", "text": "Четирима души са загинали в 19 тежки катастрофи в страната през последното денонощие, съобщиха от пресцентъра на МВР. При инцидентите на пътя са пострадали 21 души. В София са станали две тежки и 37 леки пътнотранспортни произшествия, при които са били ранени 7 души.", "date": "2018.09.10", "title": "Четирима загинали в катастрофи през последното денонощие"}
{"url": "https://www.novinite.bg/articles/164288/Trima-nepalnoletni-sa-vandalite-razbili-centara-za-deca-s-autizam-v-Pleven", "text": "Трима непълнолетни са извършителите на вандализма в бившия дом за деца в Плевен, който се подготвя за център за деца с аутизъм, преди две седмици. Това са две момчета на 17 и 16 години и момиче на 16 години, всичките от Плевен.На 25 август през нощта те са влезли в сградата, където не е имало физическа охрана и СОТ, и са разбили с брадви перални машини, гардероби, шкафчета, маси, столове и врати. В присъствието на инспектори от детска педагогическа стая младежите са направили самопризнания за извършеното. Те са привлечени като обвиняеми по образуваното досъдебно производство и им е взета мярка „подписка под надзор на родител“.   ", "date": "2018.09.10", "title": "Трима непълнолетни са вандалите, разбили центъра за деца с аутизъм в Плевен"}
{"url": "https://www.novinite.bg/articles/164287/Patna-policiya-proveri-17-404-vodachi", "text": "Продължават проверките на полицията в рамките на ежедневния засилен контрол по пътищата на страната. От петък до неделя акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове, съобщиха от МВР. В хода на операцията полицейските екипи са проверили 12822 моторни превозни средства и 17404 души. Издадени са 4743 фиша, 1763 акта за установени административни нарушения, констатирани са 4217 случая на превишена скорост. Отнети са 133 свидетелства за управление на МПС по причина неплатени задължения. По време на осъществените проверки на място на гражданите са връчени общо 1022 електронни фиша.", "date": "2018.09.10", "title": "Пътна полиция провери 17 404 водачи"}
{"url": "https://www.novinite.bg/articles/164291/Kade-shte-e-policejskata-budka-na-Stolichna-obshtina", "text": "Ремонтът на ул. „Московска“ продължава с пълна сила, но до 13 септември  (четвъртък), когато е сесията на СОС няма да е приключил, научи Столица.bg.  Стана ясно, че реконструкцията върви с месец закъснение и крайният срок за отваряне на улицата е до 16 септември, тъй като на 17 е тържествената сесия на Столичния общински съвет.Заради ремонта няколко полицаи, които ежедневно отговарят за района около СО искат да попитат главния архитект Здравко Здравков, къде ще е тяхната будка. Преди да се разкопае „Московски“, те имаха покрив над главите си точно срещу входа на Столична община. Според новия проект обаче будката им ще се премести почти до църквата „Света София“.А оттам нямат видимост към „Московска“, където ще са паркирани десетки автомобили на служебни лица. „От мястото, където е предвидена да се постави полицейската будка имаме видимост само към ул. Париж, където СО има 4 паркоместа, а другите по „Московска“?, питат униформените, които отговарят за реда и сигурността около Столична община.Оказва се, че и след отварянето на „Московска за движение“,  пак ще има заграден район, където продължават разкопките около църквата. Те трябва да приключат до пролетта на 2019 г.", "date": "2018.09.10", "title": "Къде ще е полицейската будка на Столична община?"}
{"url": "https://www.novinite.bg/articles/164228/Sedem-dushi-byaha-raneni-pri-napadenie-s-noj-v-Parij", "text": "Седем души са ранени, четирима от които тежко, при нападение с нож в Париж. Малко преди полунощ местно време мъж атакува двама мъже и една жена с метален прът.Намиращ се наблизо човек хвърля топка за петанк по него, удря го и той бяга. След това обаче вади нож и атакува британски туристи. Полицията пристига на място и го задържа. Според предварителната информация той е от афганистански произход. А полицейски източници твърдят, че няма основание случилото се да се смята за тероризъм.", "date": "2018.09.10", "title": "Седем души бяха ранени при нападение с нож в Париж"}
{"url": "https://www.novinite.bg/articles/164239/Makron-sreshtu-Merkel-na-evropejskite-izbori", "text": "Партията на френския президент Еманюел Макрон ще играе в отбора на либералите за европейските избори през май. Това стана ясно от интервю на лидера на либералите в Европейския парламент Ги Верхофстат за вестник Ouest-France.Така една от големите загадки на европейските избори отпадна след месеци слухове, че Макрон се колебае между либералите и християндемократите от ЕНП. Решението ще изправи една срещу друга визиите на френския президент и на германския канцлер Ангела Меркел, която е от ЕНП, за бъдещето на Европа.Според Верховстат Макрон и европейските либерали не само имат “същия анализ” на политическата ситуация, но и “повече или по-малко същите предложения”, става ясно от интервюто.Новото движение, чието име още не е известно, ще бъде официално прогласено през октомври. Тогава ще започне и селекцията на кандидати за бъдещ шеф на Европейската комисия.Настоящият еврокомисар Маргрете Вестагер обаче е предварителен фаворит да седне в креслото на Жан-Клод Юнкер в края на 2019 г. Датчанката, която е комисар по конкуренцията, се прочу със смелите си решения срещу някои от най-големите световни компании като Amazon, Microsoft и Google, които получиха рекордни глоби за нарушаване на европейските правила за конкуренцията.Основната цел на замисления съюз е да се противопостави на националистите, казва Верхофстат пред френския всекидневник.\"След срещата Орбан-Салвини борбата през 2019 г. ще бъде борба между популистите националисти от една страна и проевропейска алтернатива от друга\", заявява той.Обединението иска да вкара достатъчен брой депутати в Европейския парламент, които да са в състояние да се противопоставят на силната група на популистите, прогнозирана от социолозите.Желаещите да подкрепят каузата на европейските либерали в България ще трябва да пуснат бюлетина за ДПС, която е единствената наша партия сред европейските либерали от АЛДЕ.Макрон предложи паневропейска листа за изборите, за чийто кандидати да може да се гласува едновременно във всички държави от ЕС, но тя бе отхвърлена от Европейския парламент и от Съвета по време на Българското председателство.Междувременно френският президент се срещна миналата седмица с лидерите на Белгия, Холандия и Люксембург, както и с Меркел в търсенето на съюзници срещу обединените сили на евроскептиците. Той се опитва да превърне партията си En Marche в европейско движение преди изборите, пише АФП.", "date": "2018.09.10", "title": "Макрон срещу Меркел на европейските избори"}
{"url": "https://www.novinite.bg/articles/164238/Dve-balgarki-zadarjani-zaradi-vandalizam-v-gracki-muzei", "text": "Две гражданки с български паспорт от ромски произход са задържани заради вандалски действия в музеи в Атина, предаде кореспондентът на NOVA Бойка Атанасова.Снимки на жените са били разлепени в три музея, а вчера след като един от охранителите ги е разпознал, те са били задържани. Това е станало непосредствено, преди да стигнат до урната на един исторически гръцки герой от революцията през 1821 година – Константинос Канарис.Жените са поръсвали експонатите в музеите с бебешко олио и светена вода, а пред гръцките власти обяснили, че са пръскали експонатите, защото в Библията се казва, че това е чудо.За момента не е ясно с какво се занимават двете жени на територията на Гърция, днес ще им бъдат повдигнати обвинения.Полицията използва сълзотворен газ срещу демонстранти в СолунОбстановката в Солун се успокоява, след като вчера над 15 хиляди души протестираха в Солун срещу политиката на правителството в социалната сфера и основно срещу Преспанското споразумение, подписано през юни между Атина и Скопие за преименуване на съседната държава в Република Северна Македония. Това стана по време на посещението на премиера Алексис Ципрас, който откри панаир заедно с американския министър на търговията Уилбър Рос.Очаква се напрежението да продължи поне до края на седмицата.", "date": "2018.09.10", "title": "Две българки задържани заради вандализъм в гръцки музеи"}
{"url": "https://www.novinite.bg/articles/164250/Incident-v-targovski-centar-v-London", "text": "Лондонският търговски център \"Уестфийлд\" е отцепен заради инцидент, съобщи интернет порталът \"Спутник\". Британската полиция разследва подозрително превозно средство на паркинга, поради което достъпът до търговският център е ограничен. Влаковете не спират на гара Стратфорд в Източен Лондон, съобщи \"Ройтерс\".", "date": "2018.09.10", "title": "Инцидент в търговски център в Лондон"}
{"url": "https://www.novinite.bg/articles/164270/Znachitelen-rast-na-prodajbite-na-novi-avtomobili-v-Garciya-prez-avgust", "text": "Впечатляващ ръст от около 50 процента отбелязват продажбите на нови автомобили в Гърция през август в сравнение със същия месец миналата година, съобщава \"Катимерини\". През изминалия месец в страната са били продадени 7743 нови автомобила срещу 5134 през август 2017 г. През първите осем месеца на 2018 г. пазарът на нови автомобили в Гърция отбелязва общ растеж от 23,9 процента. За този факт роля има и остаряването на автомобилния парк, който се нуждае от подмяна. Според Асоциацията на вносителите и дистрибуторите на автомобили една трета от колите в Гърция са на възраст между 15 и 18 години. Пред вестника генералният директор на Асоциацията Димитрис Пациос е изразил оптимизъм, че тенденцията ще се запази и през останалите четири месеца на текущата година и продажбите за 2018 г. ще надхвърлят 100 хиляди и дори 110 хиляди нови автомобила.", "date": "2018.09.10", "title": "Значителен ръст на продажбите на нови автомобили в Гърция през август"}
{"url": "https://www.novinite.bg/articles/164294/12-000-t-tekstilni-otpadaci-se-generirat-v-Stolichna-obshtina-vsyaka-godina", "text": "Столичната община стартира кампания за изземане на ненужни дрехи, чанти и обувки с цел превенция от смесването им с общия битов отпадък.От днес Столичната община стартира есенната си кампания „Време е за детокс на гардероба“, която цели както събиране на ненужните дрехи, чанти и обувки от домакинствата, така и превенция от смесването им в общия битов отпадък. За максимално улеснение на гражданите през целия септември месец е разкрит мобилен пункт за изземане на ненужните вещи, който ще премине по график през всички райони в Столична община. В допълнение са разположени и четири стационарни контейнера, като три от тях са поставени на ключови места в \"Борисовата градина\" (до площадката „Слончето“) и на двата входа на Южния парк (откъм бул. „Витоша“ и откъм ул. „Нишава“).„12 000 т са текстилните отпадъци, включително дрехи, колани и обувки, които генерират софиянци и гостите на столицата за една година. В тази връзка е особено важно да знаем къде и как да изхвърляме този отпадък, така че да намалим неговото отражение върху околната среда и най-вече върху въздуха“ – това подчерта Йоана Христова при старта на кампанията „Време е за детокс на гардероба“.Кампанията „Време е за детокс на гардероба“ ще се състои на два етапа. На първия етап мобилен пункт ще събира стар текстил по график във всички райони на Столична община. На втория етап текстилът ще премине последващо третиране, евентуална повторна употреба и оползотворяване. Финалът на кампанията ще бъде отбелязан с участието на Столична община в Европейската седмица за намаляване на отпадъците (17 – 25 ноември), в рамките на която ще се състои модното събитие Green Fashion Days, в което ще бъде представена специално разработена дизайнерска колекция от дрехи, създадени изцяло от събрания в рамките на кампанията стар текстил.„В началото на новия отоплителен сезон разделянето на текстила от смесения битов отпадък става особено актуално и в контекста на превенцията от неправомерното му изгаряне и замърсяването на въздуха. Проектът за популяризиране на разделното събиране започна още през януари 2018 г. с различни инициативи, които са насочени към това да създават условия успешно да изпълняваме задължението си като граждани да събираме разделно отпадъците си. Извън тази конкретна кампания вече имаме поставени в 8 района 29 контейнера за текстил, чиито точни локации можете да намерите на страницата на Столичния инспекторат“ – коментира директорът на Столичния инспекторат инж. Веска Георгиева.Графикът за кампанията можете да намерите на , както и в страницата във Facebook „Зелени решения за София“. Партньори на кампанията са организацията за оползотворяване на текстил TexCycle и зелените дни на модата – Sofia Green Fashion Days.Локации на стационарните пунктове:- Южен парк – на входа откъм бул. „Витоша“ и на входа откъм ул. „Нишава“;- \"Борисова градина\" – на централната алея, водеща към Лятната сцена;- паркингът пред Столичния инспекторат – ул. \"Париж\" 5.", "date": "2018.09.10", "title": "12 000 т текстилни отпадъци се генерират в Столична община всяка година"}
{"url": "https://www.novinite.bg/articles/164241/Zemetresenie-s-magnitud-7-kraj-bregovete-na-Nova-Zelandiya", "text": "Земетресение с магнитуд 7 по скалата на Рихтер бе регистрирано в Тихия океан край бреговете на Нова Зеландия, съобщи Центърът за геологични изследвания в САЩ.Епицентърът е на 113 километра югоизточно от необитаемия остров Л‘Есперанс Рок, предаде ТАСС. Огнището на земетресението е на дълбочина 134 километра.Няма данни за пострадали и разрушения. ", "date": "2018.09.10", "title": "Земетресение с магнитуд 7 край бреговете на Нова Зеландия"}
{"url": "https://www.novinite.bg/articles/164272/Snyag-zasipa-Yujna-Afrika", "text": "Обилен сняг засипа югоизточните части на Южна Африка. В провинция Източен Кейп натрупа над 10 сантиментра. Бяха затворени основни магистрали. А на кадрите виждаме как се справят животните в тази снежна приказка. Типичните за африканските савани жирафи и слонове си пробиват път в преспите.", "date": "2018.09.10", "title": "Сняг засипа Южна Африка"}
{"url": "https://www.novinite.bg/articles/164273/Ima-jertvi-i-zalojnici-pri-samoubijstveniya-atentat-v-Tripoli", "text": "Шест атентатори самоубийци са участвали в нападението над централата на Националната петролна корпорация в центъра на Триполи. Това съобщи вестник Ал Мутавасит, цитирайки източници на органите на реда. Има информация за загинали и ранени, но все още не е предоставен точния им брой.Известно е, че един терорист се е взривил пред сградата, а втори – вътре в нея. Както съобщава вестник Ал Уасат, в централата на компанията е избухнал огън. Намиращи се в близост хора чули шумове от изстрели и няколко експлозии. Част от служителите на компанията са успели да напуснат сградата, но мнозина все още остават вътре. Има данни за взети заложници.Правителствените са затворили сградата и са блокирали всички входове към нея. Съобщава се за престрелка между нападателите и силите на реда.Зданието се намира в непосредствена близост до Президентския съвет и резиденцията на ръководителя на правителството.", "date": "2018.09.10", "title": "Има жертви и заложници при самоубийствения атентат в Триполи"}
{"url": "https://www.novinite.bg/articles/164226/Parkat-na-miniatyurite-vav-Veliko-Tarnovo-otbelyazva-parviya-si-rojden-den", "text": "Първата година от откриването си ще отбележи Паркът на миниатюрите „Мини България“ във Велико Търново в края на септември. В празничните дни на 22-ри, 23-ти, 29-ти и 30-ти септември ще има много изненади и подаръци за всички посетители, които ще получат и 20% отстъпка от цената на входните билети. По повод Деня на Независимостта на България, на 22-ри септември всички деца, ученици и студенти в парка ще получат като подаръци шапки-сувенири „Мини България“, а на 23-ти септември за всички посетители ще има безплатен сладолед. През двата дни посетителите ще могат безплатно да дегустира и вина от бутикова изба Винарна Ялово. Специални атракции за туристите – демонстрации на средновековни занаяти и забавления, ще има и в последната събота и неделя от месеца. На 29-ти и 30-ти септември в Парка на миниатюрите ще бъдат представени средновековни текстилни техники, демонстрации на студено и горещо коване, рисуване върху керамика, стрелба с лък, различни забавни игри и уроци по средновековни танци. Възстанонките ще бъдат направени от реконструкторите от СНЦ“Търноци“. На 30 септември, когато се навършва първата година от откриването на Парк „Мини България“, точно в 12,00 часа за всички посетители ще има и празнична торта. Паркът на миниатюрите „Търновград – духът на хилядолетна България“ бе официално открит на 30 септември 2017 г. Инвеститор на проекта е Национална компания Украйна на Балканите. За изминалата година новата туристическа атракция посрещна хиляди туристи, а макетите на български природни и исторически забележителности станаха над 65. Всички миниатюри са изработени по фотометрични заснемания от специални пластмаси в мащаб 1:25 и са експонирани на открито през цялата година. Колекцията „Мини България“ се разширява поетапно и през октомври в парка под крепостта Царевец ще бъдат експонирани макетите на Дряновски манастир „Свети Архангел Михаил“, Доходното здание-Русе, Троянски манастир Успение Богородично“ и др. В изработка са и макети на знакови български забележителности зад граница, като желязната църква „Свети Стефан“ в Истамбул и , изградената от бесарабски българи църква „Свето Преображение Господне“ в Болград, Украйна. Есенни празници в Парк „Търновград – духът на хилядолетна България“ Програма за отбелязване на първата година от откриването 9 септември 2018 г. Велико Търново на парка на миниатюрите „Мини България“ 22 септември 2018 г., (събота) Шапки-подаръци „Мини България“за всички деца, ученици и студенти по повод Деня на независимостта на България. Дегустация на вина от бутикова изба Винарна Ялово 23 септември 2018 г. (неделя) 10:00 – 14:00 ч. Ден на сладоледа Безплатен сладолед за всички посетители в парка. Дегустация на вина от бутикова изба Винарна Ялово 29 септември 2018 г., (събота) Безплатни атракции за посетителите 10:00 – 16:00 ч. Демонстрации на средновековни занаяти и забавления. Средновековни текстилни техники. Изработване на шнур - игра за сръчност. Демонстрация на студено и горещо коване. Рисуване върху керамика. Стрелба с лък Средновековни забавни игри и уроци по средновековни танци. Средновековни наказания - последна снимка с палача. 30 септември 2018 г., (неделя) Безплатни атракции за посетителите 10:00 – 14:00 ч. Демонстрации на средновековни занаяти и забавления. Средновековни текстилни техники. Изработване на шнур - игра за сръчност. Демонстрация на студено и горещо коване. Рисуване върху керамика. Стрелба с лък Средновековни забавни игри и уроци по средновековни танци. Средновековни наказания - последна снимка с палача 12,00 ч. Празнична торта „ 1 година Мини България“", "date": "2018.09.10", "title": "Паркът на миниатюрите във Велико Търново отбелязва  първия си рожден ден"}
{"url": "https://www.novinite.bg/articles/164224/Ogranicheniya-na-dvijenieto-v-Sofiya-dnes", "text": "От понеделник, 10 септември, от 08:00 часа до 20:00 часа на 24 септември ще бъде забранен престоят и паркирането на автомобили на ул. „Дякон Игнатий“, в частта до кръстовището с ул. „Аксаков“, за разполагане на мобилната лаборатория – 1 /едно/ паркомясто.От 14.00 часа до приключване на прием на 10 септември ще бъде забранен престоят и паркирането на автомобили на ул. „Шипка“ между ул. „Кракра“ и ул. „Сан Стефано“. Това ограничение се налага заради събитие на посолството на Република Македония в София, информира sofia.utre.Временно ще бъде стеснен за движение участък от бул. „Арсеналски“. Забранява се влизането, престоят и паркирането на автомобили от 00.00 часа на 10 септември до 24.00 часа на 15 септември. В посочения участък ще бъдат закрити местата за почасово платено паркиране и ще се изместят места за „Служебен абонамент“.", "date": "2018.09.10", "title": "Ограничения на движението в София днес"}
{"url": "https://www.novinite.bg/articles/164230/Iniciativen-komitet-organizira-protest-pred-Stolichna-obshtina", "text": "Национален инициативен комитет за качествена и иновативна образователна система организира протест от 10.30 часа пред сградата на Столична община с искания за план за построяване на нови ясли, детски градини и училища, съобразени с нуждите на всеки квартал.Едно от петте искания е отстраняване от длъжност на директора на Дирекция „Образование“ Мария Минчева, както и на Ирена Николова – главен експерт в Дирекцията, защото години наред не са установили масовите нарушения в системата на детските градини.Кметът на София Йорданка Фандъкова определи нападките като политически въпреки декларираната от гражданската инициатива позиция, че не симпатизират на нито една политическа сила.Организаторът на протеста Васил Николов от Националния инициативен комитет за качествена и иновативна образователна система поиска парите за нови детски градини и училища да бъдат заложени още в бюджета за следващата година.\"Следващото ни искане е пълно автоматизиране на системата за кандидатстване в ясли и детски градини, както и създаване на електронна система за прием в 1-ви клас\", каза организаторът на протеста Васил Николов.Иска се още да бъдат назначени помощник-възпитатели в групите на яслите и градините, където броят на децата е по-голям от установения, с наредба на просветното министерство, информира още БНР.\"Нямам никакъв повод да искам оставката на когото и да било от колегите ми. Прокуратура и полиция проверяват всички сигнали, включително от г-н Николов\", коментира кметът на София Йорданка Фандъкова.Тя допълни, че са построени над 90 нови детски градини, за което са инвестирани 180 000 000 лв.", "date": "2018.09.10", "title": "Инициативен комитет организира протест пред Столична община"}
{"url": "https://www.novinite.bg/articles/164289/Zatvornik-potroshi-aresta-v-Pernik", "text": "Мъж потроши ареста в Перник. Инцидентът станал на 8 септември. В Първо РУ бил доведен 33-годишен мъж по повод съмнение за извършено престъпление.Г.И., жител на с. Владая започнал да буйства в ареста и повредил част от оборудването му. Започнато е бързо производство по чл. 216, ал. 1 от НК и работа продължава.", "date": "2018.09.10", "title": "Затворник потроши ареста в Перник"}
{"url": "https://www.novinite.bg/articles/164286/Tereza-Mej-se-nadyava-parlamentat-da-podkrepi-plana-1117-za-Brekzit", "text": "Британският премиер Тереза Мей се надява парламентът да подкрепи правителствения план за Брекзита, каза днес неин говорител, цитиран от Ройтерс.По думите на говорителя този план е единственият, който е съобразен с волята на британския народ и предотвратява възникването на \"твърда граница\" между Обединеното кралство и Република Ирландия.По-рано днес бившият заместник-министър за Брекзит Стив Бейкър предупреди, че управляващата Консервативна партия ще се изправи пред \"катастрофално разцепление\", ако премиерът продължи да отстоява своя план. По думите на Бейкър над осемдесет консерватори в Камарата на общините ще гласуват против план на Мей.\"Премиерът работи усилено, за да постигне споразумение и се надява, че всички членове на парламента ще могат да го подкрепят\", каза говорителят. Той добави, че утре водещите министри от кабинета ще се съберат, за да обсъдят подготовката за евентуален Брекзит без споразумение. ", "date": "2018.09.10", "title": "Тереза Мей се надява парламентът да подкрепи плана &#1117; за Брекзит"}
{"url": "https://www.novinite.bg/articles/164235/Restorantorite-predlagat-da-se-vavede-taksa-pushene-za-da-se-izbegne-korupcionniya-natisk-sreshtu-tyah", "text": "Идеята на Българската асоциация на ресторантьорите е таксата „Дим“ да се заплаща на годишна база, да се определя от размера на заведението и да позволява да има обособено помещение в самото заведение. Тя се заплаща от собственика, клиентите не плащат за тютюнопушенето и нашата идея е тези поправки да влязат в настоящия закон и да може Законът за здравеопазването най-после в тази си част да стане работещ. Това каза председателят на Българската асоциация на заведенията Ричард Алибегов в интервю за предаването „Преди всички“.Парите ще отиват във фонд за здравеопазване, за социално подпомагане по преценка на Министерството на здравеопазването, уточни той и добави: „Ние мислим, че това ще доведе до милиони приходи в бюджета, защото в момента както е законът – не работи, събираемост няма. Има 1200 проверки, 100 направени акта. Това означава, че това е една неработеща система“. Според Алибегов с промените и въвеждането на такса „Дим“ ще бъдат премахнати корупционни практики:„Когато има 1200 проверки, а са издадени само 100 акта става ясно, че това е неработеща система. Когато бъдат издадени 1195 акта, тогава ще бъде работеща система, защото в момента е обществена тайна, че абсолютно навсякъде масово тази забрана не се спазва.“", "date": "2018.09.10", "title": "Ресторантьорите предлагат да се въведе такса пушене, за да се избегне корупционния натиск срещу тях"}
{"url": "https://www.novinite.bg/articles/164244/Literaturno-studio-Mitichni-ptici-praznuva-yubilej-v-Stolichna-biblioteka", "text": "На 10 септември 2018 г. (понеделник) от 18:30 ч. в Литературния клуб на Столична библиотека, пл. \"Славейков\" № 4, част от младите поети, които са били възпитаници на тази бургаска школа за поезия през 25-годишната ѝ история, ще отбележат с поетическо четене нейния юбилей.Литературно студио „Митични птици“ е създадено от Роза Боянова през 1993 година към НЧ „Л. Каравелов 1940“ в Бургас. За тези 25 години през него преминават стотици деца и младежи, издадени са десетки сборници с детско творчество. Уроците по летене започват с „Люлка от пера“ (1998 г.) и продължават с двуезичната „Луна с лунички“, „Стъпки върху струни“, книгата дала име на студиото – „Митични птици“, многоезичната „Поезия от магическата къща“ – притежание на десетте най-престижни библиотеки в света, следват „Пясъчни лилии“, „Зелено време“. Студиото подпомага издаването на дебютите стихосбирки на млади автори – Иван Брегов, Виктория Гоцева, Михаил Пеев, Стоян Тодоров, Лиляна Чернин, Анамария Коева, Радостина Анатанасова, Донка Димова, Екатерина Дикова, Калинка Колева и др. Членовете на студиото са носители на награди от национални и международни литературни конкурси.За четенето пристигат Донка Димова от Германия , Анамария Коева от Шотландия, Виктория Гоцева от Холандия.Рециталът на младите поети е част от поредицата събития в юбилейната година на Литературно студио „Митични птици“ и е вдъхновен от красотата на общуването, топлината на родното гнездо, от самата поезия.Да четат като гости на събитието са поканени също Петър Чухов и Николай Гундеров.", "date": "2018.09.10", "title": "Литературно студио „Митични птици“ празнува юбилей в Столична библиотека"}
{"url": "https://www.novinite.bg/articles/164232/Pojar-v-sgradata-na-bivshiya-zavod-Chajka", "text": "Сградата на бившия завод „Чайка“ в Пловдив е горяла горяла тази нощ, съобщи Радио „Фокус“-Пловдив, цитирайки инсп. Цвятко Дешев, говорител на Регионална дирекция „Пожарна безопасност и защита на населението“-Пловдив.Сигналът за пожара е подаден в 23.50 часа снощи. Заводът се намира на бул. „6-ти септември“ 237. Пламъците са възникнали в електрическо табло вследствие на късо съединение, което е унищожено, както и кабелите около него. На мястото са били изпратени четири противопожарни екипа, тъй като е била противоречива информацията за това какво гори.Няма пострадали хора.", "date": "2018.09.10", "title": "Пожар в сградата на бившия завод „Чайка“"}
{"url": "https://www.novinite.bg/articles/164245/Izdateli-pisateli-poeti-i-prevodachi-se-sabirat-v-Aleya-na-knigata", "text": "Над 60 издателства ще участват в тазгодишното издание на „Алея на книгата“ в София, която се открива във вторник, 11 септември. Събитието продължава до 16 септември.Чудният свят на книгите ще заемат място на  бул. „Витоша“, от пресечката с бул. „Патриарх Евтимий“ до ул. „Узунджовска“, съобщават организаторите. По програма всеки ден от 10:00 до 20:00 ч. ще има премиери накниги, срещи с поети, писатели и преводачи, игри и работилници за деца.  Началото на Алея на книгата“ ще се даде с „Литературен кът“, който ще е обособен до паметника на  Алеко Константинов, с участието на джаз формация „София“.Литературно четене е предвидено за сряда, 12 септември, от 18:00 ч. То е в чест на българския поет Евтим Евтимов и официално награждаване на лауреатите на Националния конкурс за любовна лирика „Горчиво вино“ – 2018.", "date": "2018.09.10", "title": "Издатели, писатели, поети и преводачи се събират в „Алея на книгата“"}
{"url": "https://www.novinite.bg/articles/164223/Dnes-nad-Balgariya-otnovo-shte-bade-slanchevo", "text": "Днес над България отново ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24° и 29°, в София - около 24°. Над планините също ще бъде слънчево, след обяд с временни увеличения на облачността, но ще бъде почти без валеж. Ще духа умерен северозападен вятър. Максимални температури на 1200 метра около 18°, на 2000 метра – около 10°.Над Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25° и 27°. Температурата на морската вода е 25-26°. Вълнението на морето ще бъде 2-3 бала.", "date": "2018.09.10", "title": "Днес над България отново ще бъде слънчево"}
{"url": "https://www.novinite.bg/articles/164236/Jivko-Nedev-Vazlojitelite-na-odita-za-patishtata-ne-sa-zadaljeni-da-spazvat-preporakite-v-krajniya-doklad", "text": "Възложителят на одита за безопасността на пътищата не е задължен да изпълни препоръките от доклада. Това каза в лицензираният одитор на пътища Живко Недев в интервю за предаването „Преди всички“ по повод на одите на опасните пътища в страната, които нареди министърът на регионалното развитие и благоустройство Николай Нанков.„Възложителят е длъжен да вземе решение по одитния доклад, но не е длъжен да изпълни това, което предписва одитора. Част от мерките ги разглежда и казва: „Това е прекалено скъпо“, „Много се акцентира в тази част на безопасността, ние тези мерки в момента не можем да ги изпълним“. Има свобода на управляващата администрация пътя да вземе решение по отношение на одитния доклад.“Одит за пътна безопасност е задължителен за републиканските пътища, които са част от трансевропейската пътна мрежа, като за останалите пътища от общинската мрежата може да се извършва такъв одит, но само по желание на възложителите, обясни Недев:„Одитът оценява въздействието върху пътната безопасност на дадения път след неговата изграждане. Това е на ниво предпроектни проучвания, на ниво идейни проучвания, на технически работен процес и преди въвеждане в експлоатация. Следващият одит е в началния период на експлоатация на дадения път, когато се установява какво е състоянието на пътя. В следващите етапи се прави т.нар. \"инспекция\", която е по-често като действие и не е толкова всеобхватна като одита по пътна безопасност. Тя може да бъде извършена и от специалисти от пътна администрация, представители на КАТ, не е задължително да има лицензиран одитор по пътна безопасност. Одиторът е независимият поглед. Той няма правомощия да променя проекта. Той има правомощията да каже, че това решение, независимо че отговаря на изискванията, на нормите на проектиране, според него, по отношение на нормите на безопасността има нещо притеснително. Одитът приключва с доклад“.", "date": "2018.09.10", "title": "Живко Недев: Възложителите на одита за пътищата не са задължени да спазват препоръките в крайния доклад"}
{"url": "https://www.novinite.bg/articles/164248/Priklyuchi-remontat-na-peshehodnata-aleya-v-park-Knyaz-Borisova-gradina", "text": "Вече е факт ремонтираната главната пешеходна алея от бул. „Пейо К. Яворов” до ул. „Незабравка” на територията на СО – район „Изгрев” в парк „Княз Борисова градина” – Лесопаркова част, съобщават в социалната мрежа. Това помага за проходимост по вече ремонтираната алейна мрежа на територията на парка. Пешеходците вече спокойно могат да се разхождат. Ремонтните дейности приключват в срок. Възстановена е конструктивната цялост на основата на алеята, подменени са бордюрите и цялостно преасфалтиран на участъка. Рехабилитацията е осъществена след възлагане от страна на СО – район “Изгрев”, като финансирането е осигурено по линията на Програмата на Столична община за ремонт на паркове за 2018 год. Припомняме, че през 2016 г. СО – район „Изгрев” направи частичен ремонт на алеите при подхода от парк – хотел „Москва” към зала София от ул. „Незабравка”, прилежащият паркинг към залата и отсечката до главната пешеходна алея.", "date": "2018.09.10", "title": "Приключи ремонтът на пешеходната алея в парк „Княз Борисова градина”"}
{"url": "https://www.novinite.bg/articles/164249/Blizo-500-momicheta-i-momcheta-se-sarevnovavaha-za-220-mesta-v-NATFIZ", "text": "Близо 500 момичета и момчета се съревноваваха за 220 места в НАТФИЗ. Започнали, по традиция на 1 септември, изпитите ще приключат днес - на 10 септември. Най-оспорвана бе надпреварата за актьорските специалности. Тази година сериозна се оказа и конкуренцията сред кандидатите за местата във Факултет „Екранни изкуства“. Сълзи и усмивки съпровождаха обявяването на междинните резултати, в края на всеки от изпитните дни. Имената на успелите да ги издържат ще станат ясни утре - 11 септември. Те ще формират юбилейния за НАТФИЗ 70-ти випуск. 12, 13 и 14 септември са определените за записване дни. АДМИРАЦИИ ЗА СТУДЕНТИТЕ НА НАТФИЗ Студентите на НАТФИЗ са най-младите участници в З4-то издание Празници на изкуствата „Аполония“, наред с номинираните и наградени от „Икар“ и „Аскеер“ спектакли на Народен театър „Иван Вазов“, Младежки театър „Николай Бинев“, Малък градски театър „Зад канала“ и Театър 199 „Валентин Стойчев“. Ето каква е оценката на артистичния директор на „Аполония 2018“ г-жа Маргарита Димитрова, след като на 2 септември, студентите от класа на проф. д-р Атанас Атанасов представиха „Papas in motion“. Част от възпитаниците на проф. Атанасов вече имат своите професионални ангажименти в София. На сцената на Театрална работилница „Сфумато“ се изявяват Велизар Емануилов в спектакъла „На тЯтър съм“, Виолина Доцева в „Бесове“, Анета Иванова в „Актьори срещу поети“, Кирил Недков и Калоян Стойчев участват в „Калигула“ на Народен театър „Иван Вазов“, Христина Джурова в „Семеен съвет“ на Театър 199 „Валентин Стойчев“, Кирил Недков и Калоян Стойчев играят в „Болница накрая на града“ на Малък градски театър „Зад канала“. Самуела-Ивана Церовска е от последния випуск на проф. Маргарита Младенова, който се дипломира през май 2018 г. На 3 септември младата актриса направи своя професионален дебют на сцената на Родопския драматичен театър, в спектакъла „Антигона и хората“ на режисьора Делян Илиев, друг възпитаник на НАТФИЗ от класа на проф. Пламен Марков. Мартичка Божилова е докторант в НАТФИЗ, продуцент на АГИТПРОП, директор на Балкански документален център и носител на „Златна мечка – 2018“ за копродукцията с българско участие „Не ме докосвай“. Дни преди откриването на новата учебна година, към Балчик ще се отправят четвъртокурсниците „Актьорство за куклен театър“ на доц. Майя Енчева. Селектирани сред участниците на Международния фестивал на младите в изкуството „Виа Понтика 2018“, те ще представят НАТФИЗ със спектаклите „Таласъма Тропалан“ и „Седемте козлета и вълкът“. Взискателната подготовка на възпитаниците в специалност „Актьорство за куклен театър“ превърна в успешна традиция участието на Академията във фестивала през последните няколко години. „Виа Понтика 2018“ ще закрият абсолвентите на проф. д-р Атанас Атанасов, с концерт на песни от мюзикъли, създаден под вокалното ръководство на Петя Диманова – „Вечер на гласа“. На 12 септември, вече завършилите студенти от класа на проф. Маргарита Младенова, ще участват в 22-то издание на МТФ „Сцена на кръстопът“ – Пловдив. Младите актьори ще представят „Сън в лятна нощ“ от Уилям Шекспир, постановка проф. Маргарита Младенова. Спектакълът беше създаден като част от обучението в Академията през февруари 2018 г. и в продължение на цял сезон беше шумно приветстван от младата столична публика на Театър НАТФИЗ. На 15 септември (събота), от 10.00 ч., в салона на Театър НАТФИЗ, ректорът проф. д-р Станислав Семерджиев ще открие 70-та юбилейна учебна година. Събитието, на което новоприетите ще получат студентските си книжки, е изключително вълнуващо не само за първокурсниците и техните семейства, но и за останалите близо 600 студенти на Академията, преподаватели, служители, гости и приятели. На какво ще бъде посветено приветствието на проф. д-р Станислав Семерджиев, кои ще са официалните лица и гости и какви изненади крие тържествената церемония тази година, предстои да разберем.", "date": "2018.09.10", "title": "Близо 500 момичета и момчета се съревноваваха за 220 места в НАТФИЗ"}
{"url": "https://www.novinite.bg/articles/164246/Shte-se-izsichat-li-darveta-v-Borisovata-gradina", "text": "Ще има ли сеч на дървета в Борисовата градина. Според граждани това е планирана сеч по по протежението на алея „Яворов“ и вече е поставена маркировка. Това твърди Гергана Пирозова от групата „Да спасим Борисовата градина“, цитирана от Bulgaria on air.Тя посочва, че между 33 и 35 на 100 дървета са предвидени за премахване, а около 30 на 100 дървета – за кастрене. От групата „Да спасим Борисовата градина“ настояват за има експертно становище за всяко едно дърво. Пирозова твърди, че цялата документация е поискана, но им е била отказана.„Никога не е оставян без поддръжка този парк. През годините многократно са правени опити да бъде съставена инвентаризация и лесопаркова експертна оценка. През 2017 г. стартирахме процедура по прочистване на сухи и опасни дървета“, обясни ситуацията Димитър Данчев от Дирекция „Зелена система“.Едно от обясненията от Столична община било, че дърветата се премахват, защото умирали хора. От „Зелена система“ са категорични, че имат абсолютно всички документи. В тях е описано защо трябва да бъде премахнато всяко едно дърво, както и какво трябва да се направи за тези, които са предвидени за кастрене.„Искам паспортизация на всяко едно дърво. Може ли да обещаете, че всяко дърво ще има паспорт?“, поиска Пирозова. „Има информационни табели, които са закачени при маркирането. Всяко дърво ще бъде описано“, увери Димитър Данчев.", "date": "2018.09.10", "title": "Ще се изсичат ли дървета в Борисовата градина?"}
{"url": "https://www.novinite.bg/articles/164247/Organizirat-se-mobilni-punktove-za-sabirane-na-star-tekstil-v-stolicata", "text": "Есенната кампания „Време е за детокс на гардероба“ стартира от 10 септември в 11.00 ч. на паркинга пред Столичния инспекторат в столицата. Мобилен пункт ще събира текстил по график в различни райони на София до края на месец септември. Същевременно на ключови места в града ще има разположени стационарни контейнери.Кампанията цели намаляване на текстила в смесените битови отпадъци. Тя ще се проведе в два етапа. Първо старият текстил е се събира по график в столичните район. След това текстилът ще бъде третиран по подходящ начин, ще се използва повторно и ще се оползотвори, информира sofia.utre.Края на кампанията ще се отбележи с модното събитие  Green Fashion Days, на което ще бъдат показани дрехи, изработени от събрания по време на кампанията текстил.Графикът за кампанията може да види на sofia.bg/waste, както и в страницата във Facebook „Зелени решения за София“. А стационарните пунктове ще имат следните локации: – на входа откъм бул. „Витоша“ и на входа откъм ул. „Нишава“ – на централната алея, водеща към Лятната сцена – ул. Париж 5", "date": "2018.09.10", "title": "Организират се мобилни пунктове за събиране на стар текстил в столицата"}
{"url": "https://www.novinite.bg/articles/164253/76-godishen-pochina-kraj-Rilskite-ezera-poluchi-infarkt", "text": "76-годишен мъж е починал, след като е получил инфаркт в района на Рилските езера, съобщиха от Планинската спасителна служба (ПСС) при БЧК.Инцидентът е станал в неделя. Направени са опити за реанимация, но въпреки това мъжът е починал, пише \"Фокус\".Късно вечерта той е бил транспортиран от планината.От Спасителната служба съобщиха и за втори регистриран инцидент с турист за последното денонощие. Френски гражданин е счупил крака си в района на Драгалевския манастир. Оказана му била необходимата помощ, транспортиран е в лечебно заведение.", "date": "2018.09.10", "title": "76-годишен почина край Рилските езера, получи инфаркт"}
{"url": "https://www.novinite.bg/articles/164257/BAN-glasuva-za-chastichno-izvajdane-na-NIMH-ot-strukturata-im", "text": "Общото събрание на БАН изразява съгласие за частично извеждане на НИМХ от структурата на БАН и преминаването в нова структура, създадена от Министерския съвет. Определението \"частично\" включва цялостната оперативна дейност, изпълняване от НИМХ-БАН, както и учени и служители, които са декларирали намерение за напускане на БАН.Решението предизвика спорове, остава неясно какво ще се случи с имуществото на Института. Засега е ясно, че оперативната дейност, служителите и учените, които имат желание да излязат от НИМХ, ще могат да го направят. Напрежението не стихна заради тези неясноти.Проф. Христомир Брънзов, бивш директор на НИМХ: Изходът няма да е от БАН, защото с това нещо, което правят - частично изваждане на оперативна дейност и част от научната, а не НИМХ с всичките му активи и пасиви, наистина води до това, което каза доц. Тонев - дълги години делене на някакви две части. В случая втората част, която евентуално ще остане в БАН, не е ясно, тя ще бъде от няколко човека на фона на 724 - какъв смисъл има от нея.Pроф. Евелина Славчева, председател на Общото събрание на БАН: Смятаме, че финаnсовата независимост, която им предложихме в последния кръг на преговорите, в която целият техен бюджет се договаря директно с Министерски съвет, т.е. те защитават пред Министерски съвет своите нужди беше едно изключително от наша страна добронамерено и в пълнота решение на проблема.Метеоролозите настояват да се отделят от БАН и да преминат към Министерството на образованието и науката, което да осигури достатъчно средства за дейността им.", "date": "2018.09.10", "title": "БАН гласува за частично изваждане на НИМХ от структурата им"}
{"url": "https://www.novinite.bg/articles/164252/Nad-8000-deca-sa-izvan-detskite-gradini-i-yasli", "text": "Над 8000 деца са извън детските градини и ясли. Това каза на протест пред Столична община председателят на Инициативния комитет за качествена и иновативна образователна система Васил Николов, предаде БГНЕС. Протестиращите настояват да бъдат освободени директорът на дирекция „Образование“ Мария Минчева и главният експерт Ирена Николова. „Те не само не контролират случващото се в детските градини и ясли, а те са се превърнали в адвокати на нарушителите. На родителските сигнали отговарят демотивиращо или в друга посока“, отбеляза Николов. От инициативния комитет настояват за ефективен план за построяване на нови ясли, детски градини и училища. Както и прозрачни правила при приема.Минути след началото на протеста председателят на постоянната комисия по образование, култура, наука и културно многообразие Малина Едрева слезе при протестиращите и ги покани на разговор в общината. Тя изрази учудване от протеста на инициативния комитет", "date": "2018.09.10", "title": "Над 8000 деца са извън детските градини и ясли"}
{"url": "https://www.novinite.bg/articles/164258/Vremenno-zatvaryat-edin-ot-vhodovete-na-kv-Dolni-Voden-v-Asenovgrad", "text": "Временно затварят входно-изходното кръстовище за асеновградския квратал „Долни Воден“, от страната на главния път - между Асеновград и Пловдив. Реорганизацията на движението в зоната се налага във връзка с изпълнението на строително-монтажните дейности по изграждане на кръговото кръстовище там. Споменатият по-горе участък няма да бъде достъпен за преминаване на превозни средства почти през цялата седмица. Забраната влиза в сила от утре (11.09.18 г.) и ще е валидна до 14.09.20 г. (петък). Движението на всички моторни превозни средства ще се осъществява през останалите пътни артерии, водещи до квартала. Да се шофира с повишено внимание и стриктно да се спазват пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътно-транспортни произшествия, призовават от Община Асеновград.", "date": "2018.09.10", "title": "Временно затварят един от входовете на кв. \"Долни Воден\" в Асеновград"}
{"url": "https://www.novinite.bg/articles/164256/Vtora-spirka-na-Stara-hartiya-za-nova-kniga-v-Haskovo", "text": "930 деца от Община Хасково се включиха в националната инициатива „“. На 9 септември 2018 г. на пл. „Свобода“ малчуганите от града на Богородица събраха 6,7 тона хартия за рециклиране, спасиха от изсичане 86 дървета, а в замяна получиха 1150 книги. Сред тях беше и новото заглавие „Грийн тийн“, което „ЕКОПАК България“ публикува специално за каузата. Благотворителното събитие се проведе с подкрепата на Община Хасково и Регионална библиотека „Христо Смирненски“ и по традиция беше част от честванията по случай празника на града.Мариана Петкова от „ЕКОПАК България“ и Сиана Колибарова от Книжен център „Гринуич“, организатори на кампанията, изразиха надеждата си този ден да се превърне в истински празник, в който децата да се уверят сами, че да помагаш на природата, като събираш разделно отпадъците, и да четеш е не само важно, но и много забавно.Всички, включили се в празничната програма, бяха изненадани с тематични игри, песни, танци и музикални изпълнения. Пример за това беше специалната викторина в стил „Светът на Нарния“, в която децата трябваше да покажат колко знаят за поредицата на Клайв С. Луис от издателство „Труд“. Друга игра ги предизвика да отговарят на въпроси, свързани с екологията и рециклирането. В нея те си спечелиха приспособления за училище, осигурени от „Албо груп“.Преди Хасково кампанията посети Бургас, където 1300 деца предадоха 7,2 тона хартия за рециклиране, спасиха от изсичане 94 дървета и получиха 1500 книги. Домакини на „Стара хартия за нова книга“ ще бъдат още  на 16 септември,  на 23 септември,  на 24 септември и  на 29 септември.", "date": "2018.09.10", "title": "Втора спирка на „Стара хартия за нова книга“ в Хасково"}
{"url": "https://www.novinite.bg/articles/164263/120-godini-ot-izgrajdaneto-na-Kompleks-Sofijski-arsenal", "text": "През 2018г. се навършват 120 години от изграждането на Комплекс „Софийски арсенал“.НМ „Земята и хората“ отбелязва тази годишнина с постерна изложба, проследяваща различните трансформации на Комплекса през годините.За малко повече от век сградите на Софийски Арсенал претърпяват множество превъплъщения. Били са работилници за ремонт и производство на боеприпаси, столова и гимнастически салон на Школата за запасни офицери, цехове на Държавната печатница, музейно пространство.Развитието на Комплекса, от създаването му в края на 19 век до днес е свързано с няколко етапа от историята на София – първоначалното индустриално развитие на Столицата, годините на войни и разруха, периоди на смяна на политическите режими.Част от сградите на Арсенала са разрушени през 1985г., но оцелелите са реконструирани и превърнати в музеи. Това са днешният Национален музей „Земята и хората“, Музеят за съвременно изкуство, Музеят на националното помирение (някогашният Мемориал „Гарнизонно стрелбище“). Изложбата е посветена на Европейските дни на наследството и Европейската година на културното наследство.", "date": "2018.09.10", "title": "120 години от изграждането на Комплекс „Софийски арсенал“"}
{"url": "https://www.novinite.bg/articles/164259/Probite-za-afrikanska-chuma-po-svinete-v-selo-Bozvelijsko-sa-otricatelni", "text": "Пробите за африканска чума по свинете в село Бозвелийско са отрицателни. Това съобщи при посещението си в Силистра министърът на земеделието Румен Порожанов. По думите му, оградата, изградена да спира влизането на заразени животни от румънска територия, е в добро състояние, но има възможност за влизане на изплашени от ловци животни.Земеделският министър ще обсъди въпроса с румънското правителство, като ще бъде се обмисля и разполагането по границата на патрули, които да следят за преминаването на диви прасета.", "date": "2018.09.10", "title": "Пробите за африканска чума по свинете в село Бозвелийско са отрицателни"}
{"url": "https://www.novinite.bg/articles/164267/FSB-otbelyazaha-40-godini-na-scena-s-koncert-na-Praznici-na-izkustvata-Apoloniya", "text": "10 септември 2018 г., Созопол – С дългоочакван концерт на сцената на Празници на изкуствата Аполония рок легендите от ФСБ отпразнуваха 40-ия си музикален юбилей. С изявата на любимата група на поколения българи публиката изпрати поредното успешно издание на Фестивала. Огромният интерес на аудиторията доказа, че 34-тото издание на Аполония e едно от най-успешните в историята на емблематичното културно събитие.30 концерта, 20 литературни представяния, 10 театрални спектакъла и 4 изложби зарадваха посетителите на Созопол между 31 август и 8 септември. Цели девет дни почитателите на Празници на изкуствата Аполония имаха възможността да се наслаждават на най-актуалните творчески проекти на редица успешни български артисти.Почетният приз „Аполон Токсофорос“ бе присъден на българския художник живописец Гради Асса. Световноизвестният творец представи едни от най-добрите си творби в Художествената галерия в Созопол редом с Димо Колибаров, Ясен Гюзелев и Стоян Дечев. Художествената галерия беше дом и на редица литературни премиери, сред които „Всички наши тела“ на Георги Господинов, „Балканска рапсодия“ на Мария Касимова-Моасе, „Зелените очи на дявола“ на Здравка Евтимова, „До последен дух“ на Рашко Младенов и „Гласът на тишината“ на Иван Теофилов.Читалище „Отец Паисий“ стана сцена на вълнуващи театрални постановки и кино прожекции на български творби. Всички пиеси се радваха на огромен успех сред посетителите на Фестивала, като сред акцентите в програмата бяха „Чамкория“, „Лисичета“ и „Пияните“. Сред най-посещаваните филмови заглавия пък се наредиха „Вездесъщият“, „Посоки“, „Възвишение“, „Ага“ и други.В Амфитетъра в Созопол бяха представени блестящи концерти и спектакли на Младежка филхармония „София“, Белослава, Милица Гладнишка, Хилда Казасян, Стенли, Jeremy?, Фолклорен ансамбъл „Странджа“ и Васил Петров с Военния Биг Бенд на Стара Загора.За седма поредна година традиционните срещи „Цената на успеха“ също предизвикаха интереса на гостите на Празници на изкуствата Аполония. Писателят Георги Господинов, графичният дизайнер, плакатист и аниматор Теодор Ушев и режисьорът Владимир Люцканов споделиха мислите си за предизвикателствата по пътя към успеха в искрени разговори с модераторите Георги Лозанов и проф. Божидар Манов.С пъстра палитра от музика, литература, театър, кино и визуални изкуства Аполония превзе Созопол за 34-та поредна година. Организаторите на събитието с радост отбелязват големия му успех и се готвят с нетърпение за юбилейното 35-о издание на Фестивала през 2019 г.", "date": "2018.09.10", "title": "ФСБ отбелязаха 40 години на сцена с концерт на Празници на изкуствата Аполония"}
{"url": "https://www.novinite.bg/articles/164260/Den-na-tancite-i-zdravoslovnata-hrana-se-provede-v-Knyajeskata-gradina", "text": "Ден на танците и здравословната храна се проведе тази събота, 8 септември, в Кнежевската градина. Празникът събра хиляди под егидата на „София – Евростолица на спорта“.Програмата включваше танцов фестивал, фермерски пазар, концерт на виртуозите в духовата музика от Брас бенд Виво Монтана и Фестивал на розовия домат. „София – Евростолица на спорта“ предложи незабравим празничен ден на хиляди жители и гости на града, избрали активния и здравословен начин на живот.Под наслов „Празник на кулинарното наследство и българските танци“ Денят на движението и здравословната храна се организира за втори път с подкрепата на Столична община. Целта е да се предоставят повече възможности на софиянци и гости на столицата за активна почивка сред природата, където да проследят демонстрациите и да получат на място първи уроци и съвети от опитни треньори.По време на събитието имаше фермерски пазар с най-добрите български розови домати. Освен розовия домат, символ на плодородната българска земя, беше предложен и сочният и сладък лук от село Реселец, боб от село Смилян, сладко от горски плодове от Родопите, както и разнообразие от българско овче и козе сирене, осигурено от Националната овцевъдна и козевъдна асоциация. Софийският доматен фест бе последният от осем регионални издания, организирани от МЕТРО България, представящи в магазините на компанията българските земеделци, работещи в партньорство с веригата по програмата „Отгледано с грижа в България“.Фолклорна програма, посветена на българските народни танци, представи на сцената в Княжеската градина 10-те най-добри групи, победители в националните фестивали „Хоро се вие извива“, наред с виртуозните изпълнители от духовата формация „Виво Монтана“.Наред с танцьорите, на сцената на фестивала се редуваха участниците в майсторски класове по народни танци с екипа от хореографи и артисти на „Таратанци“, които се надиграваха пред зрителите, за да демонстрират научените от тях Право, Дунавско, Дайчово и Ширто хоро.Със свой информационен щанд присъства и фондация „Нана Гладуиш – Една от осем“, осигуряваща напълно безплатно практическа, емоционална и информационна подкрепа на жени с рак на гърдата и техните близки, за чиято кауза МЕТРО отделя 5% от продажбата на български розови домати.Участниците бяха поздравени и от Анатоли Илиев, организационен секретар на „София – Евростолица на спорта“ и член на Управителния борд на ACES EUROPA.В края на празника професионалните танцьори се сляха със стотиците зрители, които спонтанно се хванаха на едно безкрайно хоро и направиха от градинката една огромна танцувална сцена.", "date": "2018.09.10", "title": "Ден на танците и здравословната храна се проведе в Княжеската градина"}
{"url": "https://www.novinite.bg/articles/164275/Ediniyat-brat-ot-Galevi-ne-e-plashtal-s-godini-taksa-smet", "text": "Единият от братя Галеви - Ангел Христов не е плащал с години такса смет.Той е в списъка на некоректните платци на общината в Сапарева баня. По неофициална информация задърженията са за около 14 хил.лева.Преди да изчезнат, за да не влязат в затвора с присъди за по 5 години, Ангел Христов и другият \"брат\" Пламен Галев  държаха разкошно имение в с. Ресилово. Там сега живеели жената на Ангел Христов и децата му. Докато съпругата и децата на Пламен Галев са в Лондон, казват местни хора.Такса \"смет\" за огромния имот обаче не е плащан. Юристи казват, че имението се води на офшорни фирми на Сейшелските острови или в Кипър и братя Галеви не притежават нищо в Ресилово. Затова и такса смет трябва да се плаща от други.В списъка фигурират и имената на приближени до Братя Галеви. Общината Изпратила писма до физически и юридически лица, че чрез съдия-изпълнител ще търсят неплатените суми. Собственик на хотел дължи над 90 000 лв. данъци, не е плащал от 2007г. На съдия-изпълнител са дадени и физически лица, които дължат от 300 до 16 000 лв. на общината, уточниха от администрацията", "date": "2018.09.10", "title": "Единият брат от Галеви не е плащал с години такса смет"}
{"url": "https://www.novinite.bg/articles/164254/Kade-prodaljavat-remontite-v-stolicata", "text": "Ремонтите в София продължават и тази седмица и няма да липсват задръствания. Повечето от тях трябва да приключат до неделя. Днес се отваря бул. „България“ в участъка между булевардите „Иван Гешов“ и „Гоце Делчев“, съобщават от Столична община.Продължават ремонтите на бул. „Арсеналски” – от улица „Богатица“ до бул. „Черни връх“. Влизането е забранено по северната лента и се минава през кръстовищата при ул. „Милевска планина“ и ул. „Зорница“.Затворена половина на лентата на бул. „Васил Левски“. По бул. „Монтевидео“ също е затворен от ул. „Боряна“ до ул. „Никола Петков“.На бул. „Константин Величков“ движението е забранено в дясната лента след кръстовището с ул. „Цар Симеон“, в посока бул. „Сливница“. Ул. „Цар Симеон“ е затворена от ул. „Опълченска“ до бул. „Христо Ботев“.След 15 септември ще продължи ремонта по „Граф Игнатиев“.", "date": "2018.09.10", "title": "Къде продължават ремонтите в столицата"}
{"url": "https://www.novinite.bg/articles/164264/Protestirashtite-postignaha-dogovorenost-sas-SO", "text": "6200 деца чакат за място в яслите, а над 2000 деца за детска градина в столицата. Тези факти бяха изнесени на днешния протест на Националния инициативен комитет за качествена и иновативна образователна система пред сградата на Столична община на „Московска“ 33.Стана ясно, че има създадена вече работна група към СО, която работи от 5 септември, каза председателя на Инициативния комитет В. Николов. Той обясни, че местната власт е признала за проблема с недостига на места в детските ясли и градини и действително има нужда от строежа на нови забавачки.На днешното недоволство пред Столична община присъства и общински съветник Венци Мицов от „Глас Народен“, който е член на образователната комисия в СОС, видя Столица.bg.„Удовлетворени сме от разговорите, но единственото недоволство е заради отказа за кадрови промени. Ние искахме смяната на директора на Дирекция „Образование“ Мария Минчева и на Ирена Николова – главен експерт в Дирекцията“, защото при подадените сигнали, наистина бяха установени нарушения. Протоколите са достъпни, но има само препоръки и няма наказания“ каза В. Николов.Според него от 15 септември пак ще има неправомерно приети деца. Инициативния комитет настоя за въвеждане на електронна система за прием и на децата в детските градини.", "date": "2018.09.10", "title": "Протестиращите постигнаха договореност със СО"}
{"url": "https://www.novinite.bg/articles/164277/Mashtabno-uchenie-na-BChK-s-ekipi-za-dejstvie-pri-bedstviya", "text": "Над 150 души от доброволните екипи на БЧК за действие при бедствия и кризи участват в Национално учение, което се провежда  от 10 до 14 септември 2018 г. в Монтана. На 13 септември 2018 г. /четвъртък/ от 10:30 ч. на полигона на ГДПБЗН – Монтана, ще бъде разиграно учебно-тренировъчно занятие с демонстрации за спасяване на множество пострадали, в което ще участват екипи на Българския Червен кръст и Единната спасителна система.Доброволните екипи за реакция при бедствия, аварии и кризи (ДЕРБАК) на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции. Всяка година Националното учебно-тренировъчно учение се провежда на територията на различна областна организация на БЧК, с любезното домакинство на местната власт и партньори.В годината, в която Българският Червен кръст чества своята 140-годишнина, учението ще съдържа различни иновативни подходи и обучителни програми, както и практическа част за демонстрация на придобитите знания и умения.", "date": "2018.09.10", "title": "Мащабно учение на БЧК с екипи за действие при бедствия"}
{"url": "https://www.novinite.bg/articles/164278/Predsedatelyat-na-Narodnata-skupshtina-na-Sarbiya-shte-poseti-Veliko-Tarnovo", "text": "Председателят на Народната скупщина на Сърбия Н. Пр. Мая Гойкович ще посети Велико Търново на 11 и 12 септември. Гостуването е част от официалната й визита в България. Велико Търново е единственият извънстоличен град, включен в програмата на официалното посещение. В Старата българска столица Н. Пр. Мая Гойкович и придружаваща я делегация ще бъдат посрещнати и приети от кмета Даниел Панов. Те ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия. В програмата са предвидени посещения в Музей „Възраждане и Учредително събрание“, крепостта Царевец, Мултимедийния посетителски център „Царевград Търнов“, Парка с миниатюрите „Търновград – духът на хилядолетна България“, както и в средновековната църква „Рождество Христово“ в архитектурния резерват Арбанаси. Там делегацията ще бъде посрещната с песнопения, изпълнени от хор „Ангелски гласове“.", "date": "2018.09.10", "title": "Председателят на Народната скупщина на Сърбия ще посети Велико Търново"}
{"url": "https://www.novinite.bg/articles/164281/Internet-moje-da-ruhne-na-11-oktomvri", "text": "Експерти от ICANN, която управлява интернет адресите, предупреждават за сериозни проблеми в работата на мрежата, които могат да се появят след 11 октомври, съобщава rg.ru.Според експертите част от интернет ресурсите може да се окажат недостъпни, а други сайтове ще бъдат откривани много бавно.Причината е първата в историята на интернет смяна на ключовете на системата DNS, която преобразува буквения адрес на сайта в цифров IP адрес.Запитването от браузъра постъпва на DNS сървъра, който намира в базата данни на кой IP съответства буквеният адрес и след това насочва браузъра натам.Замяната на буквения адрес с цифров се налага от съображения за сигурност, но преходът може да причини сериозни проблеми, допълва изданието.", "date": "2018.09.10", "title": "Интернет може да рухне на 11 октомври"}
{"url": "https://www.novinite.bg/articles/164266/KNSB-Izdrajkata-na-domakinstvata-shte-se-uvelichi", "text": "С около 2.3% ще се повиши общата издръжка на живота заради новите цени на топло и електроенергията. След като през юни 2018 година издръжката на живота достигна до 590 лв., а в края на годината ще достигне средно 595 – 597 лева средно на лице в четиричленно домакинство.Това показват изчисленията на експертите от Конфедерацията на независимите синдикати в България (КНСБ), цитирани от БГНЕС. Сметките са по повод увеличението от 1 юли на цената природния газ с 10.81%, на парното средно със 7.33% и на тока за домакинствата средно с 2,03%  Най-силно засегнати ще бъдат живеещите в София, където 61.2% от жилищата са с парно отопление от централен източник. При средна сметка от 150 лв. за парно, през идващите зимни месеци столичани ще плащат с около 11 лв. повече, което означава, че общо разходът за целия отоплителен сезон ще нарасне с около 55-60 лв., изчисляват от синдиката.Очакванията са да нарасне енергийната бедност. Като се има предвид, че около 1,2 млн. пенсионери у нас получават пенсия под линията на бедност (321 лв.) и около 75 % от домакинствата в страната живеят с общ доход на 1 лице под необходимите средства за издръжка на живота (590 лв).  Това означава, че всяко дори и незначително поскъпване на живота ще свие потреблението.Според  данни на Евростат 36.5% от българските граждани през 2017 г. нямат възможност да поддържат домовете си достатъчно топли. За страните от Европейския съюз тази група обхваща средно 8,2% от населението. След България по този показател се нареждат Литва и Гърция с 29%. През 2017 г. средното българско домакинство заделя 14.8% от всички разходи за покриване на групата „Жилища, вода, електроенергия и горива”, след като през 2010 г., делът на този разход е 14.3%. В абсолютно изражение тези разходи средно на домакинство са нараснали с 11% спрямо 2016 г. и с 52.2% спрямо 2010 г.Индексите на средните цени на електроенергия, газ и други горива в България достигнат до 55.2% от средното равнище за ЕС-28, след нас се нарежда само Румъния с 52.8% по данни на Евростат. Индексите на ценовото равнище на храна и безалкохолни напитки достигат до 73,1% от средните европейски равнища, след нас е Румъния с 62.2%.", "date": "2018.09.10", "title": "КНСБ: Издръжката на домакинствата ще се увеличи"}
{"url": "https://www.novinite.bg/articles/164276/Nikolaj-Nikolov-Fandakova-da-kaje-na-jiveeshtite-v-rajona-na-bul-Hristo-Botev-kak-shte-reshi-problemite-sas-sigurnostta-im", "text": "Настоявам кметът Йорданка Фандъкова да каже на живеещите в района на бул. \"Христо Ботев\" граждани как ще реши проблемите със сигурността им. Това заяви общинският съветник от БСП Николай Николов, който днес внесе в Столична община подписката срещу травеститите и хамалите. По този повод той входира и питане към кмета.Както е известно, общинският съветник от групата на социалистите инициира подписка и за 8 дни в края на август събра над 1000 имена на граждани срещу незаконното присъствие на травестити и хамали в района на площад \"Македония\", по бул. \"Христо Ботев\" и вътрешнокварталните улички в карето между бул. \"Александър Стамболийски\" и Петте кьошета. Чрез подписката гражданите настояват и за денонощно полицейско присъствие в посочения район.\"Въпросите в питането са съвсем конкретни и са свързани с тези, които бяхме поставили в подписката, коментира Николай Николов. - Адресирам ги лично към кмета Йорданка Фандъкова, тъй като тя не веднъж на сесии на СОС е заявявала, че лично отговаря за сигурността на гражданите в града ни. Да припомня само, че от години общинските съветници от БСП настояваме за заместник-кмет по сигурността. Фандъкова обаче постоянно отказва и смело заявява, че това е нейн ангажимент. Затова сега я питам конкретно от името на над 1000 души, живеещи в района на пл. \"Македония\" и бул. “Христо Ботев” в отсечката между бул. “Александър Стамболийски” и Петте кьошета. На конкретните ми въпроси очаквам конкретни отговори. И няма да приема обяснения, че не разполага с правомощия да се справи. Тя е кмет и лично отговаря за сигурността в столицата. Факт! Чрез мен гражданите се обръщат към нея и очакваме тя да разреши проблемите. Как ще го направи, това е нейна работа. Тя е отговорното лице, което трябва да намери начин да работи със СДВР, НАП, ЦГМ, Столичния инспекторат, районните отдели за сигурност и т.н. Кметът трябва да поеме отговорност най-накрая и да упражни контрол. Ако не го направи, ще означава, че не се справя със задълженията си. Фактите са си факти\".", "date": "2018.09.10", "title": "Николай Николов: Фандъкова да каже на живеещите в района на бул. \"Христо Ботев\" как ще реши проблемите със сигурността им"}
{"url": "https://www.novinite.bg/articles/164269/Cvetanov-Ninova-da-bade-spokojna-nyama-naprejenie-mejdu-men-i-premiera", "text": "\"Корнелия Нинова да бъде спокойна, няма никакво напрежение между Борисов и Цветанов. Няма никакво напрежение между парламентарната група на партията и премиера\". Това каза председателят на ПГ на ГЕРБ и зам.-председател на партията Цветан Цветанов след Коалиционния съвет.„Не знам дали това важи за ПГ на БСП, където виждаме, че с решенията, които свежда едностранно и еднолично Корнелия Нинова, създават дискомфорт в тяхната парламентарна група“, обясни Цветанов, цитиран от БГНЕС.Той отговори и на думите на лидера на „Атака“ Волен Сидеров, според които срещу премиера Борисов има заговор от негови приближени хора.„Всичко това беше една възможна интерпретация на всички, които имат интерес от подобни неща. В ГЕРБ сме единни. Никога не е имало разминаване в позицията ни“, увери зам.-председателят на ГЕРБ. Той каза още, че ежедневно си общува с Бойко Борисов по различни теми и двамата много се забавляват, когато четат подобни интерпретации и изказвания. И подчерта, че депутатите от ГЕРБ ще подкрепят оставките на тримата министри при гласуването им парламента, съгласно решението на Коалиционния съвет.„Парламентарната група на ГЕРБ ще подкрепи всяко едно предложение, което се внесе от министър-председателя“, допълни Цветанов.Според него решението на НФСБ да не подкрепи оставките няма да повлияе на крайния изход при гласуването им в парламента. Цветанов увери, че от тук нататък всички промени в кабинета, ако такива се налагат, първо ще бъдат консултирани с коалиционните им партньори, а Коалиционните съвети межди ГЕРБ и ОП ще се провеждат регулярно. ", "date": "2018.09.10", "title": "Цветанов: Нинова да бъде спокойна, няма напрежение между мен и премиера"}
{"url": "https://www.novinite.bg/articles/164282/BSP-shte-glasuva-protiv-novite-ministri", "text": "\"Предложените нови министри ще продължат досегашната вредна политика на правителството. Това е отчаян ход, с който управляващите се опитват да си купят време. Дори и да го получат, то ще бъде агония, до следващия конфликт в управляващата коалиция\", се казва в съобщение, разпространиха от пресцентъра на БСП.\"БСП за България\" ще гласува против тези кандидатури и остава на позиция за оставка на целия кабинет\", пише още в съобщението.", "date": "2018.09.10", "title": "БСП ще гласува против новите министри"}
{"url": "https://www.novinite.bg/articles/164283/Shefat-na-Izpalnitelnata-agenciya-po-transplantaciya-podava-ostavka", "text": "Директорът на Изпълнителната агенция по трансплантация д-р Марияна Симеонова подава оставка, научи Дарик. Оттеглянето на д-р Симеонова все още не е оповестено официално, очаква се това да стане утре на насрочена пресконференция. Заявление за напускане директорът на агенцията подаде още през юни. След редица протести, в които пациенти се застъпиха за д-р Симеонова, обаче здравният министър Кирил Ананиев отказа да приеме оставката й. Напрежението около агенцията това лято се породи от прекратен договор с европейската организация за обмен на органи Евротрансплант. Така се стигна до откази за извършване на белодробни трансплантации от страна на клиники в чужбина, с които би трябвало да имаме договор. Междувременно от пациентски организации „Заедно с теб” изказаха благодарност за съвместната работа с д-р Симеонова и обявиха, че ще връчат на директора приза „Лекар на България” за приноса й за донорството и трансплантологията в последните 5 години.", "date": "2018.09.10", "title": "Шефът на Изпълнителната агенция по трансплантация подава оставка?"}
{"url": "https://www.novinite.bg/articles/164279/Krasimir-Valchev-NIMH-shte-prodalji-da-raboti-kato-hidrometeorologichna-slujba", "text": "Приветствам решението на Общото събрание на БАН, каза днес в Кюстендил министърът на образованието и науката Красимир Вълчев. Решението касае частично извеждане на част от Националния институт по метеорология и хидрология /НИМХ/ от структурата на Академията.Имахме възможност доста да си говорим и отбелязахме, че нищо няма да правим насила, т.е., тези от научните работници, които искат да останат в Академията - да останат, а другите, които не искат - да излязат, заедно с оперативната дейност и НИХМ, каза министърът. Той посочи, че има редица уточняващи въпроси и е много важна частта от решението, отнасяща се до отделянето на оперативната дейност, за да има първоприемственост на всички договори.\"НИМХ участва в редица международни организации, има редица други договори и не бива да се създават пречки за оперативната дейност. Трябва или да се закрие институтът в рамките на БАН преди ние да открием институт, или той да бъде разделен, за да може да изведем цялата тази съвкупност от права, задължения и договори в НИМХ. Искам да ви уверя, че НИМХ ще продължи да работи като национална хидрометеорологична служба, ние ще го подкрепим в максимална степен, но тепърва ще решим къде ще бъде ситуиран и какъв точно да бъде организационно-правния му статут\", каза още министърът.Той потвърди, че има опасения, че няма да има заплати и аванси за служителите в НИХМ, заради това, че институтът работи 12 дни без ръководство и няма кой да подписва никакви документи.\"Аз коментирах решението за предсрочно прекратения мандат на директора като неуместно, което временно възпрепятства дейността на института. Моят апел е час по-бързо да определят временно изпълняващ длъжността директор, който да бъде приемлив за колектива на НИМХ. В момента няма кой да подпише\", каза Красимир Вълчев. ", "date": "2018.09.10", "title": "Красимир Вълчев: НИМХ ще продължи да работи като хидрометеорологична служба"}
{"url": "https://www.novinite.bg/articles/164285/Mladen-Marinov-Neshtata-sa-mi-yasni", "text": "Главният секретар на МВР Младен Маринов коментира номинацията си за министър на вътрешните работи.\"Номинирането ми за министър на вътрешните работи приемам като оценка за досегашната работа на професионалния екип на министерството. Ще продължим в същата посока, със същите приоритети и с по-бързо темпо\", заяви в Елхово Маринов, където министърът на вътрешните работи в оставка Валентин Радев награди служители на \"Гранична полиция\" за постигнати високи професионални резултати.\"От професионална гледна точка нещата ми са ясни, но в работата на министъра има и политически елемент, който с подкрепата на екипа може да бъде решен. Не искам обаче тази новина да измести основното събитие заради което сме тук - оценката на труда на служителите от граничната полиция за сигурността, която дават на държавата\", продължи главният секретар на МВР.", "date": "2018.09.10", "title": "Младен Маринов: Нещата са ми ясни"}
{"url": "https://www.novinite.bg/articles/164268/Prezidentat-Rumen-Radev-Moyat-priziv-kam-politicheskite-partii-e-da-se-obarnat-kam-problemite-na-balgarite", "text": "Моят призив към политическите партии е да се обърнат към проблемите на българите. Призовах и правителството да се обърне към своите отговорности. Към момента то тиражира серия скандали и интриги, за да очерни своите опоненти и, разбира се, да прикрие най-важните проблеми на нашето общество – корупцията и беззаконието. Това заяви в Шумен президентът Румен Радев в отговор на журналистически въпрос за направеното от него обръщение към народа по повод началото на новия политически сезон. В отговор на въпрос, че в обръщението си е заявил, че „не прогнозира предсрочни избори“, президентът Радев подчерта, че това е изопачено тълкуване на думите му. „Констатирах очевидното – че към момента предсрочни избори няма да доведат до нов изборен резултат, до излъчване на ново мнозинство. По-скоро виждате, че и самите социолози не предвиждат промени и създаването на устойчива алтернатива. Всички я очакваме“, допълни държавният глава. Запитан какви решения очаква от коалиционния съвет днес, президентът посочи, чете са изцяло в прерогативите на управляващите и лично на премиера. „Негово е решението, негова е и отговорността. За мен е важен крайният резултат. Стига той да не се бави много и да не ни занимават само с проблемите на властта. Българското общество има пред себе си изключително тежки проблеми за разрешаване“, посочи Румен Радев.  „Мисля, че всички трябва да пазим авторитета на бившия държавен глава дори когато той самият не знае как да си го опази“, заяви още президентът Румен Радев в отговор на въпрос за днешните коментари на президента (2012-2017 г.) Росен Плевнелиев. В отговор на въпрос за проведените по-рано през деня срещи с кмета Любомир Христов и общинското ръководство, президентът Радев подчерта, че трябва да се възстанови системата на висшите военни училища в страната, включително в Шумен. Само тогава те ще имат нужната самостоятелност и ще могат да имат необходимата свобода да вземат бързи, ефективни и ефикасни решения и да работят по-тясно с местната власт, заяви държавният глава. Румен Радев изрази подкрепата си  на Архитектурния комплекс „Създателите на българската държава“ край Шумен да бъде предоставен статут на паметник с национално значение.", "date": "2018.09.10", "title": "Президентът Румен Радев: Моят призив към политическите партии е да се обърнат към проблемите на българите"}
{"url": "https://www.novinite.bg/articles/164227/Montiraneto-na-kolani-v-stari-avtobusi-e-paliativna-myarka", "text": "Общинският съветник от ВМРО и заместник-председател на комисията по „Обществен ред и сигурност” в СОС Карлос Контрера изразява отрицателно становище относно идеята стари автобуси за междуградски превози да се оборудват с колани. Според него, мярката е неработеща, отклонява вниманието от същинските проблеми на пътната безопаност и е предпоставка за поредната порция „схеми” в сферата на автобусните превози.Според Контрера, нещата се поставят по един двояк и подвеждащ за обществото начин. На първо място, ако желаем действително автобусите да са оборудвани с колани, то трябва да се забрани вноса и регистрацията на такива, които фабрично нямат. На второ място, да се даде срок сега регистрираните, но необорудвани да се изведат от експлоатация. Всичко друго било палиативни мерки.Според съветника, да се поставят някакви колани на автобуси, които фабрично ги нямат или са били премахвани, е рисково. Причината е, че няма технически норматив как да се поставят коланите, т.е. отново ще има отбиване на номера и проява на всевъзможни труд и творчество. Според Контрера, ако се оборудват с колани, автобусите следва да минат индивидуално одобрение, което се извършват от специализирани лаборатории, правят се тестове. Това означава да се направи индивидуално одобрение на всеки един от около 5000 стари автобуса, които извършват междуградски превози. Истината е, че никой експерт не  би се подписал под подобно нещо, поне тези, които работят с европейските технически служби. А така се оказва, че вероятно няколко души самодейци на конвейр ще подписват индивидуални одобрения за колани, които са сложени в автобусите без никакви технически изисквания в гаража на някой бай Иван. Формално вероятно ще се изпълни слагането на колани, но технически дали ще тези колани ще осигуряват безопаност е друг въпрос. Това, че някой е заварил два болта и е монтирал един каиш с щипка не онзчава, че имаме колан, който ще ни пази при удар.„Скептик съм по тази тема. Отново действаме ретроактивно. Давайте сега, юруш, да слагаме колани на петнадет-двадесет годишни автобуси. А никой не задава въпроса нормално ли е въобще такива автобуси да возят хора по българските пътища. Внасят се евтино втора-трета ръка, уж са технически изправни, но сме свидетели на стотици случаи, в които с просто око се вижда, че автобусите не са изправни. Слагането на колани на подобни стари коли е отбиване на номера и поредната далавера, която ще се извърши по документи. Според мен, трябва категорично да заявим, че не допускаме внос и регистрация и пререгистрация на автобуси без фабрични колани. И решаваме въпроса. Второто нещо – масово товарни бусове се преоборудват за транспорт на пътници. Това трябва също да се забрани, защото са опасни и не отговарят на стандартите за безопаност. Вземете маршрутките в София – пълно е с такива преправени бусове, които возят хора, но не отговарят на изиксванията. Това също трябва да се прекрати. Не може да сложиш едни седалки на товарен автомобил и да возиш хора.”, аргументира се Контрера.Според него, усилията трябва да се насочат към отсраняване на техническите дефекти по пътищата, включително грешки в проектирането и драконовски контрол за спазване на правилата за движение, защото имаме много сериозен проблем с превишената скорост, например. Друго предложение е училищни екскурзии да се изпълняват само от автобуси с фабрично поставени колани в името на безопасността на децата.", "date": "2018.09.10", "title": "Монтирането на колани в стари автобуси е палиативна мярка"}
{"url": "https://www.novinite.bg/articles/164237/Nov-pik-v-cenite-na-imotite", "text": "Нов пик в цените на имотите. Тристайните жилища в София преминаха нивата от пика през 2008-а година. Това показва анализ на един от сайтовете за продажба.Жилищата, които са ново строителство и се намират на атрактивна локация, са сред най-предпочитаните и се продават буквално за броени месеци.Към средата на август тристайните апартаменти в София отчетоха рекордни цени, като продажната им цена достигна 90 250 евро. За такъв имот през 2008-а средно сме плащали 89 775 евро.Прегря ли имотният пазар? Достигнаха ли цените на жилищата своя пик и ще се стигне ли до охлаждане - прогнозите на експертите гледайте в рубриката \"Георги Георгиев на твоя страна\".", "date": "2018.09.10", "title": "Нов пик в цените на имотите"}
{"url": "https://www.novinite.bg/articles/164284/Pacientski-organizacii-s-jalba-sreshtu-zdravniya-ministar", "text": "Пациентски организации внесоха жалба за бездействие от страна на здравния министър Кирил Ананиев по отношение на наблюдението на децата с хронични заболявания в детските заведения и училищата.Пациентите настояват да се даде законова възможност медицинският персонал в детските ясли, градини и училищата да подпомага процеса на лечение на тези деца. \"Понастоящем този персонал може да извършва само профилактика\", обясни пред Дарик радио Ваня Добрева, председател на \"Асоциация хипофиза”. Искането на пациентските организации е при указание от лекар, медицинският персонал в тези заведения да има възможност да дава медикаменти и да поставя инсулин. \"Някои казват, че законът е с по-висок нормативен акт, но си противоречат с наредбата и все още няма яснота как да се действа. Просто трябва да се промени наредбата, да се разпише по нов начин. В тези двете наредби, едната касае детските градини и училищата и пише, че те могат да извършват профилактика. А би трябвало да се запише, че когато те имат указания от лекуващ лекар на детето, те са длъжни да дават медикаменти, да поставят инсулин, да мерят кръвна захар\", посочи още Добрева.", "date": "2018.09.10", "title": "Пациентски организации с жалба срещу здравния министър"}
{"url": "https://www.novinite.bg/articles/164274/Koi-sa-kandidatite-za-novi-ministri-v-kabineta", "text": "Александър Манолев, Младен Маринов и Петя Аврамова са кандидатурите за нови министри на транспорта, вътрешните работи и регионалното развитие. Младен Маринов, който е кандидат да оглави МВР, е роден е на 21 ноември 1971 г. в Тетевен. Завършва Академията на МВР през 1991 г. През 1997 г. получава магистърска степен от Висшия институт за подготовка на офицери и научноизследователска дейност – МВР. През 2005 г. се дипломира по специалност право в Юридическия Факултет при УНСС. На работа в МВР е от 1991 г. През 1997 е назначен на офицерска длъжност в отдел \"Охранителна полиция\" при Столична дирекция на вътрешните работи, а от юни 2013 г. заема длъжността заместник-директор на СДВР. С указ на президента на Република България Румен Радев от 9 май 2017 г. е назначен за главен секретар на Министерството на вътрешните работи. Александър Манолев, предложен за министър на транспорта, към момента е заместник-министър на икономиката. Той е роден на 28 април 1976 г. в Кулата. Получава висшето си образование в един от водещите икономически университети в света University College London, Великобритания. Притежава редица специализации в България и чужбина. Започва професионалната си кариера в Националното сдружение на общините в Република България. Работил е в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов. През 2016 г. поема управлението на Държавната агенция за метрологичен и технически надзор. Ръководи агенцията до избирането му за народен представител на извънредните парламентарни избори на 26 март 2017 г. ... Инж. Петя Аврамова , кандидат за министър на регионалното развитие, е родена на 29 май 1963 във Враца. Тя е народен представител от 42-то Народно събрание. Член е на постоянните комисии по енергетика, вероизповедания и парламентарна етика и комисия по инвестиционно проектиране. През периода 2011-2013 година е председател на Общински съвет-Враца, а от 2009 до 2011 година заема поста на заместник-кмет по устройство на територията, общинска собственост, строителство и екология на Община Враца. Петя Аврамова е областен координатор на ГЕРБ във Враца.", "date": "2018.09.10", "title": "Кои са кандидатите за нови министри в кабинета?"}
{"url": "https://www.novinite.bg/articles/164280/Valentin-Radev-ne-se-chuvstva-jertva-i-e-dovolen-che-na-posta-mu-idva-chovek-ot-sistemata", "text": "Доволен съм, че на моето място идва човек от системата. Така коментира номинацията на Младен Маринов вътрешният министър в оставка Валентин Радев, предаде bTV. \"Продължаваме напред с все по-бързо темпо\", бяха пък първите думи на досегашния главен секретар на МВР. Валентин Радев подчерта, че не се чувства жертва на обстоятелствата, защото по думите му премиерът е взел правилно решение след трагедията край Своге. „Не съм облекчен. Облекчен съм дотолкова, доколкото е посочен като номиниран Младен Маринов, с когото работим прекрасно, и това е продължение на това, което сме правили”, категоричен беше Радев. Министърът в оставка отрече тезата за предсрочни избори заради оставките и каза, че държавата е стабилна. Той коментира думите на лидера на „Атака” Волен Сидеров за заговор срещу премиера с думите: „Не съм фен на конспирациите, вероятно той има повече информация и не мога да коментирам какво казва един шеф на парламентарна група”. „Аз досега съм работил в професионална среда, сега ще ми се наложи да се сблъскам с политически проблеми, но службата ме е научила да посрещам всякакви трудности. Ще направя всичко, което зависи от мен, за да оправдая доверието на премиера”, каза на свой ред Младен Маринов. Цветанов: Ще подкрепим оставките на тримата министри, НФСБ ще гласуват „против“ Парламентарната група на ГЕРБ ще подкрепи всяко предложение, което се внесе от министър-председателя, и трите оставки. Това каза пред ж... Прочети повече В Елхово Валентин Радев и Младен Маринов отличиха служители на „Гранична полиция” за успешната им работа по опазване сигурността на българо-турската граница. Припомняме, че по-рано днес след коалиционния съвет между ГЕРБ и \"Обединени патриоти\" премиерът Бойко Борисов заяви, че оставките на тримата министри - Валентин Радев, Ивайло Московски и Николай Нанков - ще бъдат внесени в четвъртък в Народното събрание. Министър-председателят номинира за поста вътрешен министър досегашния главен секретар на МВР Младен Маринов, Транспортното министерство поема заместник-министърът на икономиката Александър Манолев, а Регионалното ведомство отива при Петя Аврамова, бивш заместник-кмет на Враца и понастоящем народен представител.", "date": "2018.09.10", "title": "Валентин Радев не се чувства жертва и е доволен, че на поста му идва \"човек от системата\""}
{"url": "https://www.novinite.bg/articles/164271/Dobrich-sabra-77-ot-mestnite-prihodi-v-godishniya-byudjet", "text": "Община Добрич събра 77 на сто от предвидените в годишния бюджет местни приходи, съобщи заместник-кметът по финансите Елка Димова. По думите ѝ при планирани за годината 20 895 000 лева към края на осеммесечието в общинската хазна са постъпили 16 112 000 лева. Постъпленията от местни данъци достигат 5 860 000 лева, или 82 на сто от предвиденото за годината, посочи Димова. Според кметската управа добро е изпълнението и на приходите от общински такси, като финансовият ресурс вече закръгля 6 000 000 лева при планирани за годината 7 400 000 лева. Заместник-кметът коментира, че напоследък се наблюдава тенденция на намаляване на постъпленията от такси за технически и административни услуги. По думите на Димова обяснението е, че за все повече услуги от този род гражданите не заплащат, тъй като те се извършват по служебен ред.", "date": "2018.09.10", "title": "Добрич събра 77% от местните приходи в годишния бюджет"}
