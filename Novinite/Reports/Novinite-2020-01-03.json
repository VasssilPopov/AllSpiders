{"url": "https://www.novinite.bg/articles/184223/Eksperti-Ne-lekuvajte-mahmurluka-s-bira-smartonosno-e", "text": "Често срещана практика е след тежка вечер, изпълнена с много алкохол, да се опитаме да преборим болката в главата с чаша бира. Но според токсиколозите в Русия, това може да се окаже опасно, дори смъртоносно.“Това е смъртоносно нещо, не можете да погълнете нов алкохол, докато старият не се преработи от тялото. И трябва да запомните, че алкохолът в човешкото тяло се преработва от три дни до три седмици”, предупреждава д-р Евгений Брюн, главен токсиколог в руското министерството на здравеопазванет. Според експерта е необходимо да се разбере, че така нареченият махмурлук е токсична остатъчна алкохолизация. “Има много други начини, които могат да балансират дискомфорта в организма”, казва той.Брюн посочи, че айрянът, силните бульони, а също и зелевата чорба ще помогнат за по-бързото почистване на организма след изпиване на големи количества алкохол, пишат от БГНЕС.", "date": "2020.01.03", "title": "Експерти: Не лекувайте махмурлука с бира – смъртоносно е!"}
{"url": "https://www.novinite.bg/articles/184240/Otnovo-signal-za-nasilie-nad-dete-v-loveshka-yasla-proveriha-go", "text": "Община Ловеч е извършила проверка в детската ясла \"Патиланци\" в града, след като от прокуратурата образуваха досъдебно производство за причиняване на лека телесна повреда преди два месеца, заради сигнал за насилие над 2-годишно дете в яслата. За извършената проверка от Общината съобщи кметът Корнелия Маринова, но отказа да даде информация какво е установено.\"На този етап няма да анонсираме нашите резултати. Всичко онова, с което ние разполагаме ще го предоставим при проверката на прокуратурата. Има по-сериозни органи, които извършват проверка, нека да ги оставим\", заяви Маринова.Тя уточни, че няма други сигнали за насилие над деца в яслата, след като в края на октомври Маргарита Стоянова, майка на 2-годишно момиченце сезира прокуратурата за упражнено насилие над детето й от страна на персонала на детското заведение. За следи от травми е потвърдила и съдебният лекар Мери Газемба чрез издадено медицинско свидетелство.Разследването по случая продължава.", "date": "2020.01.03", "title": "Отново сигнал за насилие над дете в ловешка ясла, провериха го"}
{"url": "https://www.novinite.bg/articles/184227/V-novogodishnata-nosht-pogrom-v-kashta-za-gosti-vav-Varshec", "text": "Новогодишен погром в къща за гости във Вършец, съобщиха от полицията.На 2 януари в полицията в Берковица е подаден сигнал от 36-годишна софийска жителка, която съобщила, че в дните 31 декември до 2 януари, неизвестен извършител нанесъл материални щети в къща за гости във Вършец.На място е установено, че има унищожена и повредена покъщнина. Стойността на нанесената щета е в процес на изясняване. По случая е образувано досъдебно производство.", "date": "2020.01.03", "title": "В новогодишната нощ - погром в къща за гости във Вършец"}
{"url": "https://www.novinite.bg/articles/184244/Cenata-na-vodata-v-Pernik-ostava-nepromenena", "text": "Новите утвърдени цени на водоснабдителните и канализационни услуги в Перник няма да се увеличават. Това съобщи местното ВиК, предаде БГНЕС.С решението цените за доставяне на вода, отвеждане и пречистване на отпадъчни води остават непроменени за всички потребители от общините Перник, Радомир, Трън, Земен, Ковачевци и Брезник.За решението да не се увеличава цената на водата съобщи вчера (2 януари) икономическият министър Емил Караниколов, който отблизо следи в града как протича ремонтът на ВиК мрежата.Контролът беше възложен на министъра от премиера Бойко Борисов през ноември, когато беше въведен воден режим за града. Ситуацията следи и регионалният министър Петя Аврамова, чието министерство е принципал на ВиК-Перник. Според министъра, градът няма да изпадне във воден апокалипсис.Институциите денонощно следят капацитета на язовир „Студена“. Към момента водният обем е 3 817 000 куб.м при капацитет 25 519 100куб.м. Специалисти на ВиК дружеството извършват ежедневни замервания и наблюдения на водния поток и язовирната стена.Перник е на режим от 18 ноември. За да се спрат течовете по мрежата преди коледните празници започна спешен ремонт, за който кабинетът отпусна допълнително 30 млн. лева. Стартиран беше и ремонт на старата пречиствателна станция, който трябва да приключи до 2 месеца. Ще бъдат изградени нови утаители, нови помпи и нова връзка между старата и новата пречиствателна станция.И докато институциите търсят решение за водния ад, перничани с поредица от протести поискаха наказания за виновните. Отправени бяха предупреждения, че протестите след празничните дни ще се преместят в София.БСП пък потърсиха вина в управляващите и заявиха, че още в първия работен ден на парламента ще внесат вот на недоверие в политиката по околна среда и водите.", "date": "2020.01.03", "title": "Цената на водата в Перник остава непроменена"}
{"url": "https://www.novinite.bg/articles/184229/399-dushi-ot-Cenovsko-shte-poluchat-hranitelni-pomoshti", "text": "В населените места на община Ценово започна кампанията по раздаването на хранителни помощи. Близо 400 души ще получат 16 вида хранителни продукти – месни, рибни и зеленчукови консерви, олио, варива, брашно и спагети. „Три групи от населението ще бъдат подпомогнати. Това са хора с уреждания с над 90 процента инвалидност, родители на деца-първокласници и социално слаби с помощи за отопление. Списъците с правоимащите са подготвени от Агенцията за социално подпомагане, а хранителните пакети се получават срещу документ за самоличност“, съобщи координаторът на кампанията Татяна Георгиева. Продуктите, осигурени от Европейската програма за подпомагане на нуждаещи се хора, вече са разнесени по населените места. Най-много ще бъдат подпомогнати в Ценово – 117 души, а най-малко помощи са предвидени за Беляново – само осем комплекта. „Доволни сме от това, което получаваме. Все пак хранителните продукти са добре дошли в домакинството и ще се окажат като глътка въздух в семейния бюджет“ , не скри Мария Николова – майка на две малки деца. Помощите на починалите и на гурбетчиите в чужбина ще бъдат разпределени между двата социални центъра в Ценово Кампанията трябва да приключи до 20 януари.", "date": "2020.01.03", "title": "399 души от Ценовско ще получат хранителни помощи"}
{"url": "https://www.novinite.bg/articles/184242/Po-levche-na-chas-vmesto-dosegashnite-025-st-za-noshten-trud-na-vsichki-slujiteli-v-MVR", "text": "По 1 лев на всеки отработен нощен час или за част от него от 22,00 до 6,00 часа ще получават всички държавни служители в Министерството на вътрешните работи (МВР), според проект на заповед на министър Младен Маринов, публикувана за обществено обсъждане.В момента служителите в МВР получават по 0,25 стотинки на час нощен труд, като увеличението е в резултат на дълго провеждани преговори и предхождащи ги редица национални протести.В проекта на заповед на вътрешния министър се предвижда още размерът на допълнителното възнаграждение за времето на разположение, за всеки час или част от него да остане 0,10 лв. Средствата, които ще се отделят за научна степен по дисертационен труд остават същите, като служителите на МВР, които придобият степен \"доктор\" ще получат 60 лв. повече, а тези с научна степен \"доктор на науките\" – 90 лв.Освен това размерът на допълнителното възнаграждение за работа през дните на официални празници, независимо дали представлява извънреден труд или не, ще се равнява на удвоения размер на основното месечно възнаграждение., гласят мотивите към проекта на заповед на министър Маринов.Общественото обсъждане на заповедта ще продължи до 3 февруари 2020 г.", "date": "2020.01.03", "title": "По левче на час, вместо досегашните  0,25 ст., за нощен труд на всички служители в МВР"}
{"url": "https://www.novinite.bg/articles/184236/13-kukerski-grupi-shte-defilirat-na-tradicionniya-festival-v-Blagoevgrad", "text": "13 кукерски групи ще дефилират на традиционния Фестивал на сурвакарските групи в Благоевград, съобщават от пресцентъра на общината.За 12 поредна година в началото на януари групи от населените места в общината ще гонят злите сили, облечени в автентични костюми. Тази година фестивалът е на 5 януари, а началото ще бъде поставено с шествие на кукерите от паркинга на жп гарата в областния град.Шествието тръгва в 11:00 часа и ще премине по бул. \"Св. св. Кирил и Методий\", откъдето ще стигне до центъра на града.Колорита и автентичността на кукерските групи ще бъдат оценявани от компетентно жури, съставено от етнографа в Регионалния исторически музей Румяна Хаджиева, директора на Градската художествена галерия - Иван Милушев, както и от преподавателя в катедра \"Етнология и балканистика\" към Югозападния университет \"Неофит Рилски\" д-р Венцислав Божинов.Най-добрите и оригинални групи ще получат награди, които са разпределени в различни категории, посочват от община Благоевград.", "date": "2020.01.03", "title": "13 кукерски групи ще дефилират на традиционния фестивал в Благоевград"}
{"url": "https://www.novinite.bg/articles/184246/API-Ot-nedelya-se-ochakva-ponijenie-na-temperaturite-Vazmojni-sa-poledici-Shofirajte-razumno", "text": "От неделя се очаква понижение на температурите, силен северен вятър, а на места ще превалява, предимно слаб сняг, като с това се увеличават и предпоставките за поледици. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със скорост, съобразена с пътните условия и да не предприемат рискови изпреварвания и маневри. Всички машини на пътноподдържащите фирми са в пълна мобилизация за почистване и обработване на републиканските пътища. За повишаване безопасността на движение е възможно затваряне на определени участъци за обработване на настилките с химически вещества и инертни материали. Гражданите и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на телефон 0700 130 20 в АПИ.", "date": "2020.01.03", "title": "АПИ: От нeделя се очаква понижение на температурите. Възможни са  поледици. Шофирайте разумно!"}
{"url": "https://www.novinite.bg/articles/184245/Rekordni-narusheniya-na-skorostta-po-praznicite", "text": "Рекордни нарушения на скоростта по празниците установи Пътна полиция. Най-фрапиращият случая е превишена скорост с близо 150 километра над позволеното, като водачът ще бъде глобен с близо 1500 лева. Мария Ботева от Пътна полиция подчерта пред БНР, че основна причина за катастрофите у нас са неправилни маневри и несъобразената скорост. „Третият проблем е отнемането на предимство. Продължава да е изключително тежък случаят, при който водачите отнемат предимство на пешеходците. Не подценяваме и нарушенията, които пешеходците извършват, пресичайки неправилно и създавайки предпоставки за ПТП, но те са пренебрежимо малък брой в сравнение с това, което водачите допускат като нарушения“. От МВР предупредиха шофьорите да бъдат внимателни, защото в следващите дни у нас ще има засилен трафик от румънски автомобили. ", "date": "2020.01.03", "title": "Рекордни нарушения на скоростта по празниците"}
{"url": "https://www.novinite.bg/articles/184248/Kapitanat-na-Stara-planina-pravi-vatreshno-razsledvane-za-incidenta-s-moryacite", "text": "\r\nВсе още са в неизвестност двамата български моряци, които вчера бяха пометени от голяма вълна и паднаха зад борда на кораба \"Стара планина\" в Норвежко море. Плавателният съд остана в района до 14 часа днес и вече е на път към румънското пристанище Констанца. Разследването по случая се води от Малтийската морска администрация, тъй като корабът плава под флага на Малта.\r\n\r\n\r\n\r\n\r\n\r\n\r\n\r\n\r\n\r\n \r\n", "date": "2020.01.03", "title": "Капитанът на „Стара планина\" прави вътрешно разследване за инцидента с моряците"}
{"url": "https://www.novinite.bg/articles/184226/AvramovaNyama-da-ima-voden-apokalipsis-v-stranata", "text": "\"Воден апокалипсис\" в България не се задава, ако някой се опитва да всее страх в хората за липсата на вода, за мен това е абсолютно непочтено\", заяви министърът на регионалното развитие и благоустройството Петя Аврамова на пресконференция във ведомството с информация за състоянието на язовирите за питейно-битово водоснабдяване в страната.Според Аврамова, в криза темата се използва политически и БСП вероятно се готви за дебатите в парламента. \"Смятам, че е некоректно това да става със заиграване със страха на хората\", коментира министърът, която представи данни от ВиК дружества за състоянието на водоизточниците.От думите й стана ясно, че язовир „Тича“ разполага с вода за 30 месеца. „Тя ще стигне за това време само ако водата се използва за питейно-битови нужди“, подчерта Аврамова.Язовир „Камчия“ разполага с вода за 10 месеца; яз. „Асеновец“ - 4.5 месеца. „Нивото на водата в язовир „Бебреш“, който захранва Ботевград, се следи всекидневно от „Напоителни системи“ и към момента там има вода за 3 месеца“, посочи министърът.", "date": "2020.01.03", "title": "Аврамова:Няма да има воден апокалипсис в страната"}
{"url": "https://www.novinite.bg/articles/184230/Geshev-se-sreshta-s-Ninova-za-vodnata-kriza-v-Pernik", "text": "На 06.01.2020 г. главният прокурор Иван Гешев ще проведе среща с председателя на Парламентарната група \"БСП за България\" г-жа Корнелия Нинова. Това съобщиха от пресцентъра на Прокуратурата. Срещата е по повод водените разследвания относно водната криза в гр. Перник и публично заявеното намерение на г-жа Нинова да предостави допълнителна информация от значение за предприетите действия от правоприлагащите органи. По същия повод, на 22.11.2019 г. бе проведена среща и с кмета на Община Перник - Станислав Владимиров. Припомняме, че на 29 декември м.г. Нинова поиска среща с главния прокурор. Ден по-късно от БСП заявиха, че внасят вот на недоверие срещу правителството за провала в политиката за околната среда.", "date": "2020.01.03", "title": "Гешев се среща с Нинова за водната криза в Перник"}
{"url": "https://www.novinite.bg/articles/184235/Ot-2020-NAP-slujebno-popalva-danachnata-ni-deklaraciya", "text": "\r\nДекларирането на доходите тази година ще стартира от 10 януари, тъй като от 1 до 9 се извършва годишното приключване на данъчно-осигурителните сметки на фирмите и гражданите от НАП. За първи път декларацията за доходите на физическите лица ще бъде попълнена от приходната агенция.\r\n\r\n\r\n\r\nРосен Бъчваров, комуникационен директор на НАП: За пръв път НАП предварително ще попълни доходите от трудови правоотношения, доходите от заплата и доходите от хонорари и граждански договори. Това представлява около 70 от всяка една данъчна декларация.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2020.01.03", "title": "От 2020: НАП служебно попълва данъчната ни декларация"}
{"url": "https://www.novinite.bg/articles/184247/Taneva-Nyama-iztichane-na-voda-ot-yazovir-Bebresh-kraj-Botevgrad", "text": "По разпореждане на министър-председателя Бойко Борисов и на министъра на земеделието, храните и горите Десислава Танева, служители на „Напоителни системи” ЕАД извършиха извънредна проверка на МВЕЦ „Бебреш”. Инспектирана беше и цялата тръбопроводна мрежа и съоръжения на язовир „Бебреш”, чрез които се водоснабдява населението на община Ботевград.Комисията констатира, че МВЕЦ „Бебреш” не работи и последния ден, в който е функционирал е 25.09.2018 г., съобщиха от „Напоителни системи” ЕАД.На огледа присъстваха изпълнителният директор на „Напоителни системи” ЕАД Снежина Динева, управителят на клон „София” Веселка Нинова, кметът на гр. Ботевград Иван Гавалюгов, кметът на гр. Правец Румен Гунински, и директорът на „ВиК“ - София Никола Нитов.Извършената на 02.01.2020 г. проверка от служители на „Напоителни системи” ЕАД на цялата тръбна мрежа на Напоителна система „Ботевград” констатира прекъсване и затапване на тръбопровод, находящ се в близост до бензиностанция преди гр. Правец в посока гр. Варна. Има тръбно отклонение със спирателен кран, който към момента на проверката не подава вода и е видно, че от него отдавна не е подавана вода, както и че спирателният кран е затворен. От 2012 г. по това отклонение не се подава вода за промишлени нужди. Не е установено и наличие на байпасни връзки за нерегламентирано подаване на вода за територията на община Правец. Проверката показва, че вода се подава само за нуждите на населението и няма нерегламентирано изтичане от главния тръбопровод.Въпреки, че не е установено нерегламентирано изтичане на вода е взето решение да бъде затапен главния тръбопровод, веднага след последния водоползвател на територията на община Ботевград в посока град Правец. Целта е да няма съмнения в населението за нерегламентирано ползване на водни маси.\"Напоителни системи\" ЕАД целогодишно следи нивото на язовир „Бебреш“. Установен е завишен разход на вода от МВЕЦ „Бебреш” за периода 20.05 - 28.05.2019 и 18.06 -24.06.2019 г., за което тогава е извършена проверка от дружеството. Служители на клон \"София\" са предприели незабавни действия за спиране изразходването на водни маси поради неспазване на разрешената от Басейнова дирекция „Дунавски район” кота. Към посочения период, разрешителното за водовземане, което е издадено от Министерство на околната среда и водите на дружеството, собственик на МВЕЦ „Бебреш” е за 18 003 600 куб. м. годишно.В него е определена кота на най-ниско работно водно ниво от 490,48 м., под която норма не е разрешено водовземане за нуждите на МВЕЦ-а. В периодите 20.05 - 28.05.2019 и 18.06 -24.06.2019 г. водното ниво на яз. „Бебреш” е било под определената минимална кота за водовземане, посочена в разрешителното от 490,48 м. По получена официална информация в \"Напоителни системи\" ЕАД от дружеството собственик на МВЕЦ \"Бебреш\", разходваната вода е била използвана за профилактика на машините и съоръженията му. За извършената проверка е уведомена Басейнова дирекция „Дунавски район” за предприемане на последващи действия от тяхна страна", "date": "2020.01.03", "title": "Танева: Няма изтичане на вода от язовир „Бебреш“ край Ботевград"}
{"url": "https://www.novinite.bg/articles/184238/Majkata-na-otkritoto-vav-vodoem-ciganche-izlagala-che-e-otvlecheno", "text": "Пoлициятa e oбрaзувaлa дoзнaниe cрeщу рoдитeлитe нa 3-гoдишнoтo дeтe, удaвeнo в нaпoитeлeн кaнaл мeжду плoвдивcкитe ceлa Дългo пoлe и Грaф Игнaтиeвo. Дeлoтo e пo члeн 182 oт Нaкaзaтeлния кoдeкc, cпoрeд кoйтo \"рoдитeл или нacтoйник, кoйтo ocтaви лицe, нaмирaщo ce пoд рoдитeлcки грижи или нacтoйничecтвo, бeз нaдзoр и дocтaтъчнa грижa и c тoвa cъздaдe oпacнocт зa нeгoвoтo физичecкo, душeвнo или мoрaлнo рaзвитиe, ce нaкaзвa c лишaвaнe oт cвoбoдa дo три гoдини, кaктo и c oбщecтвeнo пoрицaниe\". Трaгeдиятa ce e рaзигрaлa нa 2 януaри oкoлo oбяд. Двe дeцa ca cи игрaли дo дoмa им в рoмcкaтa мaхaлa в ceлo Дългo пoлe. Пoкрaй къщaтa прeминaвaл нaпoитeлeн кaнaл, къдeтo хлaпeтaтa хвърляли кaмъни. Мaйкa им ги ocтaвилa бeз нaдзoр, влизaйки в пocтрoйкaтa, къдeтo живeeли. Прeз тoвa врeмe 3-гoдишнoтo мoмчeнцe ce пoдхлъзнaлo и пaднaлo във вoдaтa, рaзкaзвa TrаffiсNеws. Първoнaчaлнaтa вeрcия нa рoдитeлитe билa, чe дeтeтo e кaчeнo в кoлa и oтвлeчeнo oт нeпoзнaти хoрa. В пocлeдcтвиe oбaчe трупът му e oткрит в нaпoитeлния кaнaл. Ceмeйcтвoтo имa 3 дeцa, двe oт кoитo ca близнaци. При нeлeпия инцидeнт e зaгинaлoтo eднo oт близнaчeтaтa. Cпoрeд мeдицитe тo e пoчинaлo cлeд удaвянe. Мaйкaтa e oт рoмcки прoизхoд, нa 25 гoдини.", "date": "2020.01.03", "title": "Майката на откритото във водоем циганче излъгала, че е отвлечено"}
{"url": "https://www.novinite.bg/articles/184228/Vnimanie-Zasilen-trafik-prez-uikenda", "text": "От пътната полиция ще въведат извънредни мерки заради очаквания засилен трафик през предстоящия уикенд, съобщи bTV.Внимание ще се обърне и на предстоящото влошаване на времето.Големи задръствания се образуваха вчера от Северозападна България към столицата.Вчера в ранния следобед големи колони от коли блокираха пътя от Банско, а при сливането с идващите от Гърция се образуваха тапи при Симитли.Полицейски патрули допълнително регулираха движението.", "date": "2020.01.03", "title": "Внимание: Засилен трафик през уикенда"}
{"url": "https://www.novinite.bg/articles/184211/Sastav-na-Balgariya-za-olimpijskata-kvalifikaciya-v-Berlin", "text": " на България отбеляза днес последна тренировка преди отпътуването за олимпийската квалификация в Берлин. Селекционерът Силвано Пранди няма да може да разчита на опитният разпределител Георги Братоев. Състезателят страда от протузия, която се е обострила в последните дни и той няма да може да бъде на 100% за важния турнир. От разширения състав отпадна и посрещачът и Георги Петров, който е състезател на Нефтохимик 2010 (Бургас).Ето групата от 14 състезатели:Георги СегановДобромир Димитров:Цветан СоколовВелизар ЧернокожевТодор СкримовНиколай ПенчевРозалин ПенчевМартин АтанасовВиктор ЙосифовТеодор ТодоровСветослав ГоцевАлекс ГроздановТеодор СалпаровПетър КаракашевВолейболистите ни отбелязаха две победи над Египет в столичната зала „Христо Ботев“, като част от подготовката си за олимпийската квалификация. В първата проверка на 31 декември националите надигаха съперника с 3:1 гейма. Във втория двубой, на 1 януари „лъвовете“ се наложиха категорично с 3:0 гейма.Отборът на България заминава за Берлин на 3 януари в 11,50 часа. Волейболистите ще бъдат на летище „София“ в 10:15 часа.", "date": "2020.01.03", "title": "Състав на България за олимпийската квалификация в Берлин"}
{"url": "https://www.novinite.bg/articles/184234/Maj-laje-che-deteto-mu-e-bolno-izmami-dyado-sas-150lv", "text": "Разкриха и задъражаха криминално проявен мъж, който с измама отнел 150 лева от 92-годишен тетевенец, съобщава полицията в Ловеч.По случая е образувано досъдебно производство срещу 39-годишен мошеник от с. Дерманци, който на 22 декември, лъжейки, че събира пари за лечение на болното си дете, отнел 150 лева от дядото.Сигнал за измамата е бил получен в местното полицейско управление 10 дни по-късно - на 2 януари. След незабавни оперативно-издирвателни мероприятия лъжецът бил установен и задържан за 24 часа. Работата по случая продължава.", "date": "2020.01.03", "title": "Мъж лъже, че детето му е болно, измами дядо със 150лв"}
{"url": "https://www.novinite.bg/articles/184224/Bomba-sas-zakasnitel-vzrivyava-kinata-s-edin-ot-naj-golemite-medijni-skandali-na-desetiletieto", "text": "На 10 януари само в кината зрителите ще могат да се срещнат с вдъхновения от действителен скандал Бомба със закъснител – един от най-обсъжданите и провокативни филми, окичил се множество награди и номинации, включително и за „Златен глобус“ за впечатляващите изпълнения на Чарлийз Терон и Марго Роби като Мегън Кели и Кейла Посписил. Невероятният актьорски състав, който се допълва от емблематичните Никол Кидман и Джон Литгоу, ни отвежда зад кулисите на най-могъщата и противоречива медийна империя на всички времена и ни прави свидетели на разтърсващите събития, довели до изобличаването и оттеглянето от длъжност на създателя на Fox News Роджър Ейлс. Носителката на „Оскар“ Никол Кидман влиза в ролята на известната журналистка Гретчен Карлсън, която става първата жена, повдигнала обвинение за сексуален тормоз срещу Ейлс.Към нея се присъединява популярната водеща Мегън Кели, която дълго време отказва да свидетелства срещу Ейлс и в чиято роля е носителката на „Оскар“ Чарлийз Терон. Номинираната за „Оскар“ Марго Роби изиграва младата Кейла Посписил – събирателен образ на няколко жени. Кейла е амбициозна и интелигентна, но същевременно и доста наивна. В ролята на Роджър Ейлс е виртуозният Джон Литгоу, който прави една от най-силните роли в кариерата си. Поглед към Бомба със закъснител, темите, които разглежда, и страхотното изпълнение на Чарлийз Терон, което спечели (поредното) признание на филмовите специалисти, ни дава най- новият, специален ексклузивен клип „Гореща линия“. Видеото изобличава илюзията за сигурност, която дава телефонна линия за оплаквания в компанията, която би трябвало да бъде в помощ, разкрива една неприемлива и ужасна ситуация, която се наблюдава в доста професионални сфери и нива на модерното ни общество, и загатва как е възможно поведението на Роджър Ейлс да остане безнаказано толкова дълго време. Сценарист на Бомба със закъснител е Чарлз Рандолф – носител на „Оскар“ за оригиналния сценарий на финансовата драма Големият залог, а режисьор е Джей Роуч (Смяна в плана). Освен невероятните Никол Кидман, Чарлийз Терон, Марго Роби и Джон Литгоу в ролите ще видим още Марк Дуплас, Алисън Джани, Дженифър Морисън, Кони Бритън, Кейт Макинън, Алис Ив и легендата Малкълм Макдауъл като Рупърт Мърдок.Бомба със закъснител „взривява“ кината на 10 януари.", "date": "2020.01.03", "title": "„Бомба със закъснител“ „взривява“ кината с един от най-големите медийни скандали на десетилетието"}
{"url": "https://www.novinite.bg/articles/184250/Velika-Balgariya-Postavihme-Velikobritaniya-na-kolene-na-ATP-Cup-sled-trilar", "text": "България засрами една от най-великите спортни нации в лицето на Великобритания, след като \"лъвовете\" победиха с 2:1 британците за ATP Cup.Успехът бе изкован при мача по двойки в който Григор Димитров и Александър Лазаров шокираха и победиха Джо Солсбъри и Джейми Мъри, които са много по-опитни при двойките от нашите момчета.Гришо и неговият съотборник стигнаха до успеха след 7:6(5), 6:7(2), 11:9. Драмата бе пълна, защото нашите взеха първата част след тайбрек, после, също в тайбрек, загубихме втория сет, а в решителния тайбрек спасихме 2 мачбола, а в крайна сметка триумфирахме.Победата е по-сладка и с оглед на факта, че нашите постигнаха пълен обрат срещу островитяните. В началото на днешния ден Камерън Нори даде аванс на британците, след като победи в трисетова битка Димитър Кузманов след 6:2, 3:6, 6:2.След това обаче Григор Димитров даде ход на обрата и вдъхнови себе си и своите съотборници, след като изравни общия резултат на 1:1 победи след успех над Даниел Евънс след 2:6, 6:4, 6:1.Всичко обаче завърши чудесно с успеха на двойки и така Великобритания е на колена пред тенис България.      ", "date": "2020.01.03", "title": "Велика България! Поставихме Великобритания на колене на ATP Cup след трилър"}
{"url": "https://www.novinite.bg/articles/184220/Zadarjani-blizo-30-000-markovi-tekstilni-izdeliya", "text": "Митнически служители от Главна дирекция „Митническо разузнаване и разследване“ /ГД МРР/ задържаха 27 047 облекла и аксесоари с обозначения на световноизвестни марки. По-голямата част от задържаните артикули представляват чорапи с фигуративни изображения и надписи на известни спортни марки„Марковите“ стоки, част от които въобще не фигурирали в документите, са открити при митническа проверка на 16.12.2019 г. Артикулите, пристигнали със сухопътен транспорт от Турция и са представени за митническо оформяне в МБ София - Запад. При щателната проверка между декларираната стока митническите служители откриват общо 27 047 облекла, аксесоари и артикули с обозначения на световноизвестни марки.  По-голямата част от стоките – 25 629 артикула от тях не са били декларирани, т.е. не фигурирали в документите към товара и на практика са контрабанда.Задържани са 21 600 чифта чорапи, 2110 портфейла, 1299 чифта боксерки, 520 колана, 450 блузи и 8 якета, 100 шала, 90 чанти,  870 метални елементи - всички с обозначения на световни марки, сред които „GUCCI“, „GUESS“, „NIKE“, „АDIDAS“, „Tommy Hilfiger“, „Louis Vuitton“, „Lacoste“ , „Prada“, „Givenchy“, „Dolce е Gabbana“, „Armani“ и др.В изпълнение на  Регламент (ЕС) № 608/2013 за случая ще бъдат уведомени правопритежателите на съответните търговски марки, които да се произнесат дали задържаните декларирани и недекларирани стоки нарушават интелектуални права на съответните марки.", "date": "2020.01.03", "title": "Задържани близо 30 000 „маркови“ текстилни изделия"}
{"url": "https://www.novinite.bg/articles/184217/Zoran-Zaev-podava-ostavka", "text": "Днес се очаква премиерът на Северна Македония да подаде оставка и да бъде сформирано служебно правителство, което ще управлява до провеждането на предсрочни парламентарни избори на 12 април, съобщи БНР.До вота се стигна, след като Европейският съюз не даде през октомври дата за начало на преговори за членство на Северна Македония.Датата за оставката на правителството на Зоран Заев е известна, още когато миналата година партиите се договориха за предсрочни избори. До последната минута обаче имаше разногласия между управляващия Социалдемократически съюз и опозиционната ВМРО-ДПМНЕ за длъжността министър на вътрешните работи.Вчера следобед лидерът на опозицията Християн Мицкоски номинира Наке Чулев от Дирекцията за разузнаване, специализирал в Софийския университет. Зоран Заев още преди Нова година заяви, че оставката му като премиер е написана и само чака да бъде внесена в парламента, който според процедурата трябва да я констатира и пада цялото правителство.Днес президентът Стево Пендаровски трябва да даде мандат за съставяне на технически кабинет на досегашния министър на вътрешните работи Оливер Спасовски - номинация на управляващия Социалдемократически съюз. Веднага, след като беше избран да застане начело на преходното управление, Спасовски заяви, че най-голямото му желание е Зоран Заев да се върне бързо на премиерския пост. Спасовски ще бъде вторият служебен премиер на Северна Македония след Емил Димитриев. Той оглави преходното правителство по силата на Договора от Пържино след вълната от протести и медийни бомби, които разкриха корупция по най-високите етажи на властта и доведоха Зоран Заев на власт.Служебното правителство ще управлява 100 дни, както повелява Договора от Пържино. Залогът на предстоящите избори е голям, а изходът от вота може да доведе до завой в политиката на Скопие и отдалечаване от европейската цел.Проучване на обществените нагласи от края на декември показва, че Социалдемократическия съюз на Македония и Зоран Заев се ползват с най-голяма подкрепа в страната.", "date": "2020.01.03", "title": "Зоран Заев  подава оставка"}
{"url": "https://www.novinite.bg/articles/184209/Dnes-shte-bade-slanchevo", "text": "Днес ще бъде слънчево, но в часовете преди обяд на места в низините и котловините ще има мъгла или ниска облачност. Ще духа слаб, в Източна България до умерен западен вятър. Максимални температури между 5° и 10°, в София около 7°.Над планините ще бъде слънчево. Ще духа умерен до силен север-североизточен вятър. Максимална температура на височина 1200 метра 4-5°, на 2000 метра около минус 1°.Над Черноморието ще бъде предимно слънчево. Ще духа слаб до умерен западен вятър. Максимални температури на въздуха 6° - 7°, температурата на морската вода е 9°-10°. Вълнението на морето ще бъде 2-3 бала.", "date": "2020.01.03", "title": "Днес ще бъде слънчево"}
{"url": "https://www.novinite.bg/articles/184218/Armiyata-se-vklyuchva-v-evakuaciyata-v-Avstraliya", "text": "Хиляди хора, блокирани на източния бряг на опустошената от пожари Австралия, чакат да бъдат евакуирани от армията на страната, съобщи БГНЕС.Синоптиците прогнозират нов фронт, който ще засили още повече пламъците в щатите Виктория и Нов Южен Уелс. Премиерът на Виктория Даниел Андрюс, обяви за първи път в историята бедствено положение, като даде на властите повече правомощия да принудят хората да напуснат имотите си.Горските пожари вече убиха двама души в щата, а 17 са безследно изчезнали.Нов Южен Уелс също обяви извънредно положение и десетки хиляди летовници бяха призовани да напуснат националните паркове и отдалечените туристически зони.Очаква се кораб на военноморските сили да евакуира около 1000 от общо 4000 души, блокирани на плаж в изолирания град Малакота в Източна Виктория, като първо ще бъдат спасени жени, деца, възрастни хора и болни.При всички блокирани пътища морският транспорт е единственият изход от засегнатия град и всеки курс може да отнеме повече от ден.", "date": "2020.01.03", "title": "Армията се включва в евакуацията в Австралия"}
{"url": "https://www.novinite.bg/articles/184225/Tragediya-v-Graf-Ignatievo-Otkriha-trupa-na-3-godishno-v-kanal", "text": "В следобедните часове на 2 януари в РУ Хисар е получен сигнал за изчезнало дете. Това съобщиха от ОДМВР-Пловдив. 25-годишната майка, родом от село Стряма съобщила, че 3-годишния ѝ син е в неизвестност от близо два часа. Според нейните думи, детето за последно било видяно в село Дълго Поле, където семейството живее. След незабавно проведените оперативно-издирвателни мероприятия, служители на РУ Хисар в напоителен канал, находящ се в землището на село Граф Игнатиево, открили трупа на детето.На мястото е извършен оглед. Няма данни за настъпила насилствена смърт. Започнато е досъдебно производство за извършено престъпление по чл 127 ал 1 от НК. Работата по случая продължава", "date": "2020.01.03", "title": "Трагедия в Граф Игнатиево: Откриха трупа на 3-годишно в канал"}
{"url": "https://www.novinite.bg/articles/184222/Policai-goniha-djigiti-v-Dimitrovgrad", "text": "Вчера, около 01:20 ч., в гр. Димитровград, на кръстовището на ул.\"Панорамен път\" и ул.\"Бузлуджа\", автопатрул при РУ Димитровград е подал сигнал със стоп - палка на лек автомобил \"Субару\", при което водача на МПС не е спрял, а е продължил движението си. Това съобщиха от ОДМВР-Хасково. Вследствие на преследване от автопатрула, на бул.\"Г.С.Раковски\" лекия автомобил се удря в бордюр и спира. От него са побегнали две лица.В хода на проведени оперативно-издирвателни мероприятия са установени и задържани жена на 21 години от с. Долна махала, общ. Калояново и водача на МПС – криминално проявен 21 годишен мъж от гр. Пловдив, обявен за общодържавно издирване.От извършена справка е установено, че регистрационните табели на МПС също се издирват и принадлежат на друг автомобил.Образувано е бързо производство", "date": "2020.01.03", "title": "Полицаи гониха джигити в Димитровград"}
{"url": "https://www.novinite.bg/articles/184239/Zavrashtane-naj-gledan-balgarski-film-za-2019-g", "text": "“Завръщане” на режисьора Ники Илиев е най-гледаният български филм за 2019 г. с общо 91 018 зрители и боксофис от 797 609лв. През годината бяха показани общо 19 нови български филма, което е рекордна цифра за последните години. Именно в подобна нелека конкуренция филмът на продуцентите Башар Рахал, Ники Илиев и Богомил Грозев спечели любовта на зрителите, които пълниха киносалоните в продължение на 7 поредни седмици.Филмът с участието на редица популярни актьори, сред които Александър Кадиев, Бойко Кръстанов, Орлин Павлов, Диляна Попова, Евелин Костова, Искра Донова и двама от продуцентите Башар Рахал и Ники Илиев, се нарежда и в топ 10 на най-гледаните български филми след промените. Разказът е за четирима приятели, които се събират отново след 20 години в родния си Пловдив. Романтичната комедия, заснета на някои от най-красивите места на Пловдив, е част от събитията в годината, в която градът беше Европейска културна столица. Филмът е изцяло частно финансиран и е създаден с подкрепата на фондация „Пловдив 2019“ и рекламодатели от българския бизнес. Успехът на „Завръщане“ и положителните реакции на зрителите са най-добрата възможна оценка за филма. Освен премиерите в Лондон, Матера, Черна Гора, в следващите месеци предстоят прожекции във Виена, Берлин, Хамбург, Франфукт и Чикаго. Филмът се разпространява от bTV Studios.", "date": "2020.01.03", "title": "\"Завръщане\" - най-гледан български филм за 2019 г."}
{"url": "https://www.novinite.bg/articles/184210/Dneven-horoskop-za-petak-3-yanuari-2020-g", "text": "Как е любовният ви живот? Е, днес ще стане много по-хубав. Имате толкова много прекрасна енергия в себе си днес. Ще привлечете вниманието на хора, които отдавна харесвате.Забавете малко нещата и се уверете, че обмисляте всяка една опция, която имате. Ако бързате прекалено много, е възможно да пропуснете много добри възможности и да съжалявате по-късно.Имате много правила вкъщи, особено относно вещите. Днес имате възможността да забравите за тези правила и да помислите за нови, различни начини да ги организирате и подредите. Вижте повече на:", "date": "2020.01.03", "title": "Дневен хороскоп за петък, 3 януари 2020 г."}
{"url": "https://www.novinite.bg/articles/184249/Samneniya-za-afrikanska-chuma-v-golyam-svinekompleks", "text": ", предаде БНР.Пробите са взети тази сутрин и резултатите от тях ще бъдат готови в понеделник.Става въпрос за голям свинекомплекс в Северна България, който до момента не беше засегнат от заболяването. Миналата година чумата по свинете порази няколко  големи индустриални ферми, които осигуряват близо 1/3 от месото на пазара у нас. Принудително бяха унищожени близо 150 хиляди свине.", "date": "2020.01.03", "title": "Съмнения за африканска чума в голям свинекомплекс"}
{"url": "https://www.novinite.bg/articles/184232/Napusna-ni-Dimitar-Arnaudov-sekretar-na-prezidenta-po-vanshna-politika-i-bivsh-balgarski-poslanik", "text": "На 61-годишна възраст внезапно почина секретарят на президента по външна политика Димитър Арнаудов. Професионалният му път започва през 1986 г. в Министерството на външните работи, където заема различни постове в дипломатическата си кариера. Бил е трети и първи секретар в посолството ни в Атина, Гърция, съветник и временно управляващ посолството ни в Дъблин, Ирландия.В периода 2012 г. - 2017 г. е извънреден и пълномощен посланик на Република България в Република Албания.Президентът Румен Радев поднася искрените си съболезнования на семейството, близките и приятелите на Димитър Арнаудов. „Трудно е да повярваме, че един толкова деликатен, ерудиран човек и професионалист си тръгна от нас завинаги. Ще го запомним като любящ баща и съпруг, добър колега и приятел, отдаден на кариерата дипломат“, заявява държавният глава Румен Радев.Погребението ще бъде днес,  в родния град на дипломата - Гоце Делчев.", "date": "2020.01.03", "title": "Напусна ни Димитър Арнаудов – секретар на президента по външна политика и бивш български посланик"}
{"url": "https://www.novinite.bg/articles/184233/Premierat-i-energijniyat-ministar-inspektirat-gazoprovoda-Balkanski-potok", "text": "Балкански поток се строи с пълна мощност, краят на трасето не се вижда в едната и в другата посока. Да видят хората какви огромни съоръжения се правят. По над 5 км на ден се работи. Това заяви министър-председателят Бойко Борисов при инспекцията на изграждането на газопреносната инфраструктура „Балкански поток“ в участъка от кранов възел Горни Дъбник до кранов възел Селановци. Трасето на газопровода преминава през територията на 11 области, а в момента се работи по участък с дължина 45,2 км, разположен на територията на област Плевен. Към момента са доставени тръби за 215,20 км.Премиерът Бойко Борисов изтъкна, че се работи впечатляващо бързо и че строителните дейности се изпълняват в график по всички български и европейски процедури. „България спазва всички процедури като член на ЕС - обжалвания, търгове, всичко мина. От първия ден досега по над 5 км на ден се работи. Неслучайно го наричаме и така сме го презентирали в Брюксел -  газов хъб Балкан – защото той ще обслужва Балканите“, акцентира още Бойко Борисов. „ 45 минути летим над изграден газопровод. Вече на много места тръбите са под земята, заваряват се по американска технология“, отбеляза министър-председателят Борисов. По думите му по проекта са доставени 18 хиляди тръби общо, а допълнително 3700 са на бургаското пристанище. Премиерът Борисов подчерта, че сроковете за изпълнението за изграждането на „Балкански поток“ ще бъдат спазени и цялото трасе ще бъде готово в края на май.„Ние имаме геостратегически интерес да си останем в газопреносната мрежа. България е регионален стратегически газоразпределителен център на Балканите. Това означава, че тук ще идва газ от много страни, а България ще получава транзитни такси“, отбеляза премиерът Борисов. Той добави, че заедно с изграждането на интерконектора с Гърция страната ни ще постигне реална газова диверсификация.", "date": "2020.01.03", "title": "Премиерът и енергийният министър инспектират газопровода \"Балкански поток\""}
{"url": "https://www.novinite.bg/articles/184213/Ivan-Gavalyugov-za-yaz-Bebresh-Situaciyata-ne-e-bezopasna", "text": "\r\nСитуацията с яз. \"Бебреш\" в никакъв случай не можем да определим като безопасна. Това каза кметът на Ботевград Иван Гавалюгов в \"Сутрешния блок\" на БНТ.\r\nИван Гавалюгов, кмет на Ботевград: По официални данни от \"Напоителни системи\", които са държавното търговско дружество, което стопанисва яз. \"Бебреш\", има около 1,470 млн. куб. метра вода от полезния обем на язовира, който може да се ползва за питейно-битово водоснабдяване основно на Ботевград и околните села. Това е основният източникСитуацията в никакъв случай не можем да определим като безопасна, тъй като вече веднъж през октомври месец 2016 г. стигнахме до кота мъртъв обем на яз. \"Бебреш\". Сигналната лампа на нас ни е светнала много по-рано. Аз съм информирал официално \"Напоителни системи\" с писмо от юни месец, когато язовирът беше полупразен въпреки пролетното снеготопене и дъждове, които в интерес на истината не бяха толкова обилни.\r\n\r\n\r\n\r\n", "date": "2020.01.03", "title": "Иван Гавалюгов за яз. \"Бебреш\": Ситуацията не е безопасна!"}
{"url": "https://www.novinite.bg/articles/184241/Fandakova-Prez-2020-g-prodaljavame-modernizaciyata-na-gradskiya-transport", "text": "Столична община е в пилотната фаза за електронни обществени поръчки. Това каза кметът на София Йорданка Фандъкова, по време на среща в Столична община, предаде \"Фокус\".“Имаме готовност първите поръчки за годината да са по този начин. И да няма друг начин. Непрекъснато наши структури възлагат малки и големи поръчки. Първият проект е поддръжка на фонтаните в София. 240 000 лв. прогноза стойност”, добави Фандъкова.“Има и още няколко по-малки обществени поръчки. Процедура за патронажните услуги. Ползата е за участниците, че няма да разнасят кашоните с документи, вече всички документи се подават електронно. Удобство, по-малко хартия, максимална прозрачност за обществени поръчки”, каза още кметът на София.“От вчера дойдоха и последните 7 нови електрически автобуса, те са част от проекта. По линия 123 вече се движи новият електробуса. Очаква се новите да бъдат пуснати до края на месец март. Миналата година пуснахме първите 30 електробуса. Продължаваме с тази програма. Продължаваме с модернизацията на електротранспорта” посочи още тя.“До средата на годината ще бъдат пуснати в движение новите трамваи. Те ще се движат по линия 18. Продължаваме модернизацията на градския транспорт, като основна мярка за подобряване качеството на въздуха”, допълни Фандъкова.“До края на януари очаквам да приключат процедурите за подобряване на качеството на въздуха, със закупуването на 30 тролея. Продължават процедурите за 82 електробуса. 30 електробуса да се движат по линии 73, 74, 6 и 60. Това е много сериозна програма за модернизация на градския транспорт. Това е много конкретен, ясен план”, каза Йорданка Фандъкова.", "date": "2020.01.03", "title": "Фандъкова: През 2020 г. продължаваме модернизацията на градския транспорт"}
{"url": "https://www.novinite.bg/articles/184212/S-edin-chas-po-malko-shte-tekat-cheshmite-na-pernichani", "text": "С един час по-малко ще текат чешмите на перничани при новото режимно водоподаване, което влиза в сила от днес, съобщи общинският пресцентър.Вместо в 14.00 часа, водата в домовете на перничани ще идва в 15.00 часа и ще тече до 22.00 часа.Този часови график важи за централната градска част, кварталите \"Тева\", \"Мошино\", \"Изток\", град Батановци, селата Люлин, Мещица, Витановци, Кладница, Драгичево и Рударци и селището \"Делта Хил\".Пернишките квартал \"Църква\", \"Ралица\", \"Могиличе\", районът на бившия профилакториум, селата Големо Бучино, Дивотино и кв. \"Кало\" в Рударци ще получават вода от 16.00 часа до 23.00 часа. Водоподаването за селата Богданов дол, Черна гора, Ярджиловци и Лесковец, блоковете в квартал \"Бела вода\" и махала \"Шевърляк\" в квартал \"Калкас\" ще бъде с начален час 17.00 часа до 22.00 часа.Така областният център Перник и околните села ще продължат с едноразов режим, като водата ще тече по седем часа следобед, вместо по осем, както досега.Целта е режимът да се уеднакви за всички квартали и населени места,като всички получават вода,а не някои да нямат с дни, коментира кметът Станислав Владимиров.", "date": "2020.01.03", "title": "С един час по-малко ще текат чешмите на перничани"}
{"url": "https://www.novinite.bg/articles/184221/RZI-Pernik-dade-predpisanie-za-zatvaryane-na-detska-gradina", "text": "Регионалната здравна инспекция /РЗИ/ в Перник е дала предписание за спиране експлоатацията на детска градина 9 \"Калина Малина\" в кв. \"Проучване\", съобщиха от институцията. Мярката е предприета заради установено несъответствие в качеството на водата по отношение на нормативните изисквания.Още три отклонения са констатирани при пробовземане на ул. \"Рилски езера\" в пернишкия квартал \"Църква\" и в селата Витановци и Люлин. РЗИ е дало предписания до \"ВиК\" ООД - Перник за провеждане на задължителни хигиенни и противоепидемични мерки в трите населени места.Качеството на питейната вода в Перник се изследва в 12 пункта, разположени в различни квартали на града и 9 пункта в гр. Батановци и селата с режимно водоподаване.", "date": "2020.01.03", "title": "РЗИ-Перник даде предписание за затваряне на детска градина"}
{"url": "https://www.novinite.bg/articles/184243/Borisov-Osigurili-sme-vsichko-neobhodimo-za-avtomagistrala-Hemus-za-da-e-neobratimo-izgrajdaneto-j", "text": "„Всичко, което е необходимо за автомагистрала „Хемус“, сме го осигурили, така че изграждането й да е необратим процес. Ще видите като стане готова, в Северна България каква разлика и развитие ще има“. Това заяви министър-председателят Бойко Борисов, който инспектира изграждането на АМ „Хемус“ в участъка от Търговище към Шумен. „Много ни е красива България, но е много трудна за изграждане на пътища. Това, което най-много ме радва е, че в момента няма участък от магистралите, по който да не се работи, макар и на различни етапи“, акцентира премиерът Борисов. Той добави, че когато „Хемус“ бъде изградена, магистрала „Тракия“ ще се облекчи, което още повече ще благоприятства развитието на туризма. По време на инспекцията министър-председателят Борисов отбеляза напредъка по строежа на огромните мостови съоръжения по трасето. „След 2 месеца като дойдем, тук вече ще има поставен чакъл“, категоричен бе премиерът. „От скалата път се прави! И пак - бързо се строи, няма празници, няма делници, работи се много усърдно. От Търговище до Белокопитово вече може да се минава по чакъл“, каза министър-председателят Бойко Борисов. Той изтъкна, че по време на строежа на магистралата, археолозите са открили уникални находки, които вече са в музеите. Изграждането на отсечката от п. в. „Белокопитово“ до п. в. „Буховци“ започна през 2018 г., но строителството се забави заради обжалване на отчуждителните процедури. Работеше се в участък от близо 1,5 км, където строително-монтажните работи са вече изпълнени на 95%. Очаква се сериозен напредък и в оставащите близо 15 км от трасето. За тях бе получено разрешение за строеж в края на 2019 г. и в момента се правят насипи, изкопи, укрепване на откоси, бетонови, кофражни, армировъчни работи. Извършва се реконструкция на водопровод. Работи се и по големите съоръжения. През 2019 г. държавната фирма „Автомагистрали“ започна строителството и на новите 134 км от магистралата в участъка от п. в. „Боаза“ до пресичането с първокласния път Русе-Велико Търново. Очаква се АМ „Хемус“ да е готова през 2023 г.", "date": "2020.01.03", "title": "Борисов: Осигурили сме всичко необходимо за автомагистрала „Хемус“, за да е необратимо изграждането й"}
{"url": "https://www.novinite.bg/articles/184231/KZP-Pri-yanuarskite-namaleniya-e-po-lesno-da-se-zabludite", "text": "Доколко е изгодна цената на дадена стока, която сме си избрали да закупим при пазаруване от януарските намаления, може да се ориентираме най-добре като проучим при какви условия се предлага тя от повече различни търговци. Това каза за БНТ Ерджан Ахмед, главен юрисконсулт в Комисията за защита на потребителите. За да бъдат истински намаленията, законът изисква старата цена да е прилагана най- малко един месец преди кампанията за отстъпки. „Потребителите би следвало да обърнат внимание на обстоятелството, че някои от намаленията през ноември и декември, е възможно да са били за по-кратък период от време“, обясни той. Това означава, че изчислението на намалението на цената през януари може да не бъде нито въз основа на последната продажна цена, нито дори на старата цена преди намалението, а на база цената, която се е прилагала назад във времето за период, по-дълъг от един месец. Така например, ако Коледно-новогодишното намаление е било от 20 до 31 декември м.г., то намалената по време на него цена не може да бъде квалифицирана като стара цена, уточни Ерджан Ахмед. В случай че е продължило за период от един месец, то намалената цена по време на него се приема за стара, от която следва да се извърши януарското намаление. Ако потребителят има съмнение, че намалението е измамно, може да се обърне към КЗП. „Ние ще извършим проверки – както физически, така и документални, като ще изискаме от търговците да докажат, че обявената за стара цена наистина се е прилагала за период, по-дълъг от един месец“. Това изискване е с цел да няма спекулативно увеличаване на цените за кратък период от време – например за една седмица и след това да се обяви по-голям процент намаление. Проверки за коректността на намаленията се извършват по кампании на контролния орган и по сигнали на граждани. Нарушения на изискванията на закона по отношение съобщенията за намаление най-често се установяват при продажбите на облекла.", "date": "2020.01.03", "title": "КЗП: При януарските намаления е по-лесно да се заблудите"}
{"url": "https://www.novinite.bg/articles/184216/Zapochnaha-proverka-v-doma-za-hora-s-demenciya-kraj-Suhindol", "text": "Прокуратурата и социалното министерство започнаха проверка в дома за хора с деменция край Сухиндол. Там има 24 смъртни случая само за една година. Това на практика са една трета от пациентите в дома. Информацията изнесе омбудсманът Диана Ковачева. Тревожните данни дадоха повод да се заговори за ново Могилино.„Много държа да покажа доклада на омбудсмана за 2013 година. В него в 8 точки са направени предписания към дома. Само едно от тях не е изпълнено. Работим по въпроса, но сами разбирате, че такава голяма реконструкция и модернизация не може да бъде извършена със собствени средства”, това заяви в ефира на  директорката на дома Вера Дукова.„Стреснахме цяла България, твърдението „ново Могилино” е пресилено. 30 години се грижим за хората денем и нощем. Медицинско обслужване, лекари, специалисти – всичко, каквото е необходимо, ние сме го направили. Има проекти, през 2008 година е направен, но не беше одобрен. От тогава търсим възможности за финансиране. Говорихме с министър Сачева, имаме нейното разбиране, че въпросът ще бъде решен. Трябва да се направят по нов начин нещата, защото всяка реконструкция ще бъде безсмислено. Ще трябва да се направят центрове от защитен тип. Търсим подходящо място. Ще започнем работа по този въпрос още от другата седмица. Държавата и ние ще направим всичко възможно тези хора да имат нормални условия за живот”,  категоричен е кметът на общината Пламен Чернев.„Високата смъртност се дължи на това, че хората пристигат с много тежки заболявания, в много тежко състояние. Не са обгрижвани до момента на пристигането си при нас. Възрастовата граница е много висока. В тези 24 случая, 5 човека са на възраст над 90 години. Цифрата не е малка, но говорим за възрастни хора в много тежко състояние. Джипито е едно, което обслужва всички потребители тук”, разказа още Дукова.„Състоянието им е изключително тежко. От тези 24 починали, 19 са на възраст между 78 до 99 години.Карат ги в изключително тежко състояние. Карат ги на носилка, със система и ние трябва да се грижим за тях. Изписани от болница и ги карат тук. Има хора, дошли от улицата. Медицинското обслужване е на ниво, но това не е болница”, каза д-р Йорданов.", "date": "2020.01.03", "title": "Започнаха проверка в дома за хора с деменция край Сухиндол"}
{"url": "https://www.novinite.bg/articles/184237/Borisov-Podgotvyat-se-akcii-za-bokluka-na-oshte-7-mesta", "text": "„Поздравявам МВР, ДАНС и прокуратурата за акцията в Плевен. Това не е първото място, където влизат по този начин. Подготвят се акции на поне още седем места\". Това съобщи премиерът Бойко Борисов по време на инспекция на участъка от „Балкански поток“ в Плевенско във връзка с операцията на МВР, проведена в четвъртък. При нея бяха запечатани складове, в които се съхранявали 9000 тона нерегламентирани отпадъци. Проверява се дали те са опасни и откъде точно са внесени.„Всеки, който мисли, че може да прави далавера на гърба на здравето на българските граждани, ще си понесе санкциите“, категоричен бе Борисов.„Винаги съм считал, че има персонална отговорност, има хора, които получават заплата за своята работа и са оторизирани, когато издадат един документ, той да е законосъобразен. Ако има хора, които са нарушили закона, тук наблизо е Белене, където да завършат своята кариера. Това е борба с корупцията“, коментира премиерът във връзка с решението на РИОСВ за съхранение и горене на боклук на плевенската фирма, която не е имала нужния капацитет за подобна дейност.", "date": "2020.01.03", "title": "Борисов: Подготвят се акции за боклука на още 7 места"}
{"url": "https://www.novinite.bg/articles/184215/Kola-se-obarna-kraj-Ruski-pametnik-v-Sofiya", "text": "\r\n\r\nКола се обърна край Руски паметник в София в четвъртък след полунощ и се удари в дърво.\r\n\r\nЗа инцидента стана ясно от социалните мрежи, където бяха качени снимки от очевидци.\r\n\r\nСвидетели твърдят, че в колата са пътували трима души. Няма информация дали са пострадали.\r\n\r\n\r\n\r\n ", "date": "2020.01.03", "title": "Кола се обърна край Руски паметник в София"}
{"url": "https://www.novinite.bg/articles/184214/Manolova-Horata-bedstvat-bez-voda-zaradi-bezhaberieto-na-upravlyavashtite", "text": "Днес председателят на гражданската платформа „Изправи се.БГ” Мая Манолова и основатели на формацията направиха второ дарение в кампанията „Вода за Перник, вода за България”. Те доставиха нови 11 хиляди литра минерална и трапезна вода за жителите на пернишкия квартал „Църква“, който от 4 дни бедства без вода. Дарението прие кметът на квартала. Във видео Мая Манолова посочва, че „хората бедстват заради безхаберието на управляващите във ВиК-сектора.“ „Водата, която доставихме, е нашият жест за съпричастност и ще продължим с кампаниите за доставяне на вода. Управляващите да обяснят на хората кога ще им бъде възстановена водата”, каза още Манолова. Тихомир Василев от „Изправи се.БГ” съобщи, че утре и на следващия ден ще има доставки от 3700 литра от сдружението за с. Люлин, което от две седмици няма вода. За неделя готвим и следващо дарение от над 3000 литра вода от столична фирма – сега уточняваме в кой квартал или населено място да я доставим, обясни още Василев. Новите количества дарена вода бяха доставени пред кметството на кв. Църква в 8,30 часа тази сутрин.Количествата ще бъде раздадени на гражданите от местната власт. На 30 януари в Централната ремонтна база в кв. „Проучване“ в Перник от „Изправи се.БГ” доставиха дарение от 2730 литра минерална вода за жителите на Перник. На 28 декември от „Изправи се.БГ” разпространиха позиция с 10 въпроса към премиера Борисов във връзка с кризата във водния сектор. „В отговор на изявлението му, че изпраща МВР във ВиК-дружествата в страната, подчертаваме, че това е прах в очите на хората – от 28 ВиК- дружества в областните градове, 27 се управляват от държавата, тъй като или са 100 % държавна собственост или имат над 51 % собственост на държавата. Само в София водата се управлява от частна компания с концесия и участие на Столичната община. Ако премиерът е имал политическа воля да осъществи контрол, е можел да го направи в последните 10 години. Аналогичен е и случаят с ВиК – Перник. Дружеството е с 51 % държавно и 49 % общинско участие. Загубите на вода в Перник са над 74 %, според официалните данни на КЕВР и това е състоянието от години.И общината в Перник до скоро, и държавата от 10 години се ръководят от ГЕРБ, водният режим за гражданите е факт, а оставки няма”, се казва още в позиция на „Изправи се.БГ”. Режим на водата има в областите Перник, Плевен, Габрово и Ловеч, а от вчера стана ясно, че пред режим са Сливен, Шумен, Търговище, Ботевград, Варна и др., които са на минимума на водните си запаси. Обръщаме внимание, че от 1 януари 2020 г. повишение на цените на водата вече е обявено за 20 области, между които Ямбол (100 % държавно ВиК-дружество), Бургас (100 % държавно), Сливен (51 % държавно и 49 % общинско) , Варна (51 % държавно и 49 % общинско ), София (частно, концесия) и още 15 други, където ВиК-дружествата не се възползваха от правото си да не повишават цените. Само в 8 области на България водата не се повишава. Кампанията на „Изправи се.БГ” под мотото „Вода за Перник, вода за България” продължава с нови дарителски акции в събота и неделя.", "date": "2020.01.03", "title": "Манолова: Хората бедстват без вода заради безхаберието на  управляващите"}
{"url": "https://www.novinite.bg/articles/184219/Kak-da-izchislite-noviya-danak-za-kolite-v-Sofiya", "text": "\"Информационно обслужване\" АД въведе новите параметри в електронния калкулатор, чрез който всеки собственик на моторно превозно средство в София може да изчисли какъв данък ще дължи за автомобила си за 2020 г.Формулата, по която се формира данъкът за автомобилите, включва годината на производство, мощността и екологичният стандарт на колата. С промени в Наредбата за местните данъци, приети от Столичния общински съвет на 30 декември м.г., бяха повишени ставките за автомобили с по-ниски евростандарти – от 0 до Евро 4, както и за мощност над 74 kW (над 100 конски сили).Коефициентът за година на производство на автомобила е определен от Закона за местните данъци и такси, който е в сила от 2019 г. и не може да се променя от общините.В калкулатора за регистрираните в София автомобили са заложени всички коефициенти, които формират данъка за МПС. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила – в малкия талон (за по-новите МПС) или в големия талон (за МПС, регистрирани по-отдавна).Под  индекс В е записана годината на първа регистрация, по която се изчислява възрастта на колата. Индекс P.2 e за мощността на автомобила в киловати. Срещу индекс V.9 e записан екологичният стандарт на колата (от Евро 2 до Евро 6). При най-старите коли такъв екостандарт обикновено няма и срещу този индекс в документите на колата не пише нищо.    Калкулаторът може да бъде намерен на адрес: Чрез него всеки собственик може да се ориентира какви стойности на данък МПС се получават за автомобила му.", "date": "2020.01.03", "title": "Как да изчислите новия данък за колите в София?"}
