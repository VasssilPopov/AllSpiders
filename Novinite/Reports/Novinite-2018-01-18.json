{"url": "http://www.novinite.bg/articles/155692/140-rabotnici-ot-firma-za-obuvki-ne-sa-poluchavali-zaplati-ot-poveche-ot-dva-meseca", "text": "140 работници от фирма за обувки не са получавали заплати от повече от два месеца, фирмата е спряла дейност и има нов управител, който обаче никога не е идвал в България. Въпросът е кога в този случай работниците ще могат да си вземат заплатите.За случващото се съобщиха работниците от фирмата \"A.M. shoes\".Собственик на фирмата е Джовани Габриеле. Той стои и зад обявената в несъстоятелност фирма \"Абонданца\", като работниците са едни и същи, съобщи Дарик. Работниците разбрали, че фирмата спира дейност от секретарка, която се обадила от Италия. В същото време вчера е сменен и пълномощникът на собственика, а новият пълномощник е италиански гражданин, когото работниците не познават. Работниците разчитат на намесата на Икономическа полиция, защото по думите им от складовете на фирмата се изнася продукция. Те са потърсили още съдействието на социалното министерство и на омбудсмана Мая Манолова, като настояват да си получат заплатите и ако фирмата окончателно спира работа, да бъдат съкратени, за да се регистрират в Бюрото по труда. Към момента е установено, че предприятието е в престой от началото на годината, за който е издадена заповед. Според законодателството при престой по вина на работодателя той дължи възнаграждения за времето на престоя, обясняват от ГИТ.От ГИТ са връчили на управителката на дружеството предписание да изплати заплатите на работниците. Тя обаче е сменена, а новият представител не е открит. Той е вписан като управител на дружеството часове след началото на проверката на ГИТ. Това на практика оставя Агенцията с вързани ръце. От ГИТ обясниха за OFFNews, че могат предприемат и други действия, в това число да се иска съдействието на полицията за издирването на управителя, за когото обаче няма данни да е идвал в България.", "date": "2018.01.18", "title": "140 работници от фирма за обувки не са получавали заплати от повече от два месеца"}
{"url": "http://www.novinite.bg/articles/155670/Linejka-avtobus-i-koli-avariraha-v-Dobrichko", "text": "Линейка с болен на хемодиализа и десетина автомобила са закъсали по пътя Добрич - курортния комплекс \"Албена\" поради навята двуметрова пряспа край село Славеево, съобщават от пресцентъра на областната управа за зимната обстановка в региона.По пътя за Генерал Тошево също има аварирал автобус, който е препречил платното и движението е спряно, предаде БТА.Заради силния вятър, чиито пориви достигат до 12 метра в секунда, в областта има множество прекъсвания на изводи - високо напрежение, и това е причина за нарушеното електроснабдяване в селища. Все още помпените станции на \"ВиК\" са без ток, като екипи на \"Енерго-Про\" отстраняват авариите, информират от областната управа.От Областното пътно управление съобщават, че пътните артерии от републиканската мрежа са проходими при зимни условия, като остават затворени отсечките Добрич-Варна и Добрич-Генерал Тошево-село Кардам. В цялата област 32 машини разчистват снега по всички пътни направления.", "date": "2018.01.18", "title": "Линейка, автобус и коли аварираха в Добричко"}
{"url": "http://www.novinite.bg/articles/155672/Obyaviha-bedstveno-polojenie-v-Karlovo", "text": "Обявено е бедствено положение в Карлово, със заповед на кмета Емил Кабаиванов.Във връзка с ураганния вятър, с напорни екстремни пулсации и пориви, са нанесени множество материални щети на територията на общината, разрушени са покривни конструкции, нанесени са щети на автомобили, изкоренени са дървета и е прекъснато на места електрозахранването, се казва в съобщението на кмета.Щабът за координация ще премине в непрекъснат режим на работа, а Кабаиванов ще получава информация за спасителните и възстановителните работи на всеки час.Най-тежки са пораженията в болницата, където преди час е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покривът на училище „Христо Проданов” също е на земята, здравната служба в село Васил Левски също е без покрив”, каза зам.-кметът Стойо Карагенски, цитиран от \"Фокус\".Поддържа се непрекъсната връзка с кметовете на селищата, а общинска комисия обхожда най-пострадалите места. По думите на Карагенски има много дървета, които са препречили улиците, а контейнерите за смет се движат от вятъра. Хората са предупредени да не излизат от домовете си. Няма подадени сигнали за пострадали, добави още зам.-кметът. ", "date": "2018.01.18", "title": "Обявиха бедствено положение в Карлово"}
{"url": "http://www.novinite.bg/articles/155660/Sazdavat-100-novi-socialni-uslugi-za-hora-s-uvrejdaniya", "text": "100 нови социални услуги в общността за над 2000 лица с увреждания и възрастни, които не могат да се обслужват сами, ще бъдат създадени до 2021 г. Това предвижда Планът за изпълнение на Националната стратегия за дългосрочна грижа за периода 2018-2021 г., който беше одобрен от правителството, съобщиха от правителствената пресслужба. Над 30 000 души с увреждания и възрастни хора ще могат да ползват патронажна грижа и социални услуги в домашна среда – личен асистент, социален асистент и домашен помощник, през следващите четири години. Основната цел на плана е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността. Документът включва мерки за управление на социални предприятия за насърчаване на трудовата заетост на хората с увреждания, подобряване на нормативната уредба и ефективността на системата за дългосрочна грижа и обучения за повишаване на капацитета на специалистите в тази област. Включени са и дейности за закриване на 10 специализирани институции за лица с психични разстройства и умствена изостаналост с недобри условия на живот. От тях ще бъдат изведени над 700 потребители, за които ще се осигури качествена грижа чрез осигуряване на социални услуги в общността, включително и от резидентен тип. Финансирането на мерките по плана ще е по линия на оперативните програми „Развитие на човешките ресурси“ и „Региони в растеж“ и от държавния бюджет.", "date": "2018.01.18", "title": "Създават 100 нови социални услуги за хора с увреждания"}
{"url": "http://www.novinite.bg/articles/155676/185-naseleni-mesta-v-yujnata-chast-na-stranata-sa-bez-tok", "text": "Най-много населени места без  са в Хасковско,  и Пловдивско. Над 60 сигнала за паднали дървета, опасни предмети и скъсани електропроводи са получени в оперативните центрове на пожарната.Снеговалеж и силен вятър има във Варна, Добрич, Габрово, Кюстендил и Пазарджик.Получени са сигнали за паднали дървета и висящи опасни предмети от покривите на сградите. Прекъснато е електроснабдяването в селата Турян, Станевска махала, Река, Требище, цялото Арденско корито, Момчиловци, Соколовци и Тикале в района на Смолян.Затворени за движение са пътищата за Турян, Габрица и Левочево, както и около селата Киселчово, Черново, Мугла, както и Смолян - Пампорово. Със заповед на кмета на община Смолян е обявено бедствено положение.Поради обилен  и силен вятър временно е спряно движението по пътя Варна - Добрич, Добрич - Генерал Тошево - Кардам.Затворени са проходите Троян-Кърнаре и Шипково-Рибарица.Над 30 сигнала за произшествия, свързани с метеорологичната обстановка, са получени в оперативния център на пожарната в Пловдив. Силният вятър е отнесъл част от покрива на столовата на СОУ \"Христо Проданов\" в гр. Карлово. Учебните занятия не са прекратени и няма опасност за учениците.Спряно е движението по пътя Казанлък - Шипка, трафикът е насочен по обходен маршрут през Дунавци и Шейново - Шипка.Затворен за всички видове моторни превозни средства е Троянският проход.", "date": "2018.01.18", "title": "185 населени места в южната част на страната са без ток"}
{"url": "http://www.novinite.bg/articles/155681/Liftat-na-Bansko-ne-raboti", "text": "Ураганен вятър затвори ски центъра „Банско”.Съоръженията не работят от съображения за сигурност, след като вчера вятърът е бил с пориви между 120 и 150 км/час.Туристите, които са си купили карта са съоръженията, без да са я ползвали, получиха парите си обратно. Силният вятър, както и снеговалежът, причиниха проблеми в няколко района на България. В Смолян и Карлово беше обявено бедствено положение.  Движението по много пътища в страната беше ограничено, а десетки населени места останаха без ток заради аварии по електропреносната мрежа.Синоптиците очакват вятърът да започне да отслабва едва в края на деня.", "date": "2018.01.18", "title": "Лифтът на Банско не работи"}
{"url": "http://www.novinite.bg/articles/155688/Otvoriha-patya-Dobrich-Varna", "text": "Отворен за движение е пътят Добрич-Варна. Движението на моторни превозни средства по пътната отсечка бе затворено поради аварирали тежкотоварни автомобили на територията на Областно пътно управление Варна. Разчистен е пътният участък в района на село Славеево, където имаше заседнала линейка с болен на хемодиализа. Машини на фирмата, ангажирана със зимната поддръжка на републиканската пътна мрежа, продължават активно работа по почистване на пътя Добрич-Генерал Тошево-Кардам и извеждане на закъсалите автомобили. Екипи на енергоразпределителното дружество работят по отстраняване на възникналите аварии и възстановяване на захранването по помпените станции на ВиК и в населените места в областта.", "date": "2018.01.18", "title": "Отвориха пътя Добрич-Варна"}
{"url": "http://www.novinite.bg/articles/155662/Poredna-tejka-katastrofa-na-peshehodna-pateka", "text": "Дете беше блъснато пешеходна пътека във Варна. Инцидентът е станал на улица „Младежка” на 17 януари, малко след 19:00 часа.  Момчето е пресичало пъното платно, когато е било ударено от „Опел”. Зад волана на колата е бил 57-годишен водач.  Пострадалото дете е настанено в болница с фрактура на крака. За живота му няма опасност.", "date": "2018.01.18", "title": "Поредна тежка катастрофа на пешеходна пътека"}
{"url": "http://www.novinite.bg/articles/155644/56-vyarvat-v-prezidentskata-instituciya", "text": "Първите 12 месеца на президента Румен Радев показват устойчиви нива на доверие от около 60% и на недоверие – около и под 30%. Това сочат данни, базирани на ежемесечния „Политически и икономически индекс на „Галъп интернешънъл“ – независимото от външно финансиране изследване с десетки индикатори, което тече всеки месец повече от четвърт век чрез преки стандартизирани интервюта „лице в лице“ с извадки 1000/800. Максимално стандартно отклонение: ±3/3.5% при 50%-ови дялове при извадки 1000/800.Социолозите посочват, че това е най-благоприятната като обществено доверие стартова година от времето на старта на Петър Стоянов насам. Институцията приключи годината с 56% доверие и 29% недоверие, с което Радев е най-популярната политическа фигура в страната. Сравнително високо доверие има и вицепрезидента Йотова. Най-неблагоприятна беше началната картина на доверие в мандата на президента Плевнелиев, а най-високи бяха стартовите равнища на доверие при президента Петър Стоянов – дошли в контраст на изключително тревожно масово съзнание заради политическа и икономическа криза от 1996 – 1997 г., отбелязват от „Галъп”.", "date": "2018.01.18", "title": "56% вярват в президентската институция"}
{"url": "http://www.novinite.bg/articles/155647/Parlamentat-ratificira-Dogovora-za-priyatelstvo-s-Makedoniya", "text": "Парламентът ратифицира Договора за приятелство с Македония.Депутатите одобриха единодушно със 186 гласа „за“, предаде Агенция „Фокус“.На ратификацията присъства и посланикът на Македония в България Н.пр. Марян Гьорчев.Договорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка.На 27 юли от всички парламентарни групи беше приета Декларация в подкрепа на договора. На 15 януари македонският парламент ратифицира Договора за приятелство, добросъседство и сътрудничество между Македония и България с 61 гласа „за“ и 1 „въздържал се“.Ратификацията му от парламента в Скопие предизвика вълна от положителни реакции у нас. Решението на македонския парламент беше приветствано от държавния глава Румен Радев, премиера Бойко Борисов, председателя на парламента Цвета Караянчева, Министерството на външните работи, председателят на парламентарната група на ГЕРБ Цветан Цветанов.С договора се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави. Предвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Създават се предпоставки за подобряване на икономическите, финансовите и търговските отношения между държавите, и за насърчаване на инвестициите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза. ", "date": "2018.01.18", "title": "Парламентът ратифицира Договора за приятелство с Македония"}
{"url": "http://www.novinite.bg/articles/155640/Evrostat-Edna-chetvart-ot-balgarite-polzvashti-Internet", "text": "Повече от една четвърт от българите, които ползват интернет, пазаруват и онлайн в мрежата, показват данни от проучване на Евростат за нагласите на интернет-потребителите в Евросъюза през 2017 г., цитирани от БГНЕС.За последните пет години делът на хората у нас, които пазаруват по интернет, е нараснал повече от два пъти - от около 10 процента през 2012 г. - до 27 процента през м.г., показват актуалните данни на европейската статистика. Хората от градовете у нас пазаруват почти двойно повече онлайн от хората в селата, показва още анализът на Евростат.Сред Топ 5 на най-честите покупки в Интернет за българите най-висок дял заемат стоките за дома - 73 процента. Следват: пътувания или хотелски резервации - 26 процента, билети за различни събития - 15 процента, покупка на дрехи или спортни стоки - около 14 процента, различни видове електронно оборудване - също 14 процента и др.Най-малко българите са купували онлайн следните стоки: лекарства, храни и напитки, както и филми и музика - средно между 4-5 процента.Като най-често срещани проблеми при пазаруването онлайн българите определят следните фактори: трудности при намирането на информация относно гаранции и други законови права; доставка на погрешни или повредени стоки; крайните разходи са по-високи от посочените ( обикновено по-висока цена за доставка, неочаквана такса за транзакция); проблеми, свързани с измама (стоките не са получени изобщо, финансови загуби вследствие на злоупотреба с данните от кредитната карта на купувача и др.); трудности при подаване на оплакване и искане на обезщетение или получаване на незадоволителен отговор след подадено оплакване.В ЕС онлайн пазаруват около 68 на сто от потребителитеСредният процент на пазарувалите онлайн в ЕС е около 68%, показват данните на Евростат. Най-висок дял на онлайн-пазаруването е отчетен във Великобритания – 86%, Швеция – 84%, Дания, Германия, Люксембург и Нидерландия – 82% и др. Най-нисък е делът на онлайн-купувачите в Румъния - 23 на сто, България - 27 на сто и Кипър - 39 на сто.По-голямата част от покупките на европейските електронни купувачи включват дрехи и спортни стоки – 64%, пътни и ваканционни посещения – 53%, стоки за бита – 46%, билети за събития – 39%, книги, списания и вестници -34%.Четирима от всеки 10 е-купувачи в ЕС декларират, че са изразходвали от 100 - до 500 евро за онлайн-покупките си през миналата година.Според изчисления на експерти онлайн продажбите в световен мащаб през 2020 г. се очаква да достигнат 4 трилиона долара - спрямо 1,6 трилиона долара през 2016 г., като подобни темпове за растеж са заложени и за онлайн търговията в ЕС.", "date": "2018.01.18", "title": "Евростат: Една четвърт от българите, ползващи Интернет"}
{"url": "http://www.novinite.bg/articles/155671/Razrabotvat-mobilno-prilojenie-za-investitorite", "text": "Ще бъде разработено мобилно приложение за инвеститорите, както и денонощно виртуално деловодство за тях към Агенцията за инвестиции. Това заяви министърът на икономиката Емил Караниколов. Подробностите от Кремена Кръстева.Мобилното приложение ще бъде на различни езици, по този начин компаниите ще могат да се запознаят с пълната информация за условия за инвестиции, обясни министър Караниколов.\"Картата, която подготвяхме още от миналата година, в която всеки инвеститор ще може да вижда какъв бизнес има на територията, разбита на региони в България, се подготвя. В момента свързваме с картите, които имат от МОН, с цел всеки един инвеститор да вижда какви учебни заведения и университети съществува. Също и с Агенция по заетостта за да се вижда и какви свободни бройки и какви специалисти има\", обясни Караниколов.В отговор на журналистически въпрос икономическият министър обясни, че би било добре за България и за бизнеса тук страната ни да бъде част от Еврозоната.  ", "date": "2018.01.18", "title": "Разработват мобилно приложение за инвеститорите"}
{"url": "http://www.novinite.bg/articles/155653/Celiyat-Razgrad-bez-parno-i-topla-voda", "text": "Топлоподването на всички абонати на \"Топлофикация - Разград\" ЕАД е прекъснато. Това съобщават от дружеството в града. Всички клиенти на дружеството в града останаха без парно и топла вода. Като причина местната топлофикация изтъква авария, възникнала на 18 януари. От дружеството обясняват, че е създадена организация за работа на ремонтните екипи по възстановяване на топлоснабдяването. \"Топлофикация - Разград\" ЕАД се извинява на клиентите си за причиненото неудобство, предаде БГНЕС.", "date": "2018.01.18", "title": "Целият Разград без парно и топла вода"}
{"url": "http://www.novinite.bg/articles/155656/Gripna-epidemiya-i-v-Pazardjik", "text": "В Пазарджик е обявена грипна епидемия. Неучебни са дните до вторник - 23 януари, включително, информира БНР. Има доказан грип в Пазарджик, информират от Регионалната здравна инспекция. Седем от 10 проби са с грип \"Ямагата\". Щамът е от тип Б и за първи път се открива в региона. Той не е включен в противогрипните ваксини, уточняват от РЗИ. \"Ямагата\" не е нито по-опасен, нито по-лек от разновидностите в група А. Според специалистите, въпросният щам е открит единствено в Пазарджик и към момента не са регистрирани други случаи в страната. Днес регионалният пандемичен щаб ще решава, дали да бъде обявена грипна епидемия в общината. Специалисти прогнозираха, че се очаква от грип да се разболеят 500 хиляди души, отчетено беше, че най-много болни има в област Пазарджик. В риск за епидемия са още няколко области, сред които е София-град. В момента епидемия има в Перник", "date": "2018.01.18", "title": "Грипна епидемия и в Пазарджик"}
{"url": "http://www.novinite.bg/articles/155677/Bezplatni-pregledi-za-rak-na-matochnata-shijka-v-Sofiya", "text": "15 хиляди и 200 са жените с доказан рак на маточната шийка по данни на Нациоалния раков регистър. До 3-и февруари те могат да се прегледат безплатно в Университетската специализирана болница по онкологични заболявания в столицата, съобщи проф. Веселина Първанова, ръководител на Клиниката по лъчелечение в болницата. За прегледите е необходимо предварително записване. Жените с доказан рак на маточната шийка трябва се проследяват особено до петата година от заболяването, и това е най-важното, което пациентките трябва знаят, категорична е пред БНР проф. Първанова: \"Тези болни би трябвало да се преглеждат и ние обръщаме внимание, защото открити, ранните рецидиви могат да бъдат лекувани, а запуснатите рецидиви означават край на живота на тези жени. Активността на пациента е много важна\". Консултациите в болницата ще бъдат с гинеколог, лъчетерапевт и химиотерапевт. Това е осигурено по Здравна каса, но е важно да се напомни, че при този вид рак не се използват туморни маркери. Проф. Веселина Първанова допълни: \"Те имат всякаква възможност да получат от личния лекар направление и до първите две години на всеки три месеца трябва да се следят. До втората - на три месеца, след това на шест месеца, след това на една година, за да може и рано хванатият рецидив да бъде лекуван и жените да запазят своето здраве и живот\". Всяка година от от рак на маточната шийка заболяват около 1 100 жени, а около 400 умират. Причинител на заболяването е човешкият папиломен вирус. Ракът на маточната шийка е сред малкото видове, които биха могли да бъдат предотвратени чрез профилактични прегледи.", "date": "2018.01.18", "title": "Безплатни прегледи за рак на маточната шийка в София"}
{"url": "http://www.novinite.bg/articles/155630/Dneven-horoskop-za-chetvartak", "text": "Подайте ръка на един от най-близките си приятели днес. Има сериозна нужда от вас и вашата подкрепа. Днес ще разберете дали има хора, които ви подкрепят и кои са те.Проведете дълъг, хубав разговор със себе, преди да решите по кой път да тръгнете. Ще ви подейства успокояващо, освежаващо и много ще ви улесни при взимането на решение.Не хабете енергията си да премисляте всичко по няколко пъти. Обикновено първото нещо, което изплува в съзнанието ви е правилно. Може би се нарича интуиция, но няма да ви излъже. Вижте повече на: ", "date": "2018.01.18", "title": "Дневен хороскоп за четвъртък"}
{"url": "http://www.novinite.bg/articles/155642/Majka-darji-dashterite-si-zaklyucheni-kakvo-e-reshenieto-na-sluchaya-v-Svishtov", "text": "Прокуратурата в Свищов, полицията и социалните служби в града започнаха проверка по случая с двете сестри, за които беше подаден сигнал, че принудително са държани затворени. Според хора от квартала жените са с психични проблеми, а майка им от години ги държи под ключ при мизерни битови условия, предаде БНТ.Генчо Генчев, кмет на Свищов: Помещават се в една стая в изключително мизерни условия, без топла вода, със запушени канали, чаршафите сигурно не бяха прани от години. Едната дъщеря беше във видимо неадекватно състояние, а другата говореше много над нормалното. Има някакъв психически проблем в това семейство, категоричен беше той.По думите му, обстановката е \"покъртителна\", но няма данни дъщерите да са връзвани или над тях да е упражнявано насилие.Генчо Генчев, кмет на Свищов: Смятам, че трябва да се намесим, защото в това състояние, в което се намират, няма да изкарат дълго.", "date": "2018.01.18", "title": "Майка държи дъщерите си заключени: какво е решението на случая в Свищов?"}
{"url": "http://www.novinite.bg/articles/155641/Dnes-e-Svetovniyat-den-na-Snejniya-chovek", "text": "Денят се чества от 2011 г. и е неофициален празник на един любим в зимните игри на децата приятел. Датата е избрана заради единицата, изобразяваща дръжката на метлата му, и заради осмицата - формата на тялото му, предаде БНТ.Идеята за Световен ден на Снежния човек е предложена от Корнелиус Грец, който е известен с най-голямата си колекция от снежни човеци. Корнелиус казва \"Снежният човек надмогва политически и религиозни граници. Той е обичан както от по-възрастните поколения, така и от по-младите\". Снежният човек е символ на забавата през зимата.", "date": "2018.01.18", "title": "Днес е  Световният  ден на Снежния човек"}
{"url": "http://www.novinite.bg/articles/155657/Patishtata-v-stranata-se-chistyat-neprekasnato-no-karajte-vnimatelno", "text": "Близо 500 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия, съобщиха от пресцентъра на Агенция \"Пътна инфраструктура\". Снеговалеж и силен вятър има в момента в областите Варна, Добрич, Търговище, Габрово, Кюстендил и Пазарджик. Необходимо е шофьорите да тръгват на път само с подходящи гуми, да карат внимателно и със съобразена скорост. Настилките се обработват непрекъснато, но заради ниските температури и силния вятър е възможно да има хлъзгавост и снегонавявания на платното и шофьорите трябва да карат внимателно. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори. Поради обилен снеговалеж и силен вятър временно е ограничено движението по път II-29 Варна - Добрич и път III-2902 Кичево - Аксаковска панорама, както и по път I-5 Казанлък – Шипка като трафикът е насочен по обходен маршрут: път I-6 Казанлък - Дунавци - път III-5601 Дунавци – Шейново – Шипка. Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. Затворен за всички видове моторни превозни средства е Троянският проход. Без ограничения е преминаването през проходите „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Целогодишно забранено за МПС над 3,5 тона е преминаването през „Дюлински” и „Пампорово”, а на товарни автомобили над 10 тона през „Вратник” и „Твърдишки“. Забранено за МПС над 12 тона е преминаването през проходите „Петрохан“, „Котленски“ и „Шипка”.", "date": "2018.01.18", "title": "Пътищата в страната се чистят непрекъснато, но карайте внимателно"}
{"url": "http://www.novinite.bg/articles/155686/Nad-500-prestapnici-s-efektivni-prisadi-sa-se-ukrivat", "text": "Над 500 престъпници с ефективни присъди са избегнали правосъдие и се укриват, въпреки че са осъдени на лишаване от свобода или доживотен затвор. Това сочи анализът на прокуратурата на данните от първоинстанционните прокуратури. Справката се базира и на данните на около половината от прокуратурите. Данните представи говорителят на главния прокурор Румяна Арнаудова по време на брифинг във връзка с разпореждането на главния прокурор Сотир Цацаров за проверка относно всички осъдени на лишаване от свобода и доживотен затвор, които не са задържани за изпълняване на присъдата си. Арнаудова уточни, че анализът на събраните до сега справки сочи, че лицата, които се укриват от влезлите им в сила присъди са над 500. Проверката се наложи, след като стана ясно, че убиецът от Нови Искър се е укривал девет години, въпреки присъдата си за педофилия. Справката не е пълна. Тя трябва да е готова в срок до 2 февруари. До тогава прокуратурите в страната следва да предоставят данните за срочността и ефективността на мерките и действията по привеждане в изпълнение на присъдите.", "date": "2018.01.18", "title": "Над 500 престъпници с ефективни присъди са се укриват"}
{"url": "http://www.novinite.bg/articles/155673/Chastnite-ohraniteli-shte-mogat-da-izpolzvat-fizicheska-sila-pri-arest", "text": "Частните охранители имат право да използват физическа сила, само когато това е абсолютно необходимо при задържане на лице. Това записаха депутатите в текстове от Закона за частната охранителна дейност на второ четене.Народните представители предвидиха охранителният състав на едноличен търговец или юридическото лице да използва помощни средства по изключение при неизбежна отбрана и крайна необходимост по смисъла на Наказателния кодекс. Това са белезници - каучукови, пластмасови, щурмови и електрошокови палки и прибори.Използващият помощни средства трябва да вземе всички мерки за опазване живота и здравето на лицата, срещу които са насочени, предава БТА.При терористичен акт или заплаха от терористичен акт частните охранители действат по предварително съгласуван с МВР план, конкретен за всеки обект.При данни за извършващо се или извършено престъпление частните охранители незабавно уведомяват полицейските органи.Ръководителите на частни фирми за охрана са длъжни да осигурят достъп на органите на МВР и ДАНС до информацията, с която разполагат, включително съдържаща се в записи от видеонаблюдението, за извършено, извършвано или подготвяно престъпление или нарушение на обществения ред, незабавно при узнаването й и/или при поискване от съответните длъжностни лица.Парламентът даде право на частни фирми да охраняват обществени мероприятия и масови прояви с краткосрочен характер. Охраната на мероприятия може да включва и осигуряване на пропускателен режим. От БСП обвиниха управляващите в опит по законов път да налагат контрол върху граждански протести поради страх.В закона е предвиден и отделен вид охранителна дейност - охрана на питейни и развлекателни заведения, дискотеки, игрални и компютърни зали. Тя може да включва и видеонаблюдение при спазване на Закона за защита на личните данни и/или мониторен контрол.", "date": "2018.01.18", "title": "Частните охранители ще могат да използват физическа сила при арест"}
{"url": "http://www.novinite.bg/articles/155684/Ostaviha-v-aresta-maja-ubil-saprugata-si", "text": "61-годишният Борислав Вълков от Хасково, обвинен, че е убил жената, с която живее на семейни начала, остава в ареста. Това постанови днес състав на Окръжен съд-Хасково. Миналият петък, Вълков и Антоанета Тодорова седнали да пият. В разгара на купона, тя му направила забележка, че музиката е висока. Ритнала го в устата, а Борислав започнал да я налага с юмруци. След това починалата се оплакала от главоболие. Оставили посещението на лекар за следващия ден. В събота обаче Антоанета починала. Днес държавното обвинение поиска Борислав Вълков да остане в ареста. Според разследващите имало данни, че Борислав е душил Антоанета. По време на съдебното заседание стана ясно, че обвиняемият е с лоши характеристични данни. Борислав поиска да бъде освободен от ареста, защото страдал от биполярно разстройство и нямало кой да се грижи за възрастната му майка.Според съда, има опасност да извърши друго престъпление или да се укрие.", "date": "2018.01.18", "title": "Оставиха в ареста мъжа, убил съпругата си"}
{"url": "http://www.novinite.bg/articles/155669/Blasnaha-maj-na-peshehodna-pateka-v-Gabrovo", "text": "На бул. \"Трети март\" в Габрово е възникнал пътен инцидент между лек автомобил „Форд“, управляван от 36-годишен мъж от Габрово и пресичащия на пешеходна пътека 63-годишен местен жител.Пострадалият пешеходец е настанен за лечение в болницата в Габрово с фрактура на лявата бедрена кост. Водачът на автомобила е тестван за употреба на алкохол с техническо средство, което отчело нулев резултат. На пострадалия е взета  е кръвна проба за химически анализ.На местопроизшествието е извършен оглед. Причините за инцидента са в процес на изясняване. По случая е образувано досъдебно производство.", "date": "2018.01.18", "title": "Блъснаха мъж на пешеходна пътека в Габрово"}
{"url": "http://www.novinite.bg/articles/155680/Zadarjaha-izvarshitelite-na-obira-v-selo-Totleben", "text": "Разкрити са авторите на въоръжен грабеж, извършен вчера на бензиностанция в с.Тотлебен. Незабавните действия на криминалистите са предприети веднага след сигнал, постъпил около 1.35 часа на тел. 112 часа. По първоначална информация, неизвестен заплашил с оръжие служител на бензиностанцията и отнел пари и лотарийни билети. Местопроизшествието е посетено от полицейски служители. Под ръководството на Плевенската районна прокуратура са проведени активни процесуално-следствени и издирвателни действия за установяване и задържане на извършителя.Извършени са огледи и претърсване в къща в с. Тотлебен, където били установени част от инкриминираните вещи.  Задържани са извършителите - на 27 и 28 г., от същото село. След доклад на събраните материали в прокуратура, 28-годишният е привлечен като обвиняем по чл. 198, ал.1 от НК и му е наложена мярка за неотклонение „задържане под стража“ за срок до 72 часа. Работата по случая продължава в рамките на образуваното по случая бързо производство.", "date": "2018.01.18", "title": "Задържаха извършителите на обира в село Тотлебен"}
{"url": "http://www.novinite.bg/articles/155689/2-hilyadi-leva-sa-iztocheni-ot-kreditni-i-debitni-karti", "text": "Три досъдебни производства за престъпления против паричната и кредитната система е образувала Окръжна прокуратура от началото на годината. Граждани подали сигнали за неправомерно използване на дебитни и кредитни карти на тяхно име- използване на платежни инструменти, теглене от банкомат, плащане чрез ПОС- устройство и извършени транзакции – плащания за покупки през интернет. Общата сума, представляваща щета за титулярите на сметките е в размер на 2 320 лева. Към настоящия момент досъдебните производства се водят срещу неизвестни извършители. По досъдебните производства са дадени указания за събиране на доказателства и установяване на автора на извършените престъпления.", "date": "2018.01.18", "title": "2 хиляди лева са източени от кредитни и дебитни карти"}
{"url": "http://www.novinite.bg/articles/155678/Prodadoha-kukerski-kostyum-za-22-000-evro", "text": "Рекордните 22 000 евро плати гастарбайтерът Николай Аспарухов от симитлийското село Черниче, известен с прякора Талайката за кукерския костюм на Димитър Кехайов - Мимо от Банско, информира \"Монитор\". Сделката е станала след международния фестивал на маскарадните игри „Симитлия-древната земя на кукерите“, който се състоя на стадион „Септември“ в Симитли. Кукерският костюм, който е с рекордната дължина на косъма от 109 см, ще кандидатства за рекорд на Гинес. Талалайката, който си дошъл за празниците от Испания купил костюма и веднага го подарил на своя син Александър Аспарухов, който също е привързан към древната традиция на кукерските игри. Димитър Кехайов – Мимо с насълзени очи се раздели с кукерския костюм. Той споделя: „10 години гледах сам кози и пръчове, дългият косъм е резултат лично на моите грижи към животните. Рекордното предложение ме изненада много, няма да крия. С парите си решавам финансови трудности“, каза Мимо.", "date": "2018.01.18", "title": "Продадоха кукерски костюм за 22 000 евро"}
{"url": "http://www.novinite.bg/articles/155633/Spipaha-745-kilograma-kokain-v-ananas", "text": "Съвместна акция на португалската и испанската полиция доведе до разкриването на стотици килограми кокаин, скрит във вътрешността на ананаси. Арестувани са деветима души, които са транспортирали наркотика от Южна Америка до Лисабон. След това в лаборатории край Мадрид наркотикът е бил подготвян за продажба в Испания. Те са били поддържани от двама братя колумбийци. По случая се е водело полицейско разследване от април 2017 г.", "date": "2018.01.18", "title": "Спипаха 745 килограма кокаин в ананас"}
{"url": "http://www.novinite.bg/articles/155652/Uraganni-vetrove-bushuvat-v-Holandiya-i-Garciya", "text": "Заради силна буря са отменени 228 полета по европейски маршрути от и до летище \"Схипхол\" в Амстердам. Очакват се поривите на вятъра да затруднят действията на наземните операции през по-голямата част от деня, поясняват от аерогарата. Най-сериозно засегнати са полети на авиокомпанията Air France-KLM, но закъсненията или отлагането на полети вероятно ще засегне и други превозвачи. Заради ураганния вятър е спряно движението на фериботите в пристанищата Пирея, Рафина и Лаврион в Гърция. В цялата област Атика са получени стотици сигнали за паднали дървета и отнесени покривни конструкции в следствие на бушувалата през нощта буря.", "date": "2018.01.18", "title": "Ураганни ветрове бушуват в Холандия и Гърция"}
{"url": "http://www.novinite.bg/articles/155654/Evropa-v-plen-za-uraganen-vyatar-i-snyag", "text": "Цяла  е в плен на ураганен вятър и снежни бури. В Холандия са отменени над 200 полета, а силните ветрове са оставили фериботи по основните пристанища в Гърция, предаде бТВ.Обилните снеговалежи създадоха транспортен хаос и в Шотландия и Северна Ирландия. Обявен е \"жълт код\" за предупреждение от силни ветрове. Бурите прекъснаха тока в много райони на Източна Англия.Поривите на вятъра в Германия достигнаха скорост от 160 км/ч. Министерството на образованието затвори много училища заради опасното време.Властите предупредиха хората, особено в западна и северна Германия, да не излизат от домовете си днес, ако е възможно.Германските железници заявиха, че много влакове ще се движат по-бавно заради бурята и се очакват закъснения. В северна и южна на Германия станаха множество автомобилни катастрофи заради обилния снеговалеж и хлъзгавите пътища.Бурите създадоха транспортни проблеми и в Централна и Източна Европа.", "date": "2018.01.18", "title": "Европа в плен за ураганен вятър и сняг"}
{"url": "http://www.novinite.bg/articles/155661/ES-nalaga-sankcii-na-Venecuela", "text": "Европейският съюз се съгласи да наложи нови санкции на Венецуела, информира АФП, позовавайки се на европейски източници.Брюксел ще добави представители на Венецуела в \"черен\" списък. Така за първи път блокът налага рестриктивни мерки на индивидуални лица, които са от правителството на президента Николас Мадуро.Според дипломати няколко лица са санкционирани. На тях им е забранено да посещават ЕС, а също така им се замразяват активите.", "date": "2018.01.18", "title": "ЕС налага санкции на Венецуела"}
{"url": "http://www.novinite.bg/articles/155665/Germaniya-se-gotvi-za-snejna-burya", "text": "Училищата на много места в Германия останаха затворени, подготвяйки се за зимна буря, която се очаква да се разрази от запад с обилен снеговалеж, дъжд и силен вятър, предаде БТА, цитира НОВА. Властите предупредиха хората, особено в Западна и Северна Германия, да не излизат от домовете си днес, ако е възможно.Германските железници заявиха, че много влакове ще се движат по-бавно заради бурята и се очакват закъснения.В Северна и Южна Германия станаха множество автомобилни катастрофи заради обилния снеговалеж и хлъзгавите пътища. ", "date": "2018.01.18", "title": "Германия се готви за снежна буря"}
{"url": "http://www.novinite.bg/articles/155667/Shvatka-mejdu-gracki-i-turski-korab-v-Egejsko-more", "text": "Турски и гръцки военни кораби са се сблъскали в Егейско море след напрегната схватка, съобщават турски медии.Турската брегова охрана е предприела действия, виждайки гръцкия кораб \"Никифорос\" да се приближава към турски териториални води близо до островите Кардак.Двата плавателни съда са направили кратък контакт, след като \"Никифорос\" продължил да нарушава турски териториални води въпреки предупрежденията от турска страна, предаде БГНЕС.След напрежението двата кораба се сблъскали, докато гръцкият опитвал опасна маневра. Уточнява се, че никой от двата кораба не е претърпял материални щети.Островите Кардак са двойка от два малки необитаеми островчета, разположени между гръцката островна верига Додеканези и югозападното континентално крайбрежие на Турция.В района напрежението е повишено от края на 2015 г., след като катери на турската и гръцката брегова охрана, както и военни кораби често се сблъскват помежду си във водите край Кардак, които в Гърция са известни като Имия и към които и двете страни мита териториални претенции.", "date": "2018.01.18", "title": "Схватка между гръцки и турски кораб в Егейско море"}
{"url": "http://www.novinite.bg/articles/155679/Skotland-yard-razsledva-treto-obvinenie-v-seksualen-tormoz-sreshtu-Kevin-Spejsi", "text": "Лондонската полиция вече разследва трето обвинение в сексуален тормоз срещу американския актьор Кевин Спейси, съобщи телевизионният канал „Скай нюз”. Британската полиция уточни, че става дума за инцидент от 2005 г. в Уестминстър. За началото на първото разследване срещу Спейси Скотланд ярд информира на 3 ноември. Тогава към полицията се обърна 32-годишен мъж, който твърди, че през 2008, когато е бил на 23 години, е бил в лондонското жилище на холивудската звезда в Ламбет, близо до прочутия театър Old Vic („Олд Вик”), на който през този период Спейси е художествен ръководител. Мъжът разказал, че след като пили алкохол, той заспал и се събудил от това, че Спейси извършвал спрямо него сексуално насилие. За второто разследване беше съобщено на 22 ноември, когато друг мъж съобщи, че е пострадал от извършен от Спейси секс тормоз, също през 2005 г.Скандалът около известния актьор се развихри след като на 30 октомври американският му колега Антъни Рап го обвини в сексуално посегателство. Рап каза, че през 1985 г., когато е бил на 14 години, 25-годишният Спейси го поканил на гости в Ню Йорк и започнал да го задиря. Спейси каза, че не си спомня за такъв инцидент, но се извини на Рап. Впоследствие обвинения отправиха още няколко мъже – мексиканският актьор Роберт Кавасос, американският режисьор Тони Монтана и британецът Даниел Бийл. Кевин Спейси е двукратен носител на награда „Оскар” – през 1996 г. за поддържаща мъжка роля в „Обичайните заподозрени” (\"The Usual Suspects\") и през 1999 г. за главната роля в „Американски прелести” (American Beauty). ", "date": "2018.01.18", "title": "Скотланд ярд разследва трето обвинение в сексуален тормоз срещу Кевин Спейси"}
{"url": "http://www.novinite.bg/articles/155645/52-zaginali-pri-zapalvane-na-avtobus-v-Kazahstan", "text": "52 души загинаха при запалване на автобус в Казахстан днес, предаде ТАСС, като се позова на местните власти.В превозното средство е имало общо 57 човека - 55 пътници и двама шофьори. Само петима пътници успели да се спасят. Националността на жертвите се установява.Трагедията станала на пътя Самара-Шимкент в северозападната Актюбинска област.", "date": "2018.01.18", "title": "52 загинали при запалване на автобус в Казахстан"}
{"url": "http://www.novinite.bg/articles/155683/Bridjit-Bardo-Nyakoi-aktrisi-flirtuvat-s-producenti-za-rolya-a-sled-tova-stavat-jertvi", "text": "Бившата френска филмова звезда Бриджит Бардо окачестви като смешни и неинтересни повечето изявления на актриси, които твърдят, че станали жертви на сексуален тормоз от страна на режисьори и продуценти, съобщи Франс прес като цитира сп. \"Пари мач\".\"Редица актриси преднамерено флиртуват с продуценти, за да получат роли, а след това се опитват да привлекат вниманието върху себе си, уверявайки, че са станали жертви на сексуални посегателства“, каза Бардо. „Що се отнася до въпросните жени, а не изобщо до жените, подобни изявления в повечето случаи са лицемерни, смешни и неинтересни. Всъщност това им носи повече вреди, отколкото ползи\".Тя отбеляза, че никога не е била жертва на сексуално посегателство, макар че бе секссимвол през 50-те и 60-те години на миналия век. \"Беше ми приятно, когато ми казваха, че съм красива и имам хубаво дупе\", отбеляза Бардо.Наскоро група жени, сред които Катрин Деньов, подписаха отворено писмо, с което се противопоставят на кампанията за разобличаване, лансирана след обвиненията срещу продуцента Харви Уайнстийн в сексуален тормоз.По-късно Деньов се извини на жертвите на сексуално насилие, след като бе критикувана, че се отнася лекомислено към престъпността. ", "date": "2018.01.18", "title": "Бриджит Бардо: Някои актриси флиртуват с продуценти за роля, а след това стават „жертви“"}
{"url": "http://www.novinite.bg/articles/155685/Brijit-Bardo-Beshe-mi-priyatno-kogato-mi-kazvaha-che-sam-krasiva-i-imam-hubavo-dupe", "text": "Бившата френска филмова звезда Брижит Бардо окачестви като смешни и неинтересни повечето изявления на актриси, които твърдят, че станали жертви на сексуален тормоз от страна на режисьори и продуценти, съобщи Франс прес като цитира сп. \"Пари мач\".\"Редица актриси преднамерено флиртуват с продуценти, за да получат роли, а след това се опитват да привлекат вниманието върху себе си, уверявайки, че са станали жертви на сексуални посегателства - каза Бардо. - Що се отнася до въпросните жени, а не изобщо до жените, подобни изявления в повечето случаи са лицемерни, смешни и неинтересни. Всъщност това им носи повече вреди, отколкото ползи.\"Тя отбеляза, че никога не е била жертва на сексуално посегателство, макар че бе секссимвол през 50-те и 60-те години на миналия век. \"Беше ми приятно, когато ми казваха, че съм красива и имам хубаво дупе\", отбеляза Бардо.Наскоро група жени, сред които Катрин Деньов, подписаха отворено писмо, с което се противопоставят на кампанията за разобличаване, лансирана след обвиненията срещу продуцента Харви Уайстиин в сексуален тормоз.По-късно Деньов се извини на жертвите на сексуално насилие, след като бе критикувана, че се отнася лекомислено към престъпността.", "date": "2018.01.18", "title": "Брижит Бардо: Беше ми приятно, когато ми казваха, че съм красива и имам хубаво дупе"}
{"url": "http://www.novinite.bg/articles/155687/Hvanaha-kitajski-mafioti-v-Italiya-iznasilvali-iznudvali-i-zaplashvali", "text": "Италианската полиция проведе съвместно с френските и испанските органи на реда операция срещу китайска мафиотска организация в различни европейски градове, при която бяха арестувани 33 човека, предадоха ТАСС и Асошиейтед прес.Прокуратурата в италианския град Флоренция каза, че организацията е използвала мафиотски методи, включително сплашване, изнудване и насилие. Води се разследване срещу над 50 човека, предимно в град Прато, който е ключов център на китайския бизнес в Италия.Групата е печелила пари от трафик на наркотици, хазарт и проституция. Използвала е парите от престъпната дейност, за да печели позиции в транспортния сектор, не само в Италия, а и на други места в Европа.Според следователите мафиотската организация е контролирала търговията с китайски стоки по улици и магистрали в Европа. Доходите от престъпната дейност са били изпирани чрез законен бизнес.", "date": "2018.01.18", "title": "Хванаха китайски мафиоти в Италия, изнасилвали, изнудвали и заплашвали"}
{"url": "http://www.novinite.bg/articles/155675/Tramp-otricha-da-e-promenil-planovete-si-za-stenata-s-Meksiko", "text": "Американският президент Доналд Тръмп отрече, че е променил възгледите си относно граничната стена с Мексико.Това става, след като началникът на администрацията на Белия дом Джон Кели заяви пред телевизия Fox News, че становищата на президента са се развили, след като обеща да построи и да финансира стената по време на предизборната кампания.\"Агитацията е много различна от управлението\", коментира Кели вчера.Часове по-късно Тръмп написа в \"Туитър\", че Мексико все пак \"пряко или непряко\" ще плати за стената.Кели също така е определил президента като \"неинформиран\", когато е направил предизборното си обещание за стената.Имиграцията се превърна в основен въпрос в Конгреса на САЩ, а Белият дом в момента рискува затваряне на федералното правителство в полунощ в петък.Конгресът има краен срок да приеме временна мярка, която ще отпусне финансиране на федералните институции до следващия месец.Демократите искат законопроектът да включва защита на имигрантите, които влизат в САЩ нелегално като деца, известни като \"мечтатели\".Републиканският президент Тръмп се бори да прекрати програмата DACA, въведена от предшественика му Барак Обама за уреждане на положението на \"мечтателите\".Той обаче даде знак, че е готов да отстъпи, за да помогне на \"мечтателите\", в замяна на финансирането на плановете за повишаване на сигурността на границата с Мексико, които включват строителството на стена.Преговорите между демократите и републиканците вървяха добре, докато през миналата седмица Тръмп не нарече някои страни \"вонящи дупки\" по време на преговорите.По думите на Кели, администрацията на Тръмп сега се занимава с изграждането на стена по 1300-километровата граница. Той уточни, че това включва укрепване на съществуващи заграждения.Цената на стената се очаква да е 20 млрд. долара, докато Тръмп говореше за 10-12 млрд. долара.По време на предизборната си кампания Тръмп също така настоя, че Мексико ще плати изцяло за съоръжението. Кели обаче посочи, че сега търсели алтернативни начини за набиране на средства, включително чрез евентуални такси за визи или предоговоряне на търговското споразумение НАФТА.", "date": "2018.01.18", "title": "Тръмп отрича да е променил плановете си за стената с Мексико"}
{"url": "http://www.novinite.bg/articles/155693/8203Daveshti-se-mladeji-byaha-spaseni-s-dron", "text": "Давещи се край австралийския бряг младежи бяха спасени с дрон. Уредът спуснал надуваема платформа на двамата тийнейджъри и въпреки силното вълнение, те успели да се доберат до брега.Спасителите, които им пратили дрона, в този момент тренирали как се използва новата техника.Първият опит се оказа успешен и със щастлив край.", "date": "2018.01.18", "title": "&#8203;Давещи се младежи бяха спасени с дрон"}
{"url": "http://www.novinite.bg/articles/155629/Slanchevo-i-vetrovito-shte-e-vremeto-dnes", "text": "Днес ще остане ветровито с умерен и силен северозападен вятър. След обяд валежите и в източните райони от страната ще спрат, а облачността от запад ще се разкъсва и намалява. Максималните температури ще са предимно между 0° и 5°, в София около 0°.Атмосферното налягане ще се повишава, но ще остане по-ниско от средното за месеца.В планините ще бъде облачно, ветровито, с отслабващи валежи от сняг. Ще духа бурен, по високите и открити части и ураганен северозападен вятър, и ще има виелици и снегонавявания. Максималната температура на височина 1200 метра ще е около минус 5°, на 2000 метра – около минус 9°.Над Черноморието ще бъде облачно и с валежи предимно от дъжд. Максималните температури ще са 4°-6°. Температурата на морската вода е около 8°. Вълнението на морето ще е 2 бала.", "date": "2018.01.18", "title": "Слънчево и ветровито ще е времето днес"}
{"url": "http://www.novinite.bg/articles/155658/Obshtina-Svishtov-otpuska-1000-lv-pomosht-na-sestrite-darjani-pod-klyuch", "text": "Община Свищов, прокуратура, полиция и социалните служби продължават да работят по случая с двете сестри, за които се предполага, че от години живеят затворени в дома си. Към момента няма доказателства за извършено престъпление и принудителното им затваряне от майката.Категорично установено е обаче, че семейството живее в изключителна мизерия, без елементарни битови условия и без никакви социални контакти. Въпреки това, двете жени на 42 и 43 години, няма да бъдат изведени от дома им.По случая ще бъде заведено дело, в което да се установи, дали условията, при които живеят създават риск за живота и здравето им. Кметът на Свищов заяви за \"По света и у нас\", че общината се ангажира да помогне с ремонт на къщата.Генчо Генчев - кмет на община Свищов: \"Общината ще отпусне еднократна парична помощ от 1000 лева за най-необходимите неща. Агенция \"Социално подпомагане\" ще отпусне еднократни парични помощи. Твърденията са противоречиви, едни казват не са ги виждали, не са излизали, майката казва, че са в София. Мисля, че са обсебени от майката по някакъв начин!\"Тепърва със семейството ще работят психолози и социални работници, тъй като майката отказва да приеме, че има сериозен проблем, с който, очевидно не може да се справи сама.", "date": "2018.01.18", "title": "Община Свищов отпуска 1000 лв. помощ на сестрите, държани под ключ"}
{"url": "http://www.novinite.bg/articles/155668/Gripat-i-loshoto-vreme-zatvoriha-60-uchilishta", "text": "Поради лоши метеорологични условия, влошена пътна обстановка, повреди в отоплителната инсталация, прекъснато електрозахранване или висока заболеваемост в 60 училища в страната няма да има учебни занятия, съобщиха от МОН.Най-голям броят на затворените школа в Перник – 40. Там няма да се учи на 18 и 19 януари заради обявена грипна епидемия.В ОУ \"Цанко Церковски\" – с. Средище, област Силистра също не се учи 2 дни – 18 и 19 януари, след предписание на РИОКОЗ – Силистра.В ОУ „Св.св. Кирил и Методий“- с. Ясеновец, област Разград, е прекратен учебният процес на 18 януари във връзка с прекъсване на електрозахранването на училището от силните ветрове.В СУ „Васил Воденичарски“ – с. Хайредин, област Враца няма да има занятия от 18 до 22 януари.Заради лошо време и влошена пътна обстановка в 3 училища в област Сливен са прекратени занятията на 18 януари. Това са ОУ „Никола Й. Вапцаров“ – с. Бяла паланка, ОУ „Никола Прокопиев“ – с. Сборище и  СУ „Георги Алексиев Каравелов“ – с. Шивачево, всичките в община Твърдица.В Софийска област поради токов удар и липса на отопление не се учи в ОУ „Васил Левски“ – с. Новачене, община Ботевград.В 2 училища в област Стара Загора няма часове заради прекъсване на електрозахранването. Това са СУ „Христо Смирненски“ – с. Гурково, и ОУ „Св.св. Кирил и Методий“ – гр. Шипково.На 18 и 19 януари са прекратени учебните занятия в СУ „Отец Паисий“ – гр. Куклен, област Пловдив. На 18 януари не се учи в още 3 училища на  област Пловдив – ОУ „Христо Г.Данов“ – с. Клисура, ПГ по икономика – с.Клисура,  община Карлово, и ОУ „Христо Ботев“ – с. Поповица, община Садово.В област Добрич, община Генерал Тошево, поради влошена пътна обстановка и лоши метеорологични условия са прекратени учебните занятия  на 18 януари в ОУ „Христо Ботев“ – с. Кардам, ОУ „Йордан Йовков“ – с. Спасово, ОУ „Йордан Йовков“ – с. Красен и ОУ „Васил Левски“ – с. Преселенци.", "date": "2018.01.18", "title": "Грипът и лошото време затвориха 60 училища"}
{"url": "http://www.novinite.bg/articles/155666/Evropejskata-komisiya-predlaga-novi-pravila-za-DDS", "text": "Европейската комисия (ЕК) предложи днес нови правила, чиято идея е да дадат повече гъвкавост на страните членки да определят ставките на ДДС и да създадат по-благоприятна данъчна среда за растежа на малките и средните предприятия, съобщават от Пресслужбата на ЕК.Днешните предложения са последните стъпки от основното преразглеждане на правилата за ДДС от страна на Комисията. Създаването на единно пространство на ЕС по отношение на ДДС ще намали драстично измамите с ДДС в ЕС, които възлизат на 50 милиарда евро, като същевременно ще окаже подкрепа на предприятията и ще обезпечи приходите на правителствата, коментират от Комисията.Предложените нови правила ще даде на страните повече гъвкавост. Освен стандартната ставка на ДДС, която е 15%, според новите правила държавите членки ще могат вече да предвидят две отделни ставки с размер между 5 и 15%, една ставка с размер между 0 и 5% и ставка от 0% за стоки, освободени от ДДС (или т.нар. „нулева ставка“).В допълнение настоящият сложен списък със стоки и услуги, към които могат да се прилагат намалените ставки, ще бъде премахнат и заменен с нов списък с продукти (като оръжия, алкохолни напитки, хазарт и тютюн), към които винаги трябва да се прилага стандартната ставка от 15% или повече.За да защитят публичните приходи, държавите членки трябва да се уверят, че среднопретеглената ставка на ДДС възлиза на поне 12%. Новият режим означава също, че всички стоки, които към момента се ползват от ставки, различни от стандартната, могат да продължат да го правят.Съгласно действащите правила държавите членки могат да освободят малките дружества от ДДС, при условие че годишният им оборот не надвишава определен размер, който е различен в отделните страни. Тези освобождавания са валидни само на националните играчи, което означава, че няма равнопоставени условия на конкуренция за малките дружества, които осъществяват търговия в ЕС.Макар настоящите прагове за освобождаване да остават, с днешните правила се въвежда:- праг за оборота в размер на 2 милиона евро, под който малките предприятия ще се ползват от мерки за опростяване (като опростена регистрация за целите на ДДС, опростено фактуриране и опростени задължения за водене на регистри), без значение дали са освободени от ДДС;- възможност за държавите членки да премахнат за освободените от ДДС малки предприятия задълженията във връзка с ДДС за идентификация, фактуриране, счетоводна отчетност и изготвяне на справки-декларации;- праг за оборота в размер на 100 хил. евро, позволяващ на дружествата, които осъществяват дейност в повече от една държава членка, да се възползват от освобождаването от ДДС.Законодателните предложения сега ще бъдат предадени на Европейския парламент и на Европейския икономически и социален съвет за консултация и на Съвета — за приемане.", "date": "2018.01.18", "title": "Европейската комисия предлага нови правила за ДДС"}
{"url": "http://www.novinite.bg/articles/155631/Nedostig-na-ucheni-v-Agenciya-za-prouchvane-na-reka-Dunav", "text": "Агенцията за проучване и поддържане река Дунав изпитва остър недостиг на кадри. Все по-малко са желаещите да учат в гимназията по корабостроене, което след това затруднява всички фирми и институции, свързани с корабоплаването, предаде БНТ. ", "date": "2018.01.18", "title": "Недостиг на учени в Агенция за проучване на река Дунав"}
{"url": "http://www.novinite.bg/articles/155691/OON-predloji-pet-imena-v-spora-mejdu-BYuRM-i-Garciya", "text": "Новинарски сайт в БЮРМ публикува пет предложения за име, които посредникът на ООН Матю Нимиц вчера е представил на масата за преговори между представители на Атина и Скопие, пише гръцкият вестник \"Екатимерини\".С посредничеството на ООН Македония и Гърция се опитват да разрешат спора за името.Според сайта www.mkd.mk Нимиц е предложил: Република Нова Македония; Република Северна Македония, Република Горна Македония; Република Вардарска Македония и Република Македония (Скопие).Гръцкото издание отбелязва, че Скопие е изразило възражения по време на преговорите в сряда, след като главният преговарящ е подчертал, че предложението на Нимиц е \"далеч от достойно\".Васко Наумовски заяви след срещата си с Адамантиос Василакис и Матю Нимиц, че не вижда база за напредък. Той каза пред телевизия Sitel, че \"ние имаме име, това е Република Македония...никой не може да отрече съществуването на македонската нация и език\".От своя страна Нимиц изрази оптимизъм, отбелязвайки, че \"процедурата се движи в правилната посока\".Той повтори след двучасова среща в Ню Йорк, че решението ще включва израза \"Македония\", който е определян от някои гръцки политици като неприемлив.", "date": "2018.01.18", "title": "ООН предложи пет имена в спора между БЮРМ и Гърция"}
{"url": "http://www.novinite.bg/articles/155634/Praznuvame-Atanasovden", "text": "На 18 януари православната църква почита паметта на Атанасий Велики, участвал в прочутия вселенски събор в Никея, който му донесъл световна слава на богослов.Според народните вярвания Свети Атанас господства над зимните студове, ледове и снегове, покровител е и на домашните животни.Облечен с копринена риза, той отива в планината на бял кон и се провиква: “Иди си, зимо, идвай, лято!”. Затова празникът е известен още и като Среди зима.Свети Атанас се смята за брат на Св. Антон, двамата са представени в преданията като ковачи. На места двата дни на светците са част от общ празник.Имен ден имат Атанас, Атанаскa, Tанас, Hасo, Hася.  ", "date": "2018.01.18", "title": "Празнуваме Атанасовден"}
{"url": "http://www.novinite.bg/articles/155639/Glasuvat-vota-na-nedoverie-na-izvanredno-zasedanie", "text": "Народното събрание ще проведе извънредно пленарно заседание на 23 януари, вторник, от 13.00 часа с единствена точка - обсъждане на вота на недоверие, внесен от 80 депутати от БСП. Това решиха депутатите по предложение на председателя на Народното събрание Цвета Караянчева. Днес парламентът ще гласува Законопроект за ратифициране на Договора за приятелство, добросъседство и сътрудничество между Република България и Република Македония. След това депутатите ще продължат с обсъждане на нов Закон за частната охранителна дейност на второ четенe, предаде БНТ.", "date": "2018.01.18", "title": "Гласуват вота на недоверие на извънредно заседание"}
{"url": "http://www.novinite.bg/articles/155636/Oshte-80-000-dushi-shte-poluchat-paketi-s-hrani-i-topal-obyad", "text": "Още 80 000 бедни ще получат пакети с храни и топъл обяд през тази година. Общо 400 000 души ще могат да се възползват от тази услуга, съобщи социалният министър Бисер Петков пред Ресорната комисия в парламента, предаде Нова телевизия.Първият пакет обаче ще се раздаде чак през март. За тази зима пакетите трябва да включват 17 продукта, а целият проект е на стойност около 16 милиона лева.  ", "date": "2018.01.18", "title": "Още 80 000 души ще получат пакети с храни и топъл обяд"}
{"url": "http://www.novinite.bg/articles/155637/Iskat-tunel-pod-Petrohan", "text": "Жители от Северозапада ще протестират с искане да бъде построен тунел под Петроханския проход. От Националната гражданска инициатива „Тунел под Петрохан”  са внесли в Народното събрание отворено писмо и подписка от името на 16 664 жители на Северозападна България.В документа хората настояват до 30 юни да стартира процедура за изграждането на пътното съоръжение, предаде Нова телевизия. ", "date": "2018.01.18", "title": "Искат тунел под Петрохан"}
{"url": "http://www.novinite.bg/articles/155638/Dvijenieto-po-patya-Varna-Dobrich-e-ogranicheno", "text": "Временно е ограничено движението по път II-29 Варна – Добрич заради снеговалеж, силен вятър и изтегляне на аварирали тежкотоварни автомобили, съобщиха от АПИ.Зрители на bTV сигнализираха, че от сутринта в района на Добрич има снежна буря и по пътя за Варна са станали няколко катастрофи, вкл. на два камиона.", "date": "2018.01.18", "title": "Движението по пътя Варна – Добрич е ограничено"}
{"url": "http://www.novinite.bg/articles/155632/Protestite-za-Pirin-prodaljavat", "text": "Отново протест в защита на Пирин. Шествия и демонстрации са предвидени в 19 града в България и 8 в чужбина. Негодуванието е срещу изменението на Плана за управление на Националния парк. Протестното шествие в София започва от 18,30 ч. на площад „Независимост\" и ще тръгне по жълтите павета, предаде БНТ.Протести ще има е в Благоевград, Бургас, Варна, Велико Търново, Велинград, Габрово, Казанлък, Пазарджик, Плевен, Пловдив, Русе, Свиленград, Свищов, Сливен, Смолян, Стара Загора, Трявна, Хасково, а също Берлин, Брюксел, Виена, Лондон, Оксфорд, Прага, Сидни и Хамбург. Очакванията са днешният протест да е най-масов от началото на недоволството от решението на правителството от 28 декември миналата година.", "date": "2018.01.18", "title": "Протестите за Пирин продължават"}
{"url": "http://www.novinite.bg/articles/155646/Obyaviha-bedstveno-polojenie-v-obshtina-Smolyan", "text": "Ураганен вятър връхлетя Банско, затворени са всички съоръжения на зимния курорт. Заради бурния вятър е обявено бедствено положение в община Смолян от 8.00 ч. тази сутрин.   Много от пътищата в региона са затворени заради изкоренени и паднали дървета. В много от селищата е прекъснато електрозахранването.Кметът на Смолян Николай Мелемов обяви бедствено положение в 8.00 ч. тази сутрин на територията на цялата община, съобщиха от пресцентъра на администрацията.В момента заседава Кризисния щаб за изпълнение на Общинския план за защита при бедствия, който се оглавява от зам.-кмета инж.Мариана Цекова.Вследствие на бурния вятър е необходимо провеждане на спасителни и неотложни аварийно-възстановителни работи в община Смолян.Без ток са Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево.   Община Смолян умолява гражданите само при спешни и неотложни нужди да излизат от домовете си.", "date": "2018.01.18", "title": "Обявиха бедствено положение в община Смолян"}
{"url": "http://www.novinite.bg/articles/155635/Prohoda-Troyan-Karnare-e-zatvoren", "text": "От тази нощ проходът Троян-Кърнаре е напълно затворен за превозни средства поради силни снегонавявания и обилен снеговалеж. На места снежната покривка е над метър, предаде Нова телвизия.От Пътната агенция препоръчват на всички шофьори, на които им предстои пътуване през нощта, да тръгват на път само с подходящи гуми, да карат със съобразена скорост и повишено внимание, спазвайки указанията на Пътна полиция. От АПИ съобщиха още, че е ограничено движението на товарни автомобили над 12 тона през проход „Република” заради силен снеговалеж и навявания.  ", "date": "2018.01.18", "title": "Прохода Троян-Кърнаре е затворен"}
{"url": "http://www.novinite.bg/articles/155650/Voenni-helikopteri-shte-pomagat-v-rabotata-na-Barza-pomosht", "text": "Правителството измисли начин да осигури хеликоптери за Бърза помощ, без да купува нови, и в същото време да даде възможност на военните пилоти да натрупват нужния брой летателни часове.   Това ще стане чрез ремонт на част от военните хеликоптери и насочването им към Бърза помощ и реакция при бедствия, стана ясно от думите на премиера Борисов в началото на правителственото заседание.   Според него хеликоптерите ще бъдат пилотирани от военни, и така те ще могат едновременно да тренират и да спасяват живота на хората.   Министърът на отбраната Красимир Каракачанов обясни, че ще бъде сформирана работна група, която да направи сметка колко ще струва ремонтът на хеликоптерите.", "date": "2018.01.18", "title": "Военни хеликоптери ще помагат в работата на Бърза помощ"}
{"url": "http://www.novinite.bg/articles/155643/Komunizmat-vliza-v-uchebnicite", "text": "Комунизмът влиза в учебниците. Съвременните десетокласници ще изучават какво е \"Народен съд\", \"трудововъзпитателни лагери\" и \"репресивен апарат\", предаде БНТ.Учениците ще трябва да дават и примери за \"политически терор\" и нарушаване на граждански, политически и човешки права и свободи, както и да посочват характеристики за едноличната власт на Тодор Живков.Какво точно ще пише в учебниците и кога учениците ще учат и за партизаните –гледайте във видеото коментарът на заместник-министъра на образованието Петър Николов! ", "date": "2018.01.18", "title": "Комунизмът влиза в учебниците"}
{"url": "http://www.novinite.bg/articles/155659/Mashtabna-proverka-v-prokuraturata-zaradi-osadenite-koito-ne-sa-v-zatvora", "text": "Главният прокурор Сотир Цацаров разпореди мащабна проверка в прокуратурите в страната заради хората с влязла в сила присъда, които по някаква причина не са изпратени в затвора. Проверката ще обхване всички районни и окръжни прокуратури, Софийска градска прокуратура, Специализирана прокуратура и военно-окръжните прокуратури в страната. Целта - да се открие къде има пропуски и нарушения.Ще се проверят и всички случаи, при които присъдата е изпратена за изпълнение на Областните звена „Охрана“ при Министерство на правосъдието, но прокуратурата няма данни осъдените да са задържани. Проверката трябва да приключи до 2-ри февруари. Предстои и да се обсъди какви промени в законодателството могат да се направят, за да се гарантира, че осъдените с влезли в сила присъди, ще отиват зад решетките. ", "date": "2018.01.18", "title": "Mащабна проверка в прокуратурата заради осъдените, които не са в затвора"}
{"url": "http://www.novinite.bg/articles/155651/90-naseleni-mesta-v-Dobrichka-oblast-sa-bez-elektrozahranvane", "text": "Около 90 населени места в Добричка област са без електрозахранване,съобщи пресцентърът на областната управа. Най-много села са останали без ток - близо 50, в община Добричка.Няма електрозахранване и в селища в общините Генерал Тошево, Крушари, Каварна, Балчик и Шабла. Нарушено е водоподаването в цялата Добричка област, тъй като в помпените станции също няма ток, посочват от областната управа.Валежът от сняг в региона продължава и се образуват навявания. Снежната покривка е шест сантиметра, а поривите на вятъра достигат 12 метра в секунда, допълват от областната администрация. Всички пътища в областта са проходими при зимни условия като 32 машини обработват настилките от републиканската мрежа.Временно е затворен само пътят Добрич-Варна заради снеговалежа, силния вятър и изтегляне на аварирали тежкотоварни автомобили. Няма сигнали за опасност от повишени нива във водоемите в региона, обобщават от областната управа.", "date": "2018.01.18", "title": "90 населени места в Добричка област са без електрозахранване"}
{"url": "http://www.novinite.bg/articles/155649/VAP-se-samosezira-za-kontrol-na-MPS", "text": "Върховна административна прокуратура се самосезира по повод множество публикации в медиите, провокиращи съмнения за неспазване на нормативноустановени изисквания при първоначалната проверка или при извършване на периодичен преглед на ППС с уредби, които позволяват работата на двигателя с втечнен нефтен газ и сгъстен природен газ.Разпоредбите в Наредба № Н-32 от 16.12.2011 г. за периодичните прегледи за проверка на техническата изправност на пътнитепревозни средства и в Наредба № Н-3 от 18.02.2013 г. за изменение в конструкцията на регистрираните пътни превозни средства и индивидуално одобряване на пътни превозни средства, регистрирани извън държавите - членки на Европейския съюз, или друга държава - страна по Споразумението за Европейското икономическо пространство са въведени с цел регламентиране на отчетността и на контрола, а следователно и за осигуряване на безопасността при експлоатацията на визираните уредби.Ето защо се налага особено внимателно и грижливо да се съблюдават правните норми, осигуряващи спокойното и безвредно ползване на инсталациите, които позволяват работата на двигателя на МПС с втечнен нефтен газ и сгъстен природен газ.Информацията в медиите за неспазване на законните изисквания за отчетност и контрол налага предприемане на повсеместни мерки в спешен порядък предвид значителния брой ползвани автомобили с газови уредби на територията на цялата страна,ВАП съобразява, че правомощията за контрол са възложени на органите на Изпълнителна агенция „Автомобилна администрация“, а налагането на санкции е в правомощията на министъра на транспорта, информационните технологии и съобщенията.Поради изложеното, в изпълнение на конституционния прерогатив на прокуратурата да следи за спазване назаконността, в защита на държавния и обществения интерес, ВАП е ангажирала министъра на транспорта,информационните технологии и съобщенията за реализиране на мерки на територията на страната за спазваненормативните изисквания в Наредба № Н-32 от 16.12.2011 г. и в Наредба № Н-3 от 18.02.2013 г.Указано е в срок до 19.02.2018 г. ВАП да бъде уведомена за взетите решения и предприетите действия.", "date": "2018.01.18", "title": "ВАП се самосезира за контрол на МПС"}
{"url": "http://www.novinite.bg/articles/155663/500-mashini-chistyat-patishtata-v-stranata", "text": "Близо 500 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия, съобщиха от Агенция \"Пътна инфраструктура\".Снеговалеж и силен вятър има в момента в областите Варна, Добрич, Търговище, Габрово, Кюстендил и Пазарджик. Необходимо е шофьорите да тръгват на път само с подходящи гуми, да карат внимателно и със съобразена скорост.Настилките се обработват непрекъснато, но заради ниските температури и силния вятър е възможно да има хлъзгавост и снегонавявания на платното и шофьорите трябва да карат внимателно. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.Поради обилен снеговалеж и силен вятър временно е ограничено движението по път II-29 Варна - Добрич и път III-2902 Кичево - Аксаковска панорама, както и по път I-5 Казанлък – Шипка като трафикът е насочен по обходен маршрут: път I-6 Казанлък - Дунавци - път III-5601 Дунавци – Шейново – Шипка.Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. Затворен за всички видове моторни превозни средства е Троянският проход.Без ограничения е преминаването през проходите \"Айтоски”, \"Обзорски”, \"Печинско”, \"Превала”, \"Предел”, \"Републиката“, \"Ришки” и \"Рожен”. Целогодишно забранено за МПС над 3,5 тона е преминаването през \"Дюлински” и \"Пампорово”, а на товарни автомобили над 10 тона през \"Вратник” и \"Твърдишки“. Забранено за МПС над 12 тона е преминаването през проходите \"Петрохан“, \"Котленски“ и \"Шипка”.", "date": "2018.01.18", "title": "500 машини чистят пътищата в страната"}
{"url": "http://www.novinite.bg/articles/155682/Coca-Cola-otkriva-razvoen-centar-za-informacionni-tehnologii-v-Sofiya", "text": "Coca-Cola открива развоен център за информационни технологии в София, съобщиха от компанията. В него ще се предоставят високоефективни бизнес решения за дружествтото на глобално ниво със силен фокус върху Европа, Близкия Изток и Африка.Основните сфери на дейност ще бъдат софтуерни решения за системен анализ и разработване на програми, анализ на данни, мобилни приложения, обучения, роботика, инфраструктурна и информационна сигурност, както и технологични решения за маркетингови, финансови и технически функции на компанията.Звеното е част от световната структура за информационни технологии на Coca-Cola, която обединява 5 развойни центъра в САЩ, Мексико, Индия, Сингапур и Япония, уточняват от компанията,Центърът за развитие в София ще бъде вторият по големина, обем на предоставяните услуги и брой служители в рамките на дружеството.„Планираме да открием 130 работни места и ще предоставим на нашите служители възможности за обучение, развитие и кариерно признание. Искаме да привлечем в София млади студенти, опитни ИТ архитекти и висококвалифицирани талантливи хора, които ще имат възможността да създават интелигентни технологии на глобално ниво. Искаме да им предоставим възможности за успешна кариера в България, както и за сътрудничество с високо квалифицирани иновативни екипи от целия свят\", коментира Желязко Петров, директор на развойния център за информационни технологии в София, цитиран в прессъобщението.Според него географското предимство, бизнес климатът, стабилното управление и поощренията за нови бизнеси, са сред основните плюсове на София като стратегическо място за бизнес.„Партньори сме с българските офиси на водещи компании като SAP LAB, ATOS и Microsoft и планираме да разширим партньорската си мрежа през следващата година. Ние не решаваме технологични проблеми, а използваме технологиите, за да разрешаваме бизнес проблеми. Нашата мисия е да създадем гъвкавост и мащаб на бизнеса чрез най-съвременните цифрови платформи, за да можем да предоставим възможност на Coca-Cola и на партньорските ни компании да се възползват от най-добрите глобални услуги в сферата“, каза още Петров.По данни на Coca-Cola дружеството в България осигурява 40% от работните места в сферата на производство на безалкохолни напитки и е пряк работодател на 2 100 души, като общото въздействие върху заетостта е 19 200 работни места, представляващо 0,6% от работната сила в страната.През годините компанията е инвестирала над 550 млн. долара в българската икономика.", "date": "2018.01.18", "title": "Coca-Cola открива развоен център за информационни технологии в София"}
{"url": "http://www.novinite.bg/articles/155655/Oshte-umuvat-kak-da-boryat-mrasniya-vazduh-v-Sofiya", "text": "Няма да се спират автомобили на принципа четни и нечетни номера в дните с превишено замърсяване на въздуха в София. Мярката бе сред новите предложения на зам.-кмета по екология Йоана Христова, която обаче не бе одобрена от общинската транспортна комисия, предаде БНТ. Според общинските съветници тази идея е прилагана и в други европейски столици и не е дала очаквания резултат. Окончателният вариант на мерките за борба с мръсния въздух в столицата ще бъде приет от местния парламент на 25 януари.", "date": "2018.01.18", "title": "Още умуват как да борят мръсния въздух в София"}
{"url": "http://www.novinite.bg/articles/155674/Angelkova-Balgariya-e-s-potencial-za-SPA-stolica-na-Evropa", "text": "Председателството на Съвета на Европейския съюз е реален шанс, от който ще се възползваме, за да представим България като уникална туристическа дестинация, заяви министърът на туризма Николина Ангелкова в интервю пред National Geographic. Пред световноизвестното издание тя каза, че следващата половин година за България, освен огромна отговорност, ще бъде възможност да покаже природа, култура, традиции, история, иновации и уникалните дадености на държавата ни. Тук човек може както да се откъсне от суетата на глобалния свят, да се наслади на автентични хилядолетни традиции и да се зареди от непокътната природа, така и да се възползва от удобствата на най-модерните дигитални възможности, обясни министърът на туризма. През следващите 6 месеца се предвиждат множество участия в публични събития от страна на Министерството на туризма. Именно тези прояви биха могли да привлекат голям брой туристи и инвеститори в страната, заяви министър Ангелкова. Част от предвидените дейности, в които ще вземем участие, са Международното изложение „Ваканция и СПА“, международна кръгла маса на тема „Дигиталната трансформация в туризма“, както и международен форум в областта на туризма и енергетиката в рамките на българското председателство на Дунавската стратегия.България има потенциала да стане СПА център на Европа благодарение на изобилието си от минерални води, медицинска кал, лечебен торф, каза още министър Ангелкова. И допълни, че страната ни е втора в Европа по тези природни ресурси след Исландия. Най-горещият гейзер на континента се намира в нашия планински курорт Сапарева баня. Министерството на туризма работи по създаването на балнео- и СПА маршрути, до момента над 30 общини са проявили интерес към инициативата, добави министър Ангелкова. Друга тема на разговора бе развитието на висококачествения туризъм в България. За насърчаване на сектора създадохме Карта на инвестиционните проекти, в която влизат 30 обекта. Активно промотираме тази карта пред чуждестранни вложители, допълни министърът пред National Geographic. Страната ни е изключително спокойно място за почивка, климатът тук е здравословен, храната е качествена, естествена и вкусна. България може да предложи огромно разнообразие за всякакъв вид туризъм, каза още министърът на туризма.", "date": "2018.01.18", "title": "Ангелкова: България е с потенциал за СПА столица на Европа"}
{"url": "http://www.novinite.bg/articles/155664/Uvelichavat-s-50-lv-zaplatite-na-horata-koito-shte-rabotyat-po-programi", "text": "Държавата увеличава с 50 лева заплатите на хората, които през тази година ще работят по програми и мерки, финансирани от държавния бюджет - това реши правителството, като прие Националния план за действие по заетостта за 2018-та година. Документът предвижда създаването на 18 хиляди работни места и включването на над 10 хиляди души в обучения, които да повишат конкурентоспособността им на трудовия пазар. Реализирането на плана ще струва около 73 милиона лева. През тази година младежите, които участват в програмата \"Старт в кариерата\", ще получават заплата от 600 лева, вместо досегашните 550 лева. По-високи стават възнагражденията и на младежките медиатори - 630 лева, на психолозите и мениджърите в бюрата по труда - 650 лева. Заплащането на ромските медиатори, които имат завършено средно образование, се увеличава на 550 лева, а за висшистите става 600 лева. Планирано е и нарастване на субсидията, която държавата предоставя на работодателите за субсидирана заетост - парите за трудово възнаграждение на нает човек се вдигат на 400 лева, а за безработен с висше образование ще се поемат 480 лева и дължимите осигуровки. Останалата част от заплатата трябва да бъде осигурена от работодателя. Когато дадена фирма наема продължително безработни хора, правителството ще поема изцяло разходите за възнаграждения и осигуровки. Планът предвижда работа за 2000 безработни по регионалните програми за заетост и за още 200 души  по проект „Красива България“.", "date": "2018.01.18", "title": "Увеличават с 50 лв. заплатите на хората, които ще работят по програми"}
{"url": "http://www.novinite.bg/articles/155648/Prohodat-Shipka-e-vremenno-zatvoren", "text": "Държавата увеличава с 50 лева заплатите на хората, които през тази година ще работят по програми и мерки, финансирани от държавния бюджет - това реши правителството, като прие Националния план за действие по заетостта за 2018-та година. Документът предвижда създаването на 18 хиляди работни места и включването на над 10 хиляди души в обучения, които да повишат конкурентоспособността им на трудовия пазар. Реализирането на плана ще струва около 73 милиона лева. През тази година младежите, които участват в програмата \"Старт в кариерата\", ще получават заплата от 600 лева, вместо досегашните 550 лева. По-високи стават възнагражденията и на младежките медиатори - 630 лева, на психолозите и мениджърите в бюрата по труда - 650 лева. Заплащането на ромските медиатори, които имат завършено средно образование, се увеличава на 550 лева, а за висшистите става 600 лева. Планирано е и нарастване на субсидията, която държавата предоставя на работодателите за субсидирана заетост - парите за трудово възнаграждение на нает човек се вдигат на 400 лева, а за безработен с висше образование ще се поемат 480 лева и дължимите осигуровки. Останалата част от заплатата трябва да бъде осигурена от работодателя. Когато дадена фирма наема продължително безработни хора, правителството ще поема изцяло разходите за възнаграждения и осигуровки. Планът предвижда работа за 2000 безработни по регионалните програми за заетост и за още 200 души  по проект \"Красива България\".", "date": "2018.01.18", "title": "Проходът Шипка е временно затворен"}
