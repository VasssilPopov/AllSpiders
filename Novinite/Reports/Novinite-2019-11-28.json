{"url": "https://www.novinite.bg/articles/182982/Spirat-vodovzemaneto-ot-yazoviri-s-pod-50-nalichen-obem", "text": "Министерство на околната среда и водите предприе действия за ограничаване на водовземането от комплексни и значими язовири за питейно-битово водоснабдяване с наличен обем под 50%.Спира се водовземането за цели, различни от питейно-битовите, за язовирите „Дяково“, „Асеновец“ и „Ястребино“. МОСВ уведоми ВиК операторите, водоползвателите и експлоатационните дружества, стопанисващи тези язовири, да ограничават ползването за други цели с оглед обезпечаване на питейно-битовото водоснабдяване. Те са предупредени да предприемат на мерки за алтернативно водоснабдяване от други водоизточници за обезпечаване на питейно-битовото водоснабдяване на съответните населени места, съобщиха от МОСВ.Язовир „Дяково“ към момента e с процент на запълване 36,98%. Язовирът се ползва освен за питейно-битово водоснабдяване и за промишлени цели, напояване и енергетика. С графика за декември 2019 г. ще бъдe ограничено водоподаването от него за други цели освен питейно-битовите.Язовир „Асеновец“ към момента е с процент на запълване 34,47%. В месечния график за декември МОСВ ще редуцира разрешените обеми за питейно-битово водоснабдяване на 1,8 млн. м3 съобразно данните за суха по влажност година с обезпеченост 75%. “ВиК Сливен” ООД е титуляр на още 5 разрешителни, издадени от Басейнова дирекция „Източнобеломорски район“, за водовземане от над 50 тръбни и шахтови кладенци. Дружеството е уведомено за необходимостта от предприемане на мерки за алтернативно водоснабдяване от други водоизточници с цел акумулиране на води в язовира и осигуряване на питейно-битовото водоснабдяване на гр. Сливен.Язовир „Ястребино“ е с процент на запълване 31,16%. Обемът в язовира гарантира осигуряване на 100% на питейно-битовото водоснабдяване и не е необходимо редуциране на заявката на ВиК дружеството. Води от язовира се ползват за питейно-битово водоснабдяване и за напояване. Водоползвателите са уведомени, че при планирано увеличаване на потреблението от страна на община Антоново до границите на лимита по разрешителното, предвид приоритетите по Закона за водите, ще бъдат предприети действия за ограничаване на напояването.", "date": "2019.11.28", "title": "Спират водовземането от язовири с под 50% наличен обем"}
{"url": "https://www.novinite.bg/articles/183001/BFS-v-pamet-na-Lambo-Minuta-malchanie-predi-machovete-u-nas", "text": "Всички срещи в професионалния футбол у нас през уикенда ще започнат с минута мълчание в почит към Стефан Данаилов. Големият актьор си отиде рано сутринта в сряда на 76-годишна възраст. Решението на БФС за минута мълчание в почит към човек, който не е пряко свързан с футбола, е почти без аналог. Данаилов бе привърженик на ЦСКА и винаги открито е говорил за страстта си към спорта.Той бе чест посетител на стадионите до преди няколко години. Ето го и официалното съобщение на сайта на футболния съюз: \"Мачовете от предстоящите кръгове в Първа и Втора професионална лига ще стартират с едноминутно мълчание в памет на големия български актьор, общественик и приятел на футбола Стефан Данаилов. Ръководството на Българския футболен съюз изказва искрените си съболезнования към близките и приятелите на великия българин.\"", "date": "2019.11.28", "title": "БФС в памет на Ламбо: Минута мълчание преди мачовете у нас"}
{"url": "https://www.novinite.bg/articles/183005/Dvojno-poveche-meraklii-za-pagon-tazi-godina", "text": "\r\n\"За първите 9 месеца на 2018 година в армията ни бяха постъпили 325 военнослужещи войници, тази година за същия период са 602, тоест почти двойно\". Това обяви в старата столица Велико Търново министърът на отбраната Красимир Каракачанов. \r\n\r\nКаракачанов пристигна във Велико Търново за да се включи в празника на НВУ „Васил Левски“, след което уважи и заключителното събитие от кампанията „Бъди войник“, която се реализира от Министерство на отбраната. \r\nПо думите му кампанията „Бъди войник“ е успешна и ефективна, но трябвало да се потърсят и други начини, с които да бъдат приобщени повече млади хора към военната професия. \"От кампанията „Бъди войник“ очевидно има ефект и ако го съчетаем с трите години, в които увеличаваме заплатите по решение на Правителството на Република България със средно по 10%, виждаме, че това е пътят, през който можем да приобщаваме повече млади хора към военната професия\", добави той. Въпреки това той смята, че военните окръжия трябва да бъдат много по-активни в местата, в които присъстват. Като допълнителен ефект изтъкна, че ще е добре да има и по-разширена форма в средните училища. \"Надявам, че промените, които подготвяме в Закона за отбраната и въоръжените сили, в частта да създадем възможност за доброволна военна служба, ще дадат възможност на повече хора да изберат професията на военнослужещите\", каза военният министър.\r\nКрасимир Каракачанов допълни, че относно часовете по военно обучение в училищата има много разногласия, като не скри, че имат спорове с МОН, от където смятали, че петте часа, които има в момента в училищата били достатъчни. Каракачанов даде да се разбере, че тези часове не само са малко ами направо излизшни и, каза че трябва да са поне от порядъка на 15-20 часа в годината с възможност и за практическо запознаване с воинския живот, в което можело да влиза и доброволен летен курс.  По думите му вместо децата да изучават неща, които никога няма да им влязат в практиката и в живота, е по-хубаво да изучават българската история, в която военната служба е най-красивата и славна част от нея.\r\nМинистърът уточни, че в началото на следващата година се очаква да бъдат приети промените в Закона за отбраната и въоръжените сили за въвеждането на доброволната казарма. \"От догодина се очаква да се възстанови доброволната казарма. За издръжка на войниците и за ремонти на базите в бюджета на Министерството на отбраната са планирани 4 млн. лева\",  отбеляза още Каракачанов. По думите му въвеждането на доброволната казарма е в управленската програма на правителството, но процесът се забави, защото трябвало да бъде уточнена финансовата част.  „Ние сме го замислили в три модула – три, шест и девет месеца доброволно, и с опция, ако след това имаш желание, на практика тази подготовка, която си получил, ти е основата, на която ти веднага можеш да постъпиш в армията, ако желаеш“, уточни той. \r\n", "date": "2019.11.28", "title": "Двойно повече мераклии за пагон тази година"}
{"url": "https://www.novinite.bg/articles/182994/Marius-Donkin-s-pokartitelen-razkaz-za-poslednite-dni-na-Lambo-v-bolnicata", "text": "Сърцето и портфейлът на Стефан Данаилов бяха отворени за всички“, разказа в сутрешния блок на bTV актьорът Мариус Донкин. Той призова всеки, който иска да се сбогува с Данаилов да го направи, но да не вкарва политика в действията си.„Между нас имаше една честност, отдаденост. Приятелство ли се нарича това? Пожелавам на всички да се случи това“, каза той и си припомни как двамата са станали хаджии с една пиеса, в която са играли заедно.„Изказите, които той прави са неговата същност“, заяви Донкин за Стефан Данаилов. Той определи Ламбо като човек с кауза, със същност.„Данаилов винаги се е чувствал свободен. Свободата е сила на духа, на позиции“, каза Донкин за приятеля си.„Ръкопляскаха му дори тези, които го гледаха подозрително. Не знам обаче той на какво успя да научи всеки един, но се надявам да са научили как да живеят заедно“, заяви Донкин.Той си припомни и последния разговор с Данаилов. През сълзи разказа как го е видял в болницата, хванал му е ръката, помилвал го е, а Данаилов му е стиснал ръката. „Вероятно ми каза така дръж се, обичам те, с теб съм“, добави Мариус Донкин.", "date": "2019.11.28", "title": "Мариус Донкин с покъртителен разказ за последните дни на Ламбо в болницата"}
{"url": "https://www.novinite.bg/articles/182999/Plovdivchanka-iztochila-polovin-milion-leva-ot-Zdravnata-kasa", "text": "\r\nОгромна схема за измама разкриха в Пловдив. Психиатърка е изписвала лекарства на фиктивни пациенти. Така източила половин милион лева от Здравната каса.\r\n\r\n\r\n\r\n\r\n", "date": "2019.11.28", "title": "Пловдивчанка източила половин милион лева от Здравната каса"}
{"url": "https://www.novinite.bg/articles/183004/Cenite-na-alkohola-i-cigarite-politat-v-nebesata", "text": "Aлкoхoл и цигaри щe пocкъпнaт зaрaди дeпутaтcки мeрaци дa ce въвeдe видeoнaблюдeниe нaд aкцизнитe cклaдoвe. Зa тoвa aлaрмирaт прoизвoдитeли и търгoвци, кoитo щe бъдaт зaceгнaти oт мяркaтa.Прeдлoжeниeтo нe e oбcъждaнo нитo c брaншa, нитo пък c нaceлeниeтo, a e вкaрaнo c измeнeниe в зaкoнa зa aкцизитe прeз зaкoнoпрoeктa зa държaвния бюджeт зa 2020 г.Кaктo e извecтнo, тoвa e любимият нaчин зa приeмaнe нa лoбиcтки тeкcтoвe, зa кoитo нaшитe дeпутaти нe иcкaт дa ce рaзчувa, пише plovdiv24.bg.Aкo прeдлoжeниeтo минe, прeдприятиятa oт aлкoхoлния и тютюнeвия ceктoр щe бъдaт принудeни дa инвecтирaт дeceтки милиoни лeвoвe в пeрcoнaл и cиcтeми зa видeoнaблюдeниe и кoнтрoл в aкцизнитe cклaдoвe.", "date": "2019.11.28", "title": "Цените на алкохола и цигарите политат в небесата"}
{"url": "https://www.novinite.bg/articles/182987/Ot-vechniya-led-v-Sibir-Izleze-kuchence-na-18-000-g", "text": "\"Изгубено кученце\" с мустачки, мигли, дебела козина, меко като кадифе носле и остри млечни зъби озадачава учените, съобщава британския \"Дейли мейл\". Трупът на двумесечното кученце, живяло преди 18 000 години, се е съхранил много добре във вечния лед в Сибир.Подробни ДНК тестове все пак не успяха да установят за какъв животински вид става дума. Учените не са наясно дали това е куче или вълк от ледниковата епоха, а може би става въпрос за пример за еволюционен преход от единия вид към другия. Младият екземпляр от мъжки пол е открит през лятото на 2018 година в замръзнала земя близо до река Индигирка, североизточно от Якутск в Русия. Причината за смъртта му не е установена, но експерти са на мнение, че зверчето не е било стресирано, когато си е отишло от този свят през късния палеолит. Руски учени изпратиха проби от древното животно в Шведския център за палеогенетика, за да се разбере дали става дума за бебе вълк, както първоначално се подозираше, или за бебе куче.\"Центърът разполага с най-голямата в Европа база данни за всички породи кучета, но специалистите не успяха при първия си опит да идентифицират вида\", заяви експертът Сергей Фьодоров от Североизточния федерален университет в Якутск. \"Ще са нужни допълнителни изследвания\", допълни той. Шведските учени потвърдиха, че животното е живяло преди 18 000 години, но все още не могат да кажат дали става въпрос за вълк или куче. Животинката бе кръстена Догор. Името означава приятел на якутски език. То изразява също съмнение дали екземплярът е куче, или е от друг вид, съобщава БТА.", "date": "2019.11.28", "title": "От вечния лед в Сибир: \"Излезе\" кученце на 18 000 г."}
{"url": "https://www.novinite.bg/articles/182988/Kmetat-na-Sofiya-Ne-sam-obeshtavala-da-ne-vdigam-danacite", "text": "Нека да разсея едно твърдение от вчера - никога не съм поемала ангажимент да не се вдигат данъци. Моля да ми се представи, ако някой намери такова твърдение. Даже съм питала опонентите си, които имаха такива намерения, да ми обяснят откъде ще дойдат парите.Това заяви столичният кмет Йорданка Фандъкова във връзка с обявенето увеличение на данъците вчера, предаде Novini.bg Тя бе категорична, че става въпрос за минимално покачване на данъците. И затова хората трябва да разберат тази мярка. \"Ако искаме да дишаме по-чист въздух, хората, които карат стари коли - трябва да плащат повече\", заяви Фандъкова. Като една от мерките против замърсяването идва и закупуването на новите трамваи. Кметът присъства на представянето на новите возила от градския транспорт. Тръгва първият от общо 13-те. Единият от тях ще бъде по линия номер 7, именно по която пътува и самата Фандъкова. \"Това, което е важно, продължаваме с модернизация на наземния транпорт. Това е една от най важните мерки за подобряване качество на въздуха\", коментира тя пред журналистите. Средствата за закупуването са по ОП \"Околна среда\". Стойността на един от тях е малко над 3,3 млн.лв.", "date": "2019.11.28", "title": "Кметът на София: Не съм обещавала да не вдигам данъците!"}
{"url": "https://www.novinite.bg/articles/183012/Nereglamentirano-smetishte-se-e-obrazuvalo-kraj-kyustendilskoto-selo-Stob", "text": "\r\nНерегламентирано сметище се е образувало край кюстендилското село Стоб. В частен имот се изхвърлят битови и строителни отпадъци. Въпреки жалбите на собствениците до общината, все повече хора от региона изхвърлят боклуците си на непозволеното място.\r\n\r\n\r\n\r\n\r\n\r\n\r\n\r\n\r\n", "date": "2019.11.28", "title": "Нерегламентирано сметище се е образувало край кюстендилското село Стоб"}
{"url": "https://www.novinite.bg/articles/182969/Elena-Joncheva-Nujni-sa-konkretni-merki-sreshtu-realnata-zaplaha-ot-nova-bejanska-valna-kam-Evropa", "text": "“Нужни са конкретни мерки срещу реалната заплаха от нова бежанска вълна към Европа”. Това заяви евродепутатът от Групата на социалистите и демократите в ЕП Елена Йончева. Тя взе участие в дебата за положението в широкия регион на Близкия изток, включително кризата в Иран, Ирак и Ливан, който се проведе в присъствието на Върховния представител на ЕС по въпросите на външните работи Федерика Могерини. „Идвайки от България - една от първите гранични държави на ЕС по пътя на бежанските потоци, бих искала да обърна внимание на ЕП, че ескалация на напрежението създава реална заплаха от нова бежанска вълна към Европа“, каза още Йончева. Тя подчерта, че вижда опасност в намеренията на турската държава да разсели над 2 млн. арабски бежанци в кюрдските райони на Северна Сирия, където в момента се провежда операция на турската армия. ”Считам, че подобно заселване трябва да бъде осъществявано само по свободната воля на бежанците. То не трябва да бъде за сметка на коренното кюрдско население”, добави евродепутатът. Елена Йончева изрази мнение, че една промяна на етническата карта в региона, особено при неустановения мир в Сирия, крие голям риск за нова и дълготрайна бежанска вълна, този път от кюрдски бежанци към страните членки на ЕС. От трибуната на Европарламента в Страсбург тя призова ЕП да предложи международен  механизъм за мониторинг за прозрачност и контрол на процеса.", "date": "2019.11.28", "title": "Елена Йончева: Нужни са конкретни мерки срещу реалната заплаха от нова бежанска вълна към Европа"}
{"url": "https://www.novinite.bg/articles/182984/Otvoreno-pismo-ot-NGI-Sistemata-ni-UBIVA", "text": "Отговор на НГИ „Системата ни УБИВА“ във връзка с участието на Валери Симеонов в сутрешния блок на Нова телевизия „Здравей България“.Категорично заявяваме, че никога не сме имали каквато и да било среща с г-н Симеонов. Нито по време на миналогодишните ни протести за оставката му като зам. министър-председател, породени от речта му на омразата срещу нас и децата ни, нито и при сегашните протести. Никога не сме отправяли обиди и никога не сме коментирали майката на г-н Симеонов, нито някой друг негов роднина. Думите на г-н Симеонов „Неприятното е, че при последната среща с тях срещу мен имаше крясъци „убиец“. За съжаление слушах и репликите на ораторите, които се изказваха и по отношение на моята майка… Така или иначе, както и да е…“ , са лъжа.Внушението, което се опитва да направи г-н Симеонов, че благодарение на него са приети и гласувани и трите закона за хората с увреждания е меко казано нелепо. Припомняме, че два от законите (ЗЛП и ЗХУ) бяха приети с пълно мнозинство от всички парламентарно представени групи, като след гласуването им народните представители аплодираха протестиращите майки на деца с увреждания. Нелеп и безпочвен е опита на г-н Симеонов да определи протеста ни като обслужващ нечии политически интереси, докато той се представя като отговорен политик, който извършва саможертва, съгласявайки се с нежелание да стане зам. председател на НС, защото по неговите думи този пост, както и поста на зам. министър –председател няма да му донесе „нищо повече, освен допълнително напрежение, натоварване и отговорност“. Накрая, оценявайки готовността на г-н зам. председателя на Народното събрания Валери Симеонов, да се срещне с нас по всяко време и на всяко място, го каним да заповяда на днешния ни протест, който ще се проведе от 18:30 пред Народното събрание. Ще му дадем и възможност публично да осветли всички добри дела, които е направил за хората с увреждания, но не са станали публично известни.", "date": "2019.11.28", "title": "Отворено писмо от НГИ \"Системата ни УБИВА\""}
{"url": "https://www.novinite.bg/articles/182989/Saboleznovatelna-kniga-v-pamet-na-Stefan-Danailov-v-centralata-na-BSP", "text": "От днес във фоайето на централата на БСП е поставена съболезнователна книга в памет на великия Стефан Данаилов. Всеки, който желае, може да изрази своите съболезнования в книгата всеки ден от 9:00 до 17:00 ч. ", "date": "2019.11.28", "title": "Съболезнователна книга в памет на Стефан Данаилов в централата на БСП"}
{"url": "https://www.novinite.bg/articles/182983/Valeri-Simeonov-se-oplakva-Ne-e-spravedlivo-da-me-izkarvat-obshtestven-vrag-nomer-1-ne-e-choveshko", "text": "Не е справедливо да ме изкарват обществен враг номер 1, не е човешко. Платих си своята цена. Не съжалявам, че съм освободил вицепремиерския пост, заяви Валери Симеонов. Повод за коментара му станаха протестите на майките на деца с увреждания, които протестират срещу избора му за заместник-председател на НС. \"Първата фаза на протестите беше успешна от тяхна гледна точка. Аз се извиних, подадох оставка. Но важното е, че трите законопроекта, за които настояваха те, бяха приети в НС”, коментира Симеонов пред \"Нова тв\".Той каза, че е готов да се срещне с майките, но смята, че искането на оставката му е политическо. \"Осъзнавам, че съм по-различен в политически план, използвам по-остри изрази. Но в продължение на 1 година работя върху себе си”, заяви още Симеонов. Той сподели, че знае какво е да имаш болен човек в дома си – и дядо му години наред е бил на легло, и майка му в момента е в такова положение от 7 години. \"Помагал съм на много хора с инвалидност. Не съм този сатана, който ме описват”, заяви Симеонов и изрази готовност да се види с протестиращите майки на деца с увреждания. Симеонов коментира и повишаването на данъците в София. \"Неприятна и болезнена, но необходима мярка”, заяви той за по-високия данък за по-замърсяващите автомобили. \"Съобразно изискванията на ЕС, това е неизбежно”, отсече той. Той коментира и предложението нерегламентираното отдаване на стаи в онлайн платформи да се санкционира. \"Става въпрос за следното – дали държавата да се прави, че не вижда беззаконието, или да осигури еднакви условия за всички, които предлагат хотелиерски услуги”, каза Валери Симеонов.", "date": "2019.11.28", "title": "Валери Симеонов се оплаква: Не е справедливо да ме изкарват обществен враг номер 1, не е човешко"}
{"url": "https://www.novinite.bg/articles/183006/Drago-Chaya-se-pohvali-che-e-chast-ot-mogasht-porno-kanal-uredili-go-duet-Riton-FOTOFAKT", "text": "Драго Драганов сам се похвали, че влиза в порното, а Данчето Христова го разкри, че „Ритон” са го вкарали в играта.Пост в социалните мрежи на водещия на превръщащо се в култово предаване „БНТ на 60”, където е обул кецове на един от гигантите в порно индустрията предизвика фурор от коментари.„Да се знае. Фирмени са! Раздават ги само на актьорите - участници, за изключителни заслуги! Кой разбрал, разбрал!”, написа Драго  в пояснение към снимката с кецовете в жълто и синьо. Повече от коментиращите във Фейсбук разбраха шегата и я продължиха. Найо Тицин написа: „ Певецът Георги Симеонов допълни: Накрая се включи и Йорданка Христова с краткото: ” и разкри цялата история.Кецовете са подарък на Драго Чая от „Ритон”. Дуетът скоро се завърна от турне в САЩ и Канада. Там се вихри и въпросната порно телевизия, която от скоро набира артисти и у нас, пише \"Телеграф\". Проверка показа, че въпросните кецове струват 125 долара, или около 223 лева. По принцип с подобни обувки се изявяват порно актьорите при снимки, но те се продават и свободно в представителните магазини или в интернет.     ", "date": "2019.11.28", "title": "Драго Чая се похвали, че е част от могъщ порно канал, уредили го дует \"Ритон\" (ФОТОФАКТ)"}
{"url": "https://www.novinite.bg/articles/183007/Eto-kak-shte-pochivame-po-Koleda", "text": "Коледа и Нова година наближават. Българите вече планират почивките си в празничните дни и резервират пътуванията си. Но как ще почиваме тази година? Това ще са почивните дни през 2020 г. По-голямо струпване на почивни дни ще има около Коледа. Официално ще се почива на 24, 25 и 26 декември. Празненствата за мнозина, които преценят, че ще си вземат отпуска, може да започнат още на 23 декември. Традиционно дните между Коледа и Нова година са работни, когато се паднат през седмицата. Така тази година на 23 и 27 декември – понеделник и петък, ще трябва да превключим на работен режим. 30-ти и 31-ви декември също ще бъдат работни дни, тъй като се падат в понеделник и вторник. За Нова година ще почиваме само на 1 януари 2020 г., 2-ри и 3-ти, четвъртък и петък отново се връщаме на работа.", "date": "2019.11.28", "title": "Ето как ще почиваме по Коледа"}
{"url": "https://www.novinite.bg/articles/183009/Pojarat-v-Pirogov-ne-e-zaradi-gramnala-kislorodna-butilka", "text": "Категорично е изяснено, че пожарът в \"Пирогов\" не е заради гръмнала кислородна бутилка. Това съобщи шефът на Главната дирекция \"Пожарна безопасност и защита на населението\". Водещата версия остава запалена цигара. От ръководството съобщиха, че няма опасност за сградата на \"Пирогов\", както и че пламъците не са засегнали апаратура. Николай Николов - главен комисар, директор на ГДПБЗН: Първото съобщение, което дойде до нас, беше за гръмнала кислородна бутилка. Ние очаквахме десетки, да не кажа стотици жертви. Т. е. кислородна бутилка не е гръмнала.Гръмнала е някаква смес, запалима смес. Дали в резултат на не пълното горене, ако е имало такова, някой дюшек запален, след което допълнително обогатен с кислород и се е получило това, експертите категорично ще го кажат. Нека да завърши аутопсията на труповете заедно с експертизите ще дадат ясен отговор на това.", "date": "2019.11.28", "title": "Пожарът в \"Пирогов\" не е заради гръмнала кислородна бутилка"}
{"url": "https://www.novinite.bg/articles/183013/Vandali-posegnaha-na-Pametnika-na-Savetskata-armiya", "text": "Паметникът на Съветската армия в парк \"Княжевска градина\" не един и два пъти е ставал обект на вандализъм. Последният случай, при които младежи са драскали върху монумента, е от сряда. Само че този път вандалите са хваната и арестувани. Те са две момчета на 18 и 19 години, съобщиха от ОД на МВР-София.На 27 ноември, около 20.30 часа, служители на сектор \"Видеонаблюдение\" при СДВР забелязали на охранителните камери двама младежи да рисуват графити по паметника. Към мястото незабавно са насочени екипи на полицията, които задържали на място дуото, рисувало по паметника със спрей.", "date": "2019.11.28", "title": "Вандали посегнаха на Паметника на Съветската армия"}
{"url": "https://www.novinite.bg/articles/183016/Kamionat-s-migranti-ot-Kumanovo-bil-s-kradeni-BG-nomera", "text": "Както вече стана ясно камион, превозващ нелегални мигранти, катастрофира край северомакедонският град Куманово. Превозното средство е било с българска регистрация, потвърдиха от МВнР за БНТ. Номерата обаче са крадени. Това заяви директорът на ГД \"Гранична полиция\" Светлан Кичиков за \"По света и у нас\".", "date": "2019.11.28", "title": "Камионът с мигранти от Куманово бил с крадени БГ номера"}
{"url": "https://www.novinite.bg/articles/182976/Ivet-Lalova-s-ogromno-priznanie-specheli-Atlet-na-Balkanite", "text": "Най-добрата българска атлетка Ивет Лалова-Колио получи поредно признание за силните си изяви през 2019 година. Тя беше избрана за \"Атлет на Балканите\" на деветата Гала на Асоциацията на балканските атлетически федерации (АБАФ) във Вършаничка Баня (Сърбия).Лалова, която стана седма на 200 метра от шампионата на планетата и двукратна балканска шампионка в Правец получи отличието си от Свободан Бранкович, вицепрезидент на АБАФ и генерален секретар на Сръбската атлетическа федерация. За Ивет това е втори приз за номер 1 на Балканите след 2011 година.При мъжете първи е Амел Тука (Босна и Херцеговина), сребърен медалист на 800 м от световното в Доха. За него това е втори приз за номер 1 на Балканите след 2015 година. Той беше награден от Добромир Карамаринов, президент на АБАФ и БФЛА, първи вицепрезидент на ЕА и член на Съвета на ИААФ.Отличията за \"Изгряващи звезди\" на Балканите получиха българския талант Валентин Андреев (чук) и украинката Ярослава Махучих (скок височина). През 2019 година Андреев спечели злато от Европейския младежки олимпийски фест в Баку. 17-годишният българин спечели две балкански титли на чук при юношите под 18 години (5 кг уред) и под 20 години (6 кг уред).Андреев оглави и световната ранглиста при юношите под 18 години, и коригира пет пъти националния рекорд при юношите под 20 години. Българинът получи наградата си от Фатих Чинтимар, вицепрезидент на АБАФ и президент на турската атлетическа федерация.18-годишната Махучих спечели среброто в скока на височина на световното първенство в Доха, като направи 2 поправки на световния рекорд за девойки - 202, 204 сантиметра. Тя е и европейска шампионка за девойки в Бурос.", "date": "2019.11.28", "title": "Ивет Лалова с огромно признание, спечели \"Атлет на Балканите\""}
{"url": "https://www.novinite.bg/articles/182985/Cherna-hronika-Dva-incidenta-s-fatalen-kraj-sa-stanali-tazi-sutrin-v-Silistrensko", "text": "Два инцидента с фатален край са станали тази сутрин в Силистренско, съобщиха от полицията. 70-годишна жена е починала след пътнотранспортно произшествие днес около 09.25 часа по ул. „Янко Тодоров“ в Силистра. Според първоначалните данни тя била ударена от бус, управляван от 26-годишен водач, при извършване на маневра на заден ход. Жената била откарана с линейка в Спешния център, където починала. Причините за произшествието се изясняват, образувано е досъдебно производство.По същото време 53-годишен мъж е починал след възникнало запалване в дома му в село Боил. Сигналът за произшествието е получен на тел.112 в 09.33 часа днес. Трупът на мъжа бил намерен в една от стаите, където са установени следи от горене върху леглото и друга дребна покъщнина. Дежурна оперативна група извършва оглед на адреса, като причините, довели до произшествието, са в процес на изясняване", "date": "2019.11.28", "title": "Черна хроника: Два инцидента с фатален край са станали тази сутрин в Силистренско"}
{"url": "https://www.novinite.bg/articles/182977/Kamion-s-balgarski-nomera-i-s-25-migranti-katastrofira-v-Severna-Makedoniya", "text": "Камион с български номера, в който са се намирали 25 мигранти, е катастрофирал на пътя Свети Никола – Куманово в Северна Македония.Всичките 25 души са пострадали. 15 от тях са от Афганистан, 9 от Пакистан и един от Ирак. Седем от мигрантите са малолетни, съобщи mkd.mk.По информация на македонското МВР катастрофата, при който камионът е излетял от пътя, е станала вчера сутринта. Подозира се, че групата мигранти са влезли нелегално от Гърция в Северна Македония.", "date": "2019.11.28", "title": "Камион с български номера и с 25 мигранти катастрофира в Северна Македония"}
{"url": "https://www.novinite.bg/articles/182992/ChEZ-sas-saveti-za-razumno-potreblenie-na-tok", "text": "С понижаване на температурите потреблението на електроенергия традиционно се повишава. Статистиката показва, че през зимата консумацията на електроенергия отбелязва ръст от 30-40% спрямо потреблението през септември. Това се отразява и върху размера на месечните фактури. Изследвания сочат, че 70% от сметката за електроенергия на четиричленно домакинство през периода декември – февруари е за отопление и затопляне на вода, а останалите 30% се разпределят между готвене, миене на съдове, пране, осветление и други електроуреди. Тъй като консумацията е основен фактор при формиране на сметката за ток, \"ЧЕЗ Електро България\" АД призовава към разумно потребление и прилагане на мерки за енергийна ефективност.Съветите в тази посока, освен със саниране на жилището и избор на уреди с висок енергиен клас, са свързани и с промяна на навиците и начина на мислене. Някои от действията не изискват нито специални усилия, нито закупуването на нови уреди, но със сигурност водят до по-голям контрол на разходите за електроенергия в домакинствата, без да нарушават комфорта в дома. Икономии при отоплението с електроуреди през зимата могат да се постигнат с намаляване на температурата в помещенията с 1 градус. Това ще понижи потреблението на ток с до 10%. Разходите за подгряване на вода ще се намалят също с до 10%, ако температурата на нагревателя се понижи от 60°C на 55°C. Използването на енергийно ефективни лампи, прането на дрехи на 30°C, изключването на електроуреди от мрежата, когато не се използват, са част от мерките, изискващи малки или никакви инвестиции, които също водят до намаляване на месечните сметки за ток. Полезна информация и други практични съвети за пестене на енергия в дома са публикувани на корпоративния уебсайт на дружеството", "date": "2019.11.28", "title": "ЧЕЗ със съвети за разумно потребление на ток"}
{"url": "https://www.novinite.bg/articles/182986/Fenove-na-Botev-na-vojna-sreshtu-bosa-na-kluba-Georgi-Samuilov", "text": "Сдружение на привърженици на Ботев (Пловдив) разпространи протестна своя позиция, касаеща боса на клуба Георги Самуилов.Организацията нападна остро собственика на \"канарчетата\" заради забавянето на строежа на клубния стадион \"Колежа\".\r\nОт \"Обединение на феновете за спасение на ПФК Ботев Пловдив\" твърдят, че проблемите със стадиона са заради \"ненаситни апетити за терени\", но изтъкват, че няма да спрат да се борят за изграждането на съоръжението.\r\n\"От няколко години тече систематизирана кампания, чрез която се цели да бъде унижен и поставен на колене най-старият футболен клуб. В момента любимият ни отбор е на дъното в българския шампионат и без свой дом. Не искаме да вярваме, че целта е ПФК \"Ботев - Пловдив\" да бъде принизен до окръжните отбори. Но алчността и ненаситността са двете душевни болести, за които лек НЯМА! Всички вече сме наясно, че скоро клубният стадион няма да е готов.Отдавна не вярваме на обещания дадени от всички по веригата, но най-вече не вярваме на Георги Самуилов и неговите придворни глашатаи и по-добре да се махат!\", се казва в част от официалната позиция на привържениците.От години Ботев Пловдив играе домакинските си мачове на тренировъчната база в квартал Коматево, заради отлагането на старта на изграждането на \"Колежа\".", "date": "2019.11.28", "title": "Фенове на Ботев на война срещу боса на клуба Георги Самуилов"}
{"url": "https://www.novinite.bg/articles/182998/Shte-ima-i-cherno-byala-Koleda-organizirat-ya-fenovete-na-Loko-Pd", "text": "Футболната страст е толкова силна, че запалянковците оцветяват в клубни шарки дори Коледа. Феновете на Локо Пловдив пуснаха следното любопитно съобщение:Черно-бели братя и сестри,Декември чука на вратата, а с него наближава и кулминацията на събитията, свързани с нашия любим клуб и град.В тази успешна за нас година Черно-бялата Коледа загатва да бъде запомнящо се събитие за всички привърженици на Пловдивския любимец.Тя ще се проведе в Драматичния театър, място, което подобава на нашия клуб и на културните традиции на нашата общност.По традиция Черно-бялата Коледа ще започне първо за най-малките от 11.00 часа. Успоредно с това, в същия час ще се открие и изложба на реликви и колекционерски артикули, свързани с Локомотив Пловдив.Под аплодисментите на пълната зала завесите на театралната сцена ще се вдигнат за началото на същинското събитие в 12.00 часа.Очакваме ви на Черно-бяла Коледа 2019 – 14 декември 2019 г., Драматичен театър – Пловдив.” ", "date": "2019.11.28", "title": "Ще има и черно-бяла Коледа, организират я феновете на Локо Пд"}
{"url": "https://www.novinite.bg/articles/182991/Izravnihme-se-s-Burkina-Faso-v-ranglistata-na-FIFA", "text": "Националният отбор на България по футбол заема 59-ата позиция в световната футболна ранглиста. Тимът ни се изкачи с две позиции в подреждането за ноември.Националите приключиха квалификационния цикъл за Евро 2020 с победа над Чехия с 1:0 по-рано този месец и с 1381 точки тимът на Георги Дерменджиев дели 59-о място с Буркина Фасо.Съперникът на България в баражите за Евро 2020 - Унгария, е малко по-напред - 52-о място с 1416 точки.Лидер остава Белгия с 1765 точки, следван с 1733 точки от световния шампион Франция и Бразилия с 1712.", "date": "2019.11.28", "title": "Изравнихме се с Буркина Фасо в ранглистата на ФИФА"}
{"url": "https://www.novinite.bg/articles/183017/Glasuvaha-Lechkov-da-ne-e-viceprezident-na-BFS-Kongresat-shte-bade-na-7-yuni", "text": "Конгресът на Българския футболен съюз ще се проведе на 7 юни. Това реши на днешното си заседание Изпълкомът към БФС.Новото ръководство на футболната централа ще стане ясно след събранието, което ще се състои на 7 юни 2020 година.Стана ясно още, че Йордан Лечков вече не е вицепрезидент, след като по време на Изпълкома членовете са гласували неговото отстраняване. Лечков вече няма да е отговорник и за представителния тим на националния отбор. Вече за него ще отговаря Емил Костадинов, който до този момент се занимаваше с младежките и юношеските формации.", "date": "2019.11.28", "title": "Гласуваха Лечков да не е вицепрезидент на БФС, Конгресът ще бъде на 7 юни"}
{"url": "https://www.novinite.bg/articles/182993/VIDEO-Cvetan-Vasilev-prizova-fenovete-na-Botev-na-vojna-sreshtu-shajkata-v-kluba", "text": "Цветан Василев изненадващо записа видеообръщание към феновете на Ботев. Банкерът, който успя да намери убежище в Белград, бе лаконичен, но доста ясен в посланието си към бултрасите.", "date": "2019.11.28", "title": "(ВИДЕО) Цветан Василев призова феновете на Ботев на война срещу шайката в клуба"}
{"url": "https://www.novinite.bg/articles/182990/Britanskata-kralica-Elizabet-Vtora-se-otkazva-ot-trona-v-polza-na-princ-Charlz", "text": "Британската кралица Елизабет Втора се отказва от трона в полза на принц Чарлз. Това съобщи британският таблоид Сън. Според изданието, това ще стане до половин година. Очаквайте подробности!", "date": "2019.11.28", "title": "Британската кралица Елизабет Втора се отказва от трона в полза на принц Чарлз"}
{"url": "https://www.novinite.bg/articles/182971/Cled-kato-deca-ubiha-vazrasten-maj-Naprejenie-v-selo-Aleksandrovo", "text": "Напрежение в хасковското село Александрово, след като деца бяха уличени в убийството на възрастен мъж. Момчетата са на 13 и 14 г.„Нормално е да има напрежение. Със съдействието на районното полицейско управление в Хасково и на срещи с психолози мисля, че нещата ще бъдат нормализирани. Нормално е да се притесняват хората ”, заяви Надежда Добрева, кметът на село Александрово.За случая стана ясно в четвъртък. По първоначална информация момчетата срещнали жертвата си, която била в дома на родителите на по-малкото дете. При възникнала разпра, мъжът извадил нож, а те го пребили. Според разследващите децата се опитали да прикрият действията си, като изнесли мъжа на улицата и захвърлили ножа му около къщата. По-малкото момче вече е освободено. Родителите му твърдят, че става въпрос за самоотбрана.„Прибрахме се късно, децата спяха. Сутринта дойде брат ми, каза, че Димо е на улицата. Излязохме и видяхме, че е мъртъв. Обадихме се на полицията. Попитахме децата дали имат нещо общо. Те казаха, че са го ударили, защото той се е опитал да ги убие”, разказа майката на едното момче. „Не са искали да стане това, просто самоотбрана”.Той като едното момче е малолетно, то няма да бъде съдено. Ще бъде предадено на местната комисия към община Хасково.По думите на прокурора Иван Гугушев момчето може да бъде изпратено в интернат. За по-голямото момче важат следните възможности: Ако бъде наложен доживотен затвор или доживотен затвор без замяна – присъдата се заменя с лишаване от свобода от 3 до 10 г. Ако бъде наложено лишаване от свобода над 10 години – наказанието се заменя с лишаване от свобода до 5 години.„И жертвата, и едното дете са познати на полицията от преди. С жертвата е беседвано периодично, отправял е вербални заплахи, но никога не се е стигало до физическа саморазправа с хората в селото. До момента има подаден само един сигнал за заплаха с тояга в кръчмата на селото. Предупреден е. Излежал е и присъда за убийство ”, заяви Иван Расоков, началник РУП-Хасково. „14-годишното момче явно има прояви, но то е на територията на Районното управление в Харманли”.", "date": "2019.11.28", "title": "Cлед като деца убиха възрастен мъж: Напрежение в село Александрово"}
{"url": "https://www.novinite.bg/articles/182965/Dekemvri-shte-ni-lyushka-ot-minus-11-do-plyus-15-gradusa", "text": "Най-нискита температура през декември у нас ще бъде между минус 11 и минус 6 градуса, а най-високата - между 10 и 15 градуса.Тази година през декември се очаква средната месечна температура да бъде около и над нормата, която в Северна България и по високите полета е 0-1 градуса, в Горнотракийската низина - 2-3 градуса, по Черноморието и в най-южните райони - около 4 градуса, а в планините - от минус 8 до минус 3 градуса.Месечната сума на валежите ще бъде около нормата, която в по-голямата част от страната е между 40 и 60 литра на квадратен метър, в планините и в най-южните райони - между 70 и 120 литра на квадратен метър.След застудяването в края на ноември, декември ще започне с температури близки до обичайните, пише БТА.В началото на месеца ще е без валежи, а дневните температури ще се повишат. В периода 3-6 декември се очакват валежи и застудяване, при което валежите на места в Северна България и по високите полета на Западна България ще се примесват и ще преминават в сняг, но заради голямата динамика на атмосферата и редуващите се чести колебания на температурите, снежна покривка няма да се задържа. В края на десетдневието отново предстоят валежи, предимно от дъжд.Условията за валежи ще се запазят и в началото на второто десетдневие. Температурите слабо ще се понижат и на места, главно в Предбалкана, по високите полета на Западна България и в североизточните райони, е възможно за кратко дъждът да премине в сняг, без да се образува трайна снежна покривка. През втората половина от десетдневието динамиката на атмосферата ще намалее и вероятността за валежи ще е по-малка.Температурите слабо ще се повишат и ще бъдат по-високи от обичайните.През третото десетдневие на декември по-вероятно ще е да преобладава облачно време, с намалена видимост, без съществени валежи. Има тенденция и за постепенно понижение на температурите, така че да станат близки до обичайните.Астрономическата зима започва на 22 декември, в 6 часа и 19 минути.", "date": "2019.11.28", "title": "Декември ще ни люшка от минус 11 до плюс 15 градуса"}
{"url": "https://www.novinite.bg/articles/183010/Pochina-Avram-Avramov-kojto-povede-Hristo-Prodanov-i-kompaniya-kam-Everest", "text": "На 86-години почина Аврам Аврамов - легендарният алпинист, който поведе българските алпинисти и успешно завърши експедицията до Еверест през 1984 година. Черната вест съобщи с прискърбие за Novinite.bg доайенът на алпинизма у нас - доц. Сандю Бешев.Аврамов има редица изкачвания на трудни върхове както у нас, така и в Кавказ, Памир и Хималаите.Той е първият роден алпинист осъъществил успешно изкачване на 7-хилядник като част 6-членен екип.", "date": "2019.11.28", "title": "Почина Аврам Аврамов, който поведе Христо Проданов и компания към Еверест"}
{"url": "https://www.novinite.bg/articles/182968/Istoriya-ot-lichniya-svyat-na-Iskrata-v-novata-mu-pesen-Zashto-celuvash", "text": "Дългоочакваното парче на Искрен Тончев - Искрата “Защо целуваш” вече е в YouTube канала на Монте Мюзик. Талантливият артист е автор на музиката, текста и аранжимента. За визуалната естетика се е покрижил режисьора Емануил Алберт. В песента Искрата споделя усещането си за самота и апатия, в контраст с интимната близост с любимия човек. Той поставя въпрос, който никога не са ви питали, а сте искали да ви зададат – „Защо целуваш?”. Клипът е сниман на две локации - на екзотичните Канарски острови и в студио във Варна. Специално участие във видеото има грацията Кристина Шидерова – Китана. В момента Искрата работи върху няколко нови песни и обещава съвсем скоро да излязат на бял свят.", "date": "2019.11.28", "title": "История от личния свят на Искрата в новата му песен “Защо  целуваш”"}
{"url": "https://www.novinite.bg/articles/183014/Plasheshta-apokaliptichna-prognoza-Klimatichno-bedstvie-zastrashava-chovechestvoto", "text": "Каскада от промени в резултат на глобалното затопляне застрашава човечеството, съобщават ДПА и в. \"Дейли мейл\", позовавайки се на публикация в сп. \"Нейчър\". Над половината от деветте критични точки, свързани с климатичните промени и идентифицирани преди десетилетие, понастоящем са активни, пишат авторите на изследването от университета на Ексетър, Великобритания. Учените обясняват, че въпросните критични точки могат да действат като редица от плочки домино. \"Събарянето на една или две \"климатични плочки домино\" тласка Земята към други\", казва един от изследователите, Уил Стефън от Австралийския национален университет.\"Опасяваме се, че ще стане невъзможно да спрем преобръщането на цялата редица от плочки, което може да доведе до каскада, застрашаваща съществуването на човешката цивилизация\", допълва ученият. Активните критични точки включват загубата на арктически воден лед и ледена покривка в Гренландия и Антарктида, топенето на вечна замръзналост, унищожаването на северни гори и дъждовни гори в Амазония. \"Биосферните критични точки могат да доведат до неконтролируемо освобождаване в атмосферата на въглерод, който преди това е бил складиран в Земята. Това ще ускори затоплянето и допълнително ще дестабилизира ледените покривки. Топенето им на свой ред ще доведе до необратимо покачване на морското равнище с около 10 метра\", обяснява Уил Стефън. Учените призовават за спешни действия, за да се предотврати каскадата от промени, която грози планетата и човечеството. \"Безотговорно е да продължаваме да чакаме, за да видим какво ще се случи. Ситуацията е спешна. Необходими са незабавни действия\", казва ръководителят на изследването Тим Лентън, цитиран от в. \"Дейли мейл\".", "date": "2019.11.28", "title": "Плашеща апокалиптична прогноза: Климатично бедствие застрашава човечеството"}
{"url": "https://www.novinite.bg/articles/182967/Dneven-horoskop-za-chetvartak", "text": "Опитайте се да вложите всичко от себе си в работа днес. Усилията ви ще бъдат забелязани и възнаградени. Ако пък ви домързи, се сърдете единствено и само на себе си.Нови възможности ще осмислят живота ви. Няма как да ги подминете - те ще са на всеки ъгъл! Денят е чудесен за щура идея, която да осъществите.Лошото ви настроение, породено от скорошни събития, скоро ще се оправи. Би трябвало да се радвате, че имате толкова добри приятели, които да ви помогнат в трудната ситуация.  Вижте повече на:", "date": "2019.11.28", "title": "Дневен хороскоп за четвъртък"}
{"url": "https://www.novinite.bg/articles/182966/Traur-v-Narodniya-teatar-sled-smartta-na-Lambo-spusnaha-cheren-flag", "text": "Пред централния вход на Народния театър \"Иван Вазов\" бе спуснат черен флаг в знак на траур след смъртта на Стефан Данаилов. Големият ни актьор почина малко след полунощ на 26 ноември във ВМА.„Думите ги няма, за да изразим мъката от тази загуба…”, заявиха от първата ни сцена, когато бе оповестена тъжната вест за кончината на големия актьор, преподавател и политик.Българският театър, кино, култура вече не са същите.Стефан Данаилов, наричан Ламбо от приятели и колеги, Мастър от ученици, почина в 00.15 часа тази нощ след продължително и тежко боледуване, и въпреки всички усилия, положени от екипите на ВМА.Данаилов е легенда и в родното кино, и в театъра ни. Има над 150 роли в киното, театъра и телевизията, заслужил артист (1975) и народен артист (1983), дългогодишен преподавател по актьорско майсторство за драматичен театър в НАТФИЗ, политик от БСП, министър на културата в правителството на Сергей Станишев от 17 август 2005 г. до 27 юли 2009 г., избиран е за народен представител 6 пъти.Поклон пред светлата му памет!Поклонението пред паметта на Стефан Данаилов ще се състои в понеделник, 2 декември, от 11:00 часа в Народния театър „Иван Вазов”. ", "date": "2019.11.28", "title": "Траур в Народния театър след смъртта на Ламбо, спуснаха черен флаг"}
{"url": "https://www.novinite.bg/articles/182972/Studentite-v-specialnostite-Medicina-i-Ikonomika-teglyat-naj-mnogo-krediti", "text": "Студентите, обучаващи се в професионалното направление „Икономика“, са изтеглили най-много студентски кредити, чиито гарант е държавата. 3176 от всички 20 909 отпуснати заеми за периода от 2010-а до октомври тази година са усвоени от следващи икономическа специалност, пише \"Монитор\".С голям брой отпуснати кредити са и студентите в направление „Администрация и управление“, „Медицина“, „Информатика и компютърни науки“, „Архитектура, строителство и геодезия“ и „Право“. Най-малко заеми пък са изтеглили обучаващите се в направление „Военно дело“ - трима.През 2010-а, 2011-а и 2012-а е имало само по един студент от тази специалност, който се е възползвал от възможността държавата да гарантира заема за неговото обучение, а за последните 7 години такива не е имало.Броят на студентските кредити е спаднал рязко през последните три години, става ясно още от статистиката. Тази възможност започва да се реализира от 2010-а и от тогава все по-малко са възползвалите се от нея.Първата година държавата става гарант на кредитите на 2 841 студенти и докторанти, които възлизат на над 14,2 млн. лв. Най-голям брой заеми – 3978, са отпуснати през 2011 г. Те били за 17,8 млн. лв.Оттогава досега броят на сключените договори за кредит непрекъснато намалява. За 2012-а и 2013-а отново надхвърлят 3 000 броя, през 2015-а спадат под 2000, но от 2017-а насам не надхвърлят 800. Така през настоящата година до момента са отпуснати кредити само на 460 студенти.Общият размер на гарантираните от държавата студентски заеми от 2010 г. досега възлиза на почти 142,4 млн. лв. ¼ от сумата за кредити или 32,2 млн. лв. са отпуснати на 577 чуждестранни граждани.Заемите на българи са 20 300 и възлизат на 110,2 млн. лв. От всички близо 21 000 кредита пък само 325 са били за издръжка на възпитаниците на вузовете, сочат данните. Те са на обща стойност над 1, 5 млн. лв.", "date": "2019.11.28", "title": "Студентите в специалностите \"Медицина\" и \"Икономика\" теглят най-много кредити"}
{"url": "https://www.novinite.bg/articles/182996/Poredno-zemetresenie-s-magnitud-51-v-Albaniya", "text": "Земетресение с магнитуд 5,1 бе регистрирано в Адриатическо море, на 42 км от албанската столица Тирана и на 18 км от Дуръс, отново в Албания, съобщава Европейският сеизмологичен институт. То е регистрирано в 10:52 централно гринуичко време (11:52 местно време) и е на дълбочина 20 км. Няма непосредствени съобщения за разрушения или пострадали.", "date": "2019.11.28", "title": "Поредно земетресение с магнитуд 5,1 в Албания"}
{"url": "https://www.novinite.bg/articles/182975/Zaradi-vodniya-rejim-Pernik-shte-iska-20-000-butilki-voda-ot-rezerva", "text": "Заради обявения преди 10 дни воден режим в Перник, общината води разговори с държавна агенция \"Държавен резерв и военновременни запаси\" за отпускане на 20 000 десетлитрови бутилки минерална вода, съобщи БНР. Водата ще бъде предоставена на детски градини, училища, болници, учреждения и жители на общината.Отправен е призив към жителите на Перник и на населените места на режимно водоснабдяване да пестят водата. Въпреки водната криза на горещия телефон продължават да се получават сигнали за граждани, които мият личните си автомобили пред домовете си с питейна вода, съобщиха от общинския пресцентър.", "date": "2019.11.28", "title": "Заради водния режим: Перник ще иска 20 000 бутилки вода от резерва"}
{"url": "https://www.novinite.bg/articles/182978/Nyama-da-poskapva-biletcheto-na-gradskiya-transport-v-Sofiya", "text": "На този етап не се предвижда увеличение на билета за градски транпорт. Това каза зам.-кметът на София Дончо Барбалов.Пред БНТ той обясни, че столичани със стари коли ще плащат по-висок данък с около 10 лв., но целта не е да се акцентира върху увеличението, а върху мерките да се използва повече градски транспорт. По думите шофьорът трябва да разбере това.\"Ние му показваме, че не е ок да кара замърсяващ автомобил. Увеличаваме средствата за градски транспорт\", каза Барбалов.И добави, че целта е през 2020 г. да се пренасочат средства към т.нар довеждащ транспорт, за да може да се създаде удобен вътрешен транспорт в самия квартал. По думите му ще има увеличение на пробега на градския транспорт.", "date": "2019.11.28", "title": "Няма да поскъпва билетчето на градския транспорт в София"}
{"url": "https://www.novinite.bg/articles/182979/Nositelyat-na-Oskar-Dimitar-Marinov-Stefan-Danailov-be-balgarskiya-Alen-Delon", "text": "\"Стефан Данаилов не е само учител, Мастер. Той е легенда и ще остане българска легенда. Беше удоволствие да го гледаш - той можеше да играе и красавецът, и грозникът, и интелектуалецът, и простакът\". Това сподели  актьорът Димитър Маринов.\"Аз имам много особено отношение към него още от дете, защото той е представител на 5 генерации - не само актьори, зрители и поколения. Това е човекът, който беше идолът, българският Ален Делон. Ние в актьорската гилдия се шегуваме, че Господ на едни актьори дава красота и по-малко талант, на други - грозота и повече талант. Това според мен е единственият български актьор, на когото Господ е дал и двете, и то в повече. За да станеш Мастер, то не идва от това как те наричат, то е нещо, когато е заслужено\", каза още актьорът пред БНТ.\"88-а година, когато взимаше първия си клас, аз кандидатствах при него, стигнах до последния кръг и той ме скъса. Малко по-късно аз играех във Видинския театър и когато той гостува на Сатиричния в София с пиесата Декамерон, в която играех главна роля, на този спектакъл присъстваше той и нашата обща преподавателка, която ни подготви по актьорско майсторство. Когато свърши спектакълът, тя го попита защо ме е скъсал, той ме прегърна през рамо и каза: Защото няма на какво да го науча, аз искам да играя с него\", каза Маринов.Той допълни, че въпреки че са имали коренно противоположни разбирания за политика, това е бил единственият човек, който \"не се е пребоядисал\", останал е верен на истината, на вярата си. \"А за мен това е достойно за уважение\", допълни Маринов. ", "date": "2019.11.28", "title": "Носителят на Оскар Димитър Маринов: Стефан Данаилов бе българския Ален Делон"}
{"url": "https://www.novinite.bg/articles/182974/BABH-Nyama-risk-ot-luda-ovca", "text": "Няма риск от заболяване „луда овца“ в България, заяви директорът на Българската агенция по безопасност на храните (БАБХ) проф. Паскал Желязков. „Заболяване \"луда овца\" няма. То се казва Скрейпи. При него заболяват отделни животни и никой не може да каже как става. То не се предава от животно на животно. Смята се, че се предава с храна“, обясни проф. Желязков пред БНР.„Вината за корупция винаги е лична, не може да хвърляме вина върху цялата Агенция или върху всички хора, които се занимават с животни“, коментира той и добави: „Има случаи, когато нашите служители са подложени на корупционен натиск. Но обикновено хора, които са изрядни, те няма защо да дават подкупи. Призовавам хората да си изпълняват задълженията и изискванията по закон, а който иска след това подкуп от тях и им създава допълнително напрежение, да информират органите на Агенцията и органите по правораздаване“. Изменението на Закона за ветеринарно-медицинската дейност се прави във връзка с повишаване биосигурността на фермите, подчерта проф. Желязков и добави, че това е във връзка с африканската чума по свинете.Според него промените в закона ще решат и въпроса с броя на прасетата, отглеждани в задните дворове на хората. Той отбеляза, че са се натъкнали на задни дворове с по 100 прасета. „Апелирам колегите – нарушителите, които не изпълняват разпоредбите, да бъдат санкционирани, защото след това този бумеранг се връща върху тях“. Проф. Желязков каза още, че в момента официалните ветеринарни лекари не достигат, като има области, в които един ветеринарен лекар отговаря за 3 области. Сега те ще трябва през определен период от време да посещават фермите, с които имат сключен договор за обслужване.„Ще ограничим дейността на ветеринарния лекар в рамките на общината или съседната община, но близо до обекта“, заяви той като мярка. Идентификационната система е перфектна, категоричен е директорът на БАБХ и обясни: „Тя не е достатъчна, някой трябва да подава данни в тази система. След като регистрираните ветеринарни лекари не контактуват с фермите и фермерите не им подават информация, а регистрираните ветеринарни лекари не вкарват тази информация в системата – какво е виновна системата?“. Той подчерта, че сега е предвидено да се налагат глоби за фермерите, които не подават тази информация. Ако се повтори, подлежи на по-голяма санкция, добави Желязков. Според него за държавата е по-евтино труповете на умрелите животни да се обезвреждат през инсинераторите, а не през екарисажите, иначе цената е една и съща.", "date": "2019.11.28", "title": "БАБХ: Няма риск от \"луда овца\""}
{"url": "https://www.novinite.bg/articles/183008/Nov-trejlar-ot-Kotkite-naj-grandioznoto-filmovo-sabitie-za-2019-godina", "text": "Котките е световен феномен. Дойде време той да завладее и света на киното със спиращата дъха екранизация на режисьора, носител на „Оскар“, Том Хупър (Клетниците, Речта на краля), който майсторски изважда на повърхността най-ярките моменти от класическата история на поемата Old Possum’s Book of Practical Cats от Т. С. Елиът, която по-късно великият Андрю Лойд Уебър превръща в иконичен мюзикъл.Новите кадри от най-дългоочакваната продукция въвличат зрителите напълно в духа и визията на Котките, като разкриват ярки сцени и звездно присъствие. Картината се отличава с великолепие и пищност, а актьорите превръщат действието в истинска арена на таланта. Всички са в очакване на най-съдбовната вечер в живота им, когато „котката, която най-много заслужава, ще се прероди за нов живот“. Една непредсказуема тайнственост и сложни взаимовръзки, които ще превърнат събитието в най-епичното състезание за…ново начало. Но дали? Нотките на драматизъм се преплитат с хумор, а царственият дух се сблъсква с несправедливата реалност.Всички тези емоции ни представя един забележителен актьорски състав в лицето на Джуди Денч, Идрис Елба, Тейлър Суифт, Иън Маккелън, Дженифър Хъдсън, Рей Уинстоун, Джеймс Кордън, Джейсън Деруло и много други брилянтни артисти. Дебют на голям екран прави и талантливата балерина от английския Кралски балет Франческа Хейуърд. Освен режисьор Том Хупър е и сценарист на Котките заедно с Лий Хол (Боен кон, Довереникът на кралицата). Продуценти са Тим Беван, Ерик Фелнър, Том Хупър и Дебра Хейуърд, а изпълнителни продуценти на филма са Андрю Лойд Уебър, Анджела Морисън и Джо Бърн. Дали шоуто ще продължи? И какво всъщност се случва под светлината на прожекторите? Станете свидетели на най-грандиозния спектакъл на годината, който се случва на киносцените у нас от 27 декември!", "date": "2019.11.28", "title": "Нов трейлър от \"Котките\" - най-грандиозното филмово събитие за 2019 година!"}
{"url": "https://www.novinite.bg/articles/182973/Prodaljava-razsledvaneto-za-pojara-v-Pirogov-prodaljava", "text": "\r\nПродължава разследването на причините за пожара в столичната болница \"Пирогов\", при който загинаха двама души, а 32-ма бяха евакуирани.\r\n\r\n\r\n\r\n\r\n\r\n\r\n\r\n\r\n", "date": "2019.11.28", "title": "Продължава разследването за пожара в \"Пирогов\" продължава"}
{"url": "https://www.novinite.bg/articles/182997/EP-Vsichki-darjavi-chlenki-da-ratificirat-Istanbulskata-konvenciya-bez-otlagane", "text": "Евродепутатите призовават ЕС да се присъедини към Истанбулската конвенция и всички държави членки да я ратифицират, за да се прекрати на насилието над жените.Незаконодателната резолюция, приета с 500 гласа „за“, срещу 91 гласа „против“ и 50 гласа „въздържал се“ в четвъртък, призовава Съвета на ЕС незабавно да приключи процеса по ратифициране на Конвенцията за превенция и борба с насилието над жени, също известна като Истанбулската конвенция. Документът призовава седемте държави, които са я подписали, но още не са я ратифицирали – България, Литва, Латвия, Обединеното кралство, Словакия, Унгария и Чехия – да го направят без отлагане.Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.Депутатите изискват от Европейската комисия да включи борбата срещу насилието, основано на пола, като приоритет в следващата Европейска стратегия за равенство между половете. Те също така призовават Комисията да представи законодателен акт за противодействие срещу всички форми на насилие, основано на пола – включително онлайн тормоз и кибернасилие – както и насилието срещу жените да бъде включено в каталога на признатите от ЕС престъпления.Всички държави членки трябва да гарантират правилното прилагане и изпълнение на Конвенцията, като осигурят адекватно финансиране и човешки ресурси за компетентните служби. Предоставянето на подходящо обучение за всички специалисти, които работят с жертви на насилие (магистрати, медицински лица, полицаи и др.), е особено важно.ЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата „Права и ценности“ на ЕС.Бързи фактиИстанбулската конвенция, приета от Съвета на Европа през 2011 г., влезе в сила през 2014 г. и беше подписана от ЕС през юни 2017 г. Тя е първият международен правно обвързващ инструмент по въпроса – държавите, които са я ратифицирали, трябва да спазват изчерпателни, правнообвързващи стандарти за превенция на основаното на пола насилие, защита на жертвите и наказание на извършителите.Според допитване на Агенцията на ЕС за основаните права от 2014 г. всяка трета жена в ЕС е била жертва на физическо и/или сексуално насилие след 15-годишна възраст. 55% от жените са се сблъсквали с поне една форма на сексуален тормоз. (11% за били жертви на кибертормоз). Една от двадесет жени е била изнасилена.", "date": "2019.11.28", "title": "ЕП: Всички държави членки да ратифицират Истанбулската конвенция без отлагане"}
{"url": "https://www.novinite.bg/articles/183003/Cheren-petak-Soleni-sa-globite-za-falshivi-namaleniya", "text": "Утре е дългоочакваният за някои Черен петък - денят на големите намаления и тоталните разпродажби на стоки в магазините. Фалшивите намаление се глобяват с до 30 хил. лв. при първоначално нарушение, а при повторно санкцията може да достигне и до 50 хил. лв. Това обясни по БНТ председателят на Комисията за защита на потребителите Димитър Маргаритов.По думите му българинът е склонен да задели до 400 лв. за покупки за предстоящия Черен петък. В последните 5 години расте броят на хората, които пазаруват онлайн. Статистиката показва, че за миналата година разпределението е: 40% от потребителите пазаруват само в търговски обекти, 30% пазаруват само онлайн и 30% предпочитат да пазаруват както в търговските обекти, така и онлайн. Тази година КЗП е започнала по-рано наблюдението на пазара. „Най-същественото оплакване е, че търговци се опитват изкуствено да вдигнат цената непосредствено преди старта на кампанията, което означава, че последвалите после намаления не са реални“, обясни Маргаритов. Като друга често срещана нелоялна практика са обявените големи проценти намаления на витрините, които всъщност отговарят на много малък набор от асортименти в обекта. Най-често купуваните стоки на Черен петък са дрехи, обувки и битова електроника.", "date": "2019.11.28", "title": "Черен петък: Солени са глобите за фалшиви намаления"}
{"url": "https://www.novinite.bg/articles/182970/Nestandartna-demonstraciya-do-Parlamenta-po-povod-Svetovniya-petak-bez-koji", "text": "Нестандартна демонстрация до Парламента ще се състои този петък от 18 ч. Акцията се провежда като част от Световния петък без кожи и се организира от сдружение КАЖИ. Събитието повдига въпроса за отглеждането и убиването на животни като норки и лисици, само и единствено за техните кожи.В градинката до Парламента организаторите са предвидили мащабен екран, на който ще се прожектират кадри от халетата на най-голямата ферма за норки в България. Гражданите, които се включат в демонстрацията този петък, ще имат възможност да подпишат на място отворено писмо до народните представители. По време на митинга ще се проведе и артистичен пърформънс с участието на общността “Дерида Денс – артисти и приятели”.Поводите за демонстрацията са два. Единият е законопроектът за забрана на фермите за ценни кожи в България. Петя Алтимирска, председател на КАЖИ, обяснява:“България е на кръстопът да вземе важно решение. Но то се бави и това коства животи. Законопроектът за забраната е внесен в Парламента от група депутати и чака да бъде гласуван. Очите ни сега са насочени към народните представители. Те ще решат още колко животни трябва да бъдат обречени на страдание и смърт в България, само за да се кичим с техните кожи. Отново излизаме на улицата, за да напомним за това.”Вторият повод за акцията е Световният петък без кожи, който неслучайно съвпада с “Черния петък”. На този ден в хиляди магазини в България огромна част от продуктите с ценни кожи ще стигнат до потребителите. “Дали тези потребители знаят за жестокия произход на това, което купуват? Помпони на шапки, яки на качулки, елеци, палта, ключодържатели и още много дребни неща, с които хората неусетно поддържат жестокостта към животните във фермите за ценни кожи.”, казва още г-жа АлтимирскаГлобалната климатична стачка, която ще се проведе и в София по същото време,  се очаква около 19:30 ч. да се присъедини към демонстрацията до Парламента срещу фермите за ценни кожи. С това символично се подчертават допирните точки между двете каузи. От КАЖИ отбелязват, че наред с етичните и хуманните проблеми с фермите за кожи, те водят също до екологични проблеми и застрашават биоразнообразието. ", "date": "2019.11.28", "title": "Нестандартна демонстрация до Парламента по повод Световния петък без кожи"}
{"url": "https://www.novinite.bg/articles/183015/Temenujka-Petkova-Gazovata-vrazka-s-Garciya-shte-e-gotova-do-kraya-na-2020-g", "text": "Междусистемната газова връзка Гърция-България ще бъде готова до края на 2020 г., увери министърът на енергетиката Теменужка Петкова по време на днешното заседание на Комисията по енергетиката в парламента, предаде БТА..Министърът на енергетиката добави, че строителството на интерконектора между Гърция и България трябва да приключи паралелно със завършването на Трансадриатическия газопровод /TAP/. По този начин ще може да се изпълни договорът между \"Булгаргаз\" и азербайджанската компания \"СОКАР\" за доставка на 1 млрд. куб. метра газ от находището \"Шах Дениз 2\".\"Ние трябва да сме готови, така че до края на 2020 г. да можем да поемем този 1 млрд. куб. метра газ, който ще дойде от Каспийския регион, за да може проектът да заработи\", каза Теменужка Петкова.Депутатите от Комисията по енергетиката днес одобриха законопроект за ратифициране на гаранционно споразумение между България и Европейската инвестиционна банка /ЕИБ/ във връзка със подписан на 10 октомври 2019 г. Договор за финансиране на междусистемната газова връзка Гърция-България между ЕИБ и \"Български енергиен холдинг\" ЕАД. Министерският съвет на 21.11.2019 г. прие решение, с което предлага на Народното събрание да ратифицира това гаранционно споразумение.Теменужка Петкова поясни, че този заем е важен елемент за успешното приключване за реализацията на целия проект. Ратификацията на това гаранционно споразумение е предварително условие за влизане на сила на договора и усвояване на кредитирането. Подобно ратифициране ще бъде направено и от гръцка страна. Тя посочи, че заемът е до 109.9 млн. евро. Три години е срокът за усвояване.Седем години е гратисният период по отношение на главницата. Срокът за погасяване на кредита е 25 години. Лихвеният процент се определя за всеки транш преди усвояването му - съответно плаващ или фиксиран.\"Смятаме, че тези параметри, които бяха постигнати, удовлетворяват в максимална степен успешната реализация на този проект\", заяви енергийният министър.В решението на МС е записано, че предоставянето на държавна гаранция в размер до валутната равностойност на 215 млн. лв. по заемните споразумения във връзка с финансирането на проекта е предвидено в чл. 70, ал. 2 от Закона за държавния бюджет на България за 2019 г.", "date": "2019.11.28", "title": "Теменужка Петкова: Газовата връзка с Гърция ще е готова до края на 2020 г."}
{"url": "https://www.novinite.bg/articles/182980/Premierat-Borisov-Kotooshu-e-poslanik-na-stranata-ni-i-na-ES-gordeem-se-s-hora-kato-nego", "text": "​Министър-председателят Бойко Борисов се срещна с българския състезател по сумо Калоян Махлянов - Котоошу. \"Сумото е императорски спорт, най-популярният в Япония, а както неведнъж съм казвал Котоошу е посланик на страната ни и на Европейския съюз. Гордеем се, че има хора като него, които прославят държавата ни\", каза министър-председателят по време на срещата. Котоошу бе първият българин, приет през 2002 г. за подготовка в професионална сумо школа в Токио. Дълго време той се състезава в елитната дивизия на професионалното сумо „Макуучи”, а през януари 2006 г. получава ранг „Озеки“. Печели „Купата на императора” и става първият европеец, завоювал този трофей. В момента най-известният български сумо боец се занимава с развитието на собствената си школа „Наруто бея“ в Япония. Котоошу разказа пред премиера Борисов, че се е посветил на треньорската дейност. Калоян Махлянов - Котоошу пристигна у нас по повод честванията на 60 години от предлагането и разпространението на българското кисело мляко в Страната на изгряващото слънце. В последните десетилетия то заема впечатляващия дял от 20 % от пазара в Япония като неговата популярност превъзхожда редица световноизвестни марки. В рамките на срещата премиерът Борисов и Котоошу обсъдиха още развитието на спорта сумо у нас, проекти, които биха го популяризирали и активности в тази посока.", "date": "2019.11.28", "title": "Премиерът Борисов: Котоошу е посланик на страната ни и на ЕС, гордеем се с хора като него"}
{"url": "https://www.novinite.bg/articles/182995/8-390-227-sa-chujdestrannite-turisticheski-poseshteniya-v-stranata-ot-yanuari-do-oktomvri", "text": "8 390 227 са чуждестранните туристически посещения в страната от януари до октомври включително тази година. Отчита се минимално намаление от 0,4 на сто спрямо същия период на миналата година, която бе рекордна за българския туризъм. Това става ясно от данните на Националния статистически институт, публикувани в сряда, съобщи Министерството на туризма. За месец октомври 2019 г. чуждестранните туристически визити са над 546 хил., като се отчита увеличение от 5,1% спрямо съответния месец година по-рано.„Резултатите показват, че въпреки множеството предизвикателства в международен план през тази година българският туризъм запазва устойчиви резултати“, коментира министър Николина Ангелкова. Тя апелира активната съвместна работа и мобилизацията на държавата, туристическия бизнес и местната власт да продължат през зимния сезон, както и при подготовката на лято 2020 и 2021 г. През 10-те месеца на 2019 година водещ пазар за входящ туризъм е Румъния, като визитите от там са повече от 1,114 млн. Гърция е на второ място с 988 хил. визити, отчитайки нарастване от 6 на сто в сравнение със същия период година по-рано. Трети и четвърти пазар за страната ни са съответно Германия и Турция. В топ 10 за периода януари-октомври 2019 са още туристическите посещения от Република Северна Македония, Украйна, Великобритания, Русия, Полша и Сърбия.", "date": "2019.11.28", "title": "8 390 227 са чуждестранните туристически посещения в страната от януари до октомври"}
{"url": "https://www.novinite.bg/articles/183000/Ninova-Vnesohme-predlojenie-v-NS-chast-ot-danacite-da-ostavat-v-obshtinite", "text": "Председателят на БСП Корнелия Нинова проведе работни срещи с новоизбраните кметове на Русе и Девин - Пенчо Милков и Здравко Иванов. С двамата тя обсъди състоянието на общините, належащите социални проблеми, както и темите, по които могат да получат съдействие от парламентарната група на левицата. Нинова запозна кметовете с предложението на \"БСП за България\" за новия бюджет, което е в помощ на общините, а именно част от събраните данъци да остават при тях. \"Социалните проблеми по общини са общи и решаването им зависи не само от волята на кметовете, но и от националната политика.Тук е ролята на парламентарната ни група, която е последователна по всеки социален въпрос и ще съдейства на кметовете\", заяви Нинова. С кмета на Девин - Здравко Иванов, Нинова обсъди състоянието на общинската болница, както и подготовката за зимния сезон, предвид планинското местоположение. Председателят на БСП и новоизбраният кмет на Русе Пенчо Милков разговаряха и за международния фестивал \"Мартенски музикални дни\", който се провежда от 1961 г. и събира именити артисти от цял свят. \"В предизборната кампания представихме нашите виждания за всяка сфера, включително и културата, като поехме ангажимент да съхраняваме и развиваме традициите. Радвам се, че Пенчо Милков разреши създаденото от предишното общинско ръководство напрежение, като даде път на доказали се творци и професионалисти\", каза Нинова.", "date": "2019.11.28", "title": "Нинова: Внесохме предложение в НС част от данъците да остават в общините"}
{"url": "https://www.novinite.bg/articles/182981/Remont-na-Trakiya-ogranichava-dvijenieto-v-posoka-Burgas", "text": "До 17 часа днес движението от км 38 до км 40 на автомагистрала „Тракия“ в посока Бургас се осъществява в активна лента поради ремонт на асфалтовата настилка, съобщиха от Агенция \"Пътна инфраструктура\". Ограничен е трафикът в изпреварващата лента, участъкът е сигнализиран с пътни знаци. Шофьорите е необходимо да карат с повишено внимание и съобразена скорост", "date": "2019.11.28", "title": "Ремонт на „Тракия“ ограничава движението в посока Бургас"}
{"url": "https://www.novinite.bg/articles/183002/Ministar-Petkov-Ochakva-se-narastvane-na-tarseneto-na-kadri-s-visshe-obrazovanie", "text": "В дългосрочен план се очаква нарастване в търсенето на кадри с висше образование. Това се обуславя от по-високотехнологичното развитие на икономиката, което води до нарастваща необходимост от по-висококвалифицирани специалисти. Това каза министърът на труда и социалната политика Бисер Петков при откриване десетото издание на „Дни на кариерата“ за секторите икономика, финанси, маркетинг, човешки ресурси и обслужване на клиенти в Университета за национално и световно стопанство.В тазгодишното издание на форума участват 90 изложители, сред които е и Агенцията по заетостта.  В изказването си министър Петков подчерта, че в следващите години младите хора ще трябва да се подготвят за бързи технологични и цифрови промени и да притежават подходящи знания и умения, съответстващи на бъдещите работни места.  С цел да улесни кариерното ориентиране на младите професионалисти и намирането на работна ръка от работодателите, Министерството на труда и социалната политика разработва интернет платформа, която ще предоставя информация за бъдещото търсене на специалисти на база изготвени прогнози за развитието на пазара на труда в България. Потребителите на системата ще могат да правят справки по различни критерии в т.ч. образование, професии, сектори на икономиката. Очаква се интернет платформата да заработи в началото на декември. Тя ще бъде достъпна през интернет страницата на МТСП. Пред студентската аудитория министър Петков представи и данни за текущото развитие на пазара на труда. За третото тримесечие на 2019 г. коефициентът на безработица за населението над 15 години е 3,7%, а младежката безработица бележи спад с 2,5 процентни пункта - до 6,1%. Той допълни, че коефициентът на безработица при хората с висше образование за България е един от най-ниските в ЕС. За ЕС коефициентът е около 4%, а за страната ни - около 2%. Министър Петков подчерта, че това се дължи преди всичко на засиленото търсене на труд в страната, особено в т.нар. „нови“ професии, където младите хора имат по-висока вероятност за реализация.", "date": "2019.11.28", "title": "Министър Петков: Очаква се нарастване на търсенето на кадри с висше образование"}
{"url": "https://www.novinite.bg/articles/183011/NS-prie-na-parvo-chetene-promeni-v-Zakona-za-turizma", "text": "\r\nМинистерството на туризма да предлага кои курорти да се обявяват за национални, прие на първо четене Народното събрание промени в Закона за туризма.\r\n\r\n\r\n\r\n\r\n\r\n\r\n\r\n\r\n", "date": "2019.11.28", "title": "НС прие на първо четене промени в Закона за туризма"}
