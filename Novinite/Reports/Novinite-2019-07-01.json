{"url": "https://www.novinite.bg/articles/177687/Predlagat-noshtniyat-transport-v-Sofiya-da-se-poeme-ot-chastna-firma", "text": "От Конфедерация на труда \"Подкрепа\" предлагат на Столична община (СО) да предостави услугата \"нощен транспорт\" на частен оператор и общината да му позволи да определи цена на билета, която да покрива разходите. Това заяви президентът на синдикалната организация Димитър Манолов на брифинг в Столичната община, след среща между ръководството на Столичната община, на общинските транспортни дружества и лидерите на двата синдиката - КНСБ и КТ \"Подкрепа\", на която бе постигнато съгласие за приемането на тригодишна програма за увеличение на заплатите на водачите в градския транспорт.На брифинга Димитър Манолов обяви категоричната си позиция против нощния транспорт в столицата във вида, в който съществува в момента. Той цитира данни, според които нощем един автобус вози едва по 20 човека. По думите му средните разходи, които се правят за превозване на един човек нощно време, са около 10 лева. Това е паричната страна на проблема, каза президентът на \"Подкрепа\". От друга страна, обаче, тази дейност се извършва от хора, които полагат извънреден нощен труд и след това си доработват през деня. Това според Манолов изключително много приличало на историята на Мария Антоанета. \"За едните няма хляб, а за другите има пасти\", посочи той. За него нощният транспорт е не просто луксозна услуга, а разхищение. Затова, по думите на Манолов, е най-добре услугата да бъде извършвана от частен оператор. Но докато тя се извършва за сметка на работещите в системата на градския транспорт, ние ще продължаваме да възразяваме срещу това, заяви лидерът на \"Подкрепа\". Според него сравненията с Брюксел, където има нощен транспорт, са безпочвени, защото там единичният билет за превозване струва 2,4 евро. Вероятно там могат да си позволят това разхищение на средства, но тук става за сметка основно на работещите. Става и за сметка на гражданите - защото тези, които се борят за лукса \"нощен транспорт\", се борят и за цената на билета. \"Но това вече не е моя тема\", каза Манолов.В отговор кметът на София Йорданка Фандъкова заяви, че по темата за прехвърляне на дейността на частен оператор все още не е постигнато споразумение със синдикатите. По думите й, въвеждането на нощен транспорт е стъпка към подобряване на условията в града. Факт е, че разходите за този транспорт са много по-големи, отколкото за транспорта през деня. \"Остава да анализираме, да обсъждаме, да мислим, защото това са тежки преговори\", коментира столичният кмет.", "date": "2019.07.01", "title": "Предлагат нощният транспорт в София да се поеме от частна фирма"}
{"url": "https://www.novinite.bg/articles/177666/Katastrofa-zatrudni-dvijenieto-po-AM-Trakiya", "text": "Катастрофа наложи временни промени в движението по магистрала „Тракия” в понеделник сутринта. Трафикът при 193-ти км в посока София се осъществяваше в изпреварващата лента, съобщават от Агенция „Пътна инфраструктура”.", "date": "2019.07.01", "title": "Катастрофа затрудни движението по АМ „Тракия”"}
{"url": "https://www.novinite.bg/articles/177665/Ima-li-zamarsyavane-na-basejnite-v-stranata", "text": "Дезинфектанти и хлор над нормата откриха контролните органи при първите проверки на басейните в страната. Опасно ли е това и какви са рисковете за здравето ни, ако попаднем на силно замърсен басейн?Само в София за година и половина са затворени 20 басейна заради различни нарушения. Регистрираните в столицата басейни са 178 – 130 закрити и 48 открити, които работят само през лятото.Сред установените в началото на сезона нарушения в страната са - лоша хигиена, остатъчен хлор над нормите, неприемлив мирис, както и завишена концентрацията на амоняк и нитрати.От началото на сезона само в София са взети над 120 проби при 60 проверки.„Пробата се взима в активната част на деня, когато има плуващи. Задължително в началото се изплаква бутилката трикратно. И я затваряме под вода заради остатъчния свободен хлор, тъй като той е летлив”,поясни Мариана Петрова от РЗИ – София пред Нова телевизия.Собствениците на басейни твърдят, че разписаните норми за хлор са остарели и не отговарят на новите изисквания за чистота на водата. Затова били принудени да нарушават правилата.", "date": "2019.07.01", "title": "Има ли замърсяване на басейните в страната?"}
{"url": "https://www.novinite.bg/articles/177663/Uniformeni-obezvrediha-maj-ranil-policai-pri-strelba-v-Carevo", "text": "Полицаи от Царево обезвредиха агресивен мъж със стоп патрони на оживена улица, пълна с деца и туристи. След предупредителен изстрел във въздуха, униформените са го простреляли в крака.70-годишният мъж размахал два ножа и заплашил жена с дете в тази сграда, която е построена върху негов парцел. Не се подчинил на дошлите полицаи и ранил единия униформен.Инцидентът става около 10:30 ч.в неделя, когато улицата е пълна с хора.Очевидци разказват, че в района има много деца и са се притеснили някое да не пострада. Хората одобряват реакцията на униформените.„Първоначално е произведен предупредителен изстрел във въздуха, като е последвало полицейско разпореждане за хвърлянето на двата ножа, но след като възрастният човек не се е съобразил, се е наложило прострелването да бъде насочено в неговия крак”, заяви Цветелина Рандева, говорител на ОД МВР-Бургас.Съседите на мъжа и друг път са сигнализирали в полицията за агресивното му поведение.Предстои възрастният мъж да бъде настанен в център за психично здраве. Оттам той е изписан в края на миналата година.", "date": "2019.07.01", "title": "Униформени обезвредиха мъж, ранил полицаи, при стрелба в Царево"}
{"url": "https://www.novinite.bg/articles/177664/Galap-48-ot-balgarite-vyarvat-do-opredelena-stepen-na-mediite-u-nas", "text": "48% от българите вярват \"до определена степен“ на медиите у нас. 30% пък заявяват, че изобщо не им вярват, а 16% обикновено се доверяват. Останалите 6% се колебаят. Това показва ново изследване на световната асоциация „Галъп интернешънъл“, проведено в 58 държави по целия свят и сред близо 60 000 респонденти.Колебанието става по-сериозно, когато стане дума за международните медии - 16% е делът на тези, които не знаят как да отговорят. 45% вярват до определена степен, 24% не се доверяват, а 15% - по-скоро се доверяват.Резултатите все пак показват, че българите не изразяват определено предпочитание към домашните или към чуждестранните канали за информиране. Като цяло с известни леки разминавания, подобни са настроенията и сред нашите съседи. В Сърбия и в Косово обаче недоверието към международните медии е по-осезаемо.По отношение на доверието в националните медии 52% от световното население избира по-скоро уклончивия отговор \"вярвам само до определена степен\", 22% споделят, че по принцип вярват, а 21% категорично заявяват, че нямат доверие на националните медии в своята държава. Останалите 5% не могат да отговорят.Сходна е картината и по отношение на международните медии – също 52% по света споделят,  че вярват, но само до определена степен, 18% имат доверие, а 23% въобще не се доверяват на информацията от чуждестранните медии. Останалите се затрудняват да отговорят.Така се оказва, че по света няма съществена разлика в отношението на обществото към вътрешните или международните източници на информация. Отношението е еднакво противоречиво.Изследването показва, че в страните с по-висок жизнен стандарт и с по-високи степени на свобода идва и по-висока критичност към медиите и по-спокойно споделяне на тази критичност.", "date": "2019.07.01", "title": "\"Галъп\": 48% от българите вярват \"до определена степен“ на медиите у нас"}
{"url": "https://www.novinite.bg/articles/177661/Poskapvat-tokat-parnoto-i-toplata-voda", "text": "Цените на парното и топлата вода скачат от днес средно с 4,5%. Най-голям скок се очаква ще в Разград – със 17,5%, а най-малък във Варна – с под 2 на сто. Увеличението в Пловдив, Плевен, Бургас, Враца и Велико Търново е между 6 и 7,5%, а парното и топлата вода в София поскъпват с 4,3 на сто.Скокът на цената на тока е средно около 3,5% за страната. Увеличението е в рамките на годишната инфлация.Според председателя на КЕВР Иван Иванов, ако трябва да се изпълнят желанията на ЕРП-тата, то скокът трябва да е от 50%, но това няма как да се случи. От НЕК пък са изчислили, че енергията струва на домакинствата по 1 лев на ден.С 0,6% поевтинява природният газ за следващото тримесечие. Утвърдената от КЕВР цена е 44,90 лв./MWh, което е с 0,27 лв. по-малко спрямо тази за второто тримесечие. Цената е без ДДС и не са включени такси за достъп, пренос и акциз.От държавното дружество „Булгаргаз“ обясниха, че поисканото намаление на синьото гориво е заради договорени доставки втечнен газ от САЩ. Първата партида от 50 млн. куб. метра газ беше доставена от холандската компания „Колмар“. Втората доставка ще извърши „Бритиш Петролиум“ за третото тримесечие на годината. ", "date": "2019.07.01", "title": "Поскъпват токът, парното и топлата вода"}
{"url": "https://www.novinite.bg/articles/177671/Protest-pred-KEVR-zaradi-poskapvaneto-na-toka-parnoto-i-toplata-voda", "text": "Граждани се събират на протест пред Комисията за енергийно и водно регулиране (КЕВР) заради поскъпването на тока, парното и топлата вода.Според протестиращите увеличението е незаконно и ще се отрази на цените на всички продукти и услуги.", "date": "2019.07.01", "title": "Протест пред КЕВР заради поскъпването на тока, парното и топлата вода"}
{"url": "https://www.novinite.bg/articles/177677/Ostavat-shest-dni-do-SOLAR-s-Paul-Kalkbrenner-i-Richie-Hawtin", "text": "Започна обратното броене до фестивала за електронна музика, познат и обичан от хиляди българи и чужденци. Единственият SOLAR за годината, който ще се проведе на летище София кани две легенди и обещава едно по-различно парти за ценители.Paul Kalkbrenner, Richie Hawtin и Liubo Ursiny ще се качат зад изградения пулт в нощта на 6 юли (събота) по покана на YALTA CLUB. Точно след шест дни ще танцуваме и ще чуем специaлния DJ сет на легендарния Paul Kalkbrenner. Диджеят, свирил пред 400 000 души на 25 годишния юбилей от падането на Берлинската стена, изиграл ролята на Ickarus във филма Berlin Calling и автор на саундтрака към филма “Sky and Sand” идва за първи път в България. Феновете, които го чакат от години, най-накрая ще могат да се докоснат до изпълнените му с енергия композиции - на живо. Не само, че ще имаме удоволствието да посрещнем Kalkbrenner за първи път в София, но заедно с него ще бъде и още една световна водеща фигура в електронната музика – Richie Hawtin.Той е Plastikman, собственик на лейбълите Plus8 и Minus, както и създател на партитата ENTER и се завръща в България за най-мащабното събитие за годината. Последно видяхме Hawtin по време на новогодишния INTERSOLAR 2019, където канадецът за пореден път взриви публиката с динамичния си сет.Вечерта няма да мине и без участието на Liubo Ursiny, който през годините е делил сцена с имена като Chris Liebing, Hernan Cattaneo, Danny Howells, Richie Hawtin и Dubfire. Паркът на летище София, където посрещнахме първото юлско слънце по време на SOLAR Morning 2018 се доказа като една по-различна парти локация, носеща лятно настроение и несравним фестивален дух. Специално изградена сцена, светлинни и визуални ефекти очакват гостите на най-очакваното събитие, тази събота.Купи билети за SOLAR в парка на летище София в OMV, YALTA CLUB и в мрежата на Eventim.bg Повече информация можете да намерите на официалната страница във Facebook, както и на yaltaclub.com.", "date": "2019.07.01", "title": "Остават шест дни до SOLAR с Paul Kalkbrenner и  Richie Hawtin"}
{"url": "https://www.novinite.bg/articles/177672/Vdigat-s-10-zaplatite-na-slujitelite-v-gradskiya-transport-na-Sofiya", "text": "\r\nТригодишна програма, по която ежегодно да бъдат увеличавани възнагражденията на работниците с по 10%, ще бъде подписана между Столичната община и синдикатите. Това обяви кметът Йорданка Фандъкова след среща между нея, синдикати и директорите на четирите дружества в столичния градски транспорт.\r\n\r\n\r\n\r\n\r\n\r\n\r\n", "date": "2019.07.01", "title": "Вдигат с 10% заплатите на служителите в градския транспорт на София"}
{"url": "https://www.novinite.bg/articles/177660/Zaradi-katastrofa-e-zatvoren-glavniyat-pat-Veliko-Tarnovo-Varna", "text": "Пътят София-Варна, в района на великотърновското село Малки чифлик, е затворен за движение,съобщиха от МВР.Сигналът за пътния инцидент между лек автомобил и ТИР в Шереметя на пътя в посока Варна е получен в 9:00 часа тази сутрин.По първоначална информация, е пострадал водачът на лекия автомобил. Веднага към мястото на инцидента са насочени екипи на Пътна полиция, пожарната и Спешна помощ.Пътят временно е ограничен за движение. Екипи на Пътна полиция пренасочват леките автомобили през с. Арбанаси, а товарните изчакват на място.", "date": "2019.07.01", "title": "Заради катастрофа е затворен главният път Велико Търново - Варна"}
{"url": "https://www.novinite.bg/articles/177678/Toplofikaciya-Pernik-zapochva-godishna-profilaktika-na-15-yuli", "text": " съобщават от местната \"Топлофикация\".Ще бъде ремонтирана основната мощност на централата - пети парогенератор, както и невралгични места по мрежата.Мярката е ежегодна и се предприема с цел гарантиране на по-спокоен и комфортен отоплителен сезон.Около 20 000 са абонатите на \"Топлофикация\" в Перник.", "date": "2019.07.01", "title": "\"Топлофикация Перник\" започва годишна профилактика на 15 юли"}
{"url": "https://www.novinite.bg/articles/177668/V-Sofiya-shte-se-razdava-mineralna-voda-zaradi-jegite", "text": "Столична община организира раздаване на минерална вода от 13.00 часа днес във връзка с високите летни температури.Водата ще се раздава на четири пункта – на площадното пространство при храма \"Св. Неделя\", на пл. \"Орлов мост\" при езерото \"Ариана\", на пилоните на Националния дворец на културата и на пл. \"Славейков\", съобщиха от Столична община.Инициативата е част от ежегодната кампания на общината за предоставяне на вода на гражданите в горещите летни месеци. Водата ще бъде раздавана до изчерпване на количествата.", "date": "2019.07.01", "title": "В София ще се раздава минерална вода заради жегите"}
{"url": "https://www.novinite.bg/articles/177674/Taksitata-poskapvat-zaradi-novi-kasovi-aparati", "text": "Всички таксита трябва да сложат нови касови апарати с фискална памет. Това предвиждат промени в Закона за автомобилните превози, припомня в. „Труд“. Според тях отпада чл. 246 и се предвижда издаването на нова наредба за функционалните и техническите изисквания, на които трябва да отговаря фискалната памет на електронните таксиметрови апарати. Тези устройства вече трябва да покриват изискванията на прословутата Наредба № Н-18, срещу която възроптаха вече от туристическия бранш.От НАП ни обясниха, че досегашният таксиметров апарат се заменя с нов, който трябва да е свързан с Националната агенция по приходите, обясни пред \"Труд\" Емил Игнатов от Националния съюз на таксиметровите превозвачи.Разходите за бранша обаче ще са огромни, категоричен беше Игнатов. \"Само в София работят 6000 таксита. За да ги преоборудваме, трябва да вдигнем цените. Хората обаче нямат пари и това ще доведе до отлив на клиенти и до съкращаване на шофьори\", обясни той.В нито една държава в ЕС няма касови апарати в такситата, коментира и Румен Крумов, председател на Националния съюз на превозвачите. По думите му, след като беше решено такситата да са на патент, не е нужно да имат и касови апарати.Изискването за нови разходи за оборудване на такситата, ще доведе до ръст на сивия сектор в бранша, категоричен е Кирил Кирилов от Националния таксиметров синдикат.Други промени в Закона за автомобилните превози предвиждат регистър на атракционните превозни средства, както и по-строга регулация на тези, които извършват \"пътна помощ\". Актуализирани са текстовете, според които превозвачът трябва да може да гарантира, че по всяко време на счетоводната година е в състояние да посреща своите финансови задължения. Преди превозвач да поиска прекратяване на лиценза му, ще му се прави проверка. Така ще се избегне порочната практика фирми, извършили нарушения, да прекратяват лиценза си по собствено желание, а после да подадат заявление за нов, като избегнат санкциите.", "date": "2019.07.01", "title": "Такситата поскъпват заради нови касови апарати"}
{"url": "https://www.novinite.bg/articles/177673/Sadat-ostavi-Pol-Boevski-v-aresta", "text": "Състав на Софийския градски съд остави в ареста Пол Боевски, предаде БГНЕС. Съдът разгледа мярката му за неотклонение и реши да остане \"Задържане под стража\".БГНЕС припомня, че в началото на април т.г. Софийската градска прокуратура привлече като обвиняем сина на Гълъбин Боевски. Срещу него е повдигнато обвинение за държане и разпространение на наркотични вещества.26-годишният Пол Боевски е подсъдим за това, че на 4 април за времето от 14.40 ч. до 22.30 ч. в София без разрешително е държал общо 46,73 грама наркотици (2,31 грама марихуана, 17,41 грама амфетамин и 27,01 грама кокаин) с цел разпространение.Той е обвинен за това, че: - за времето от 14.40 ч. до 15.30 ч., в София в паркиран лек автомобил без разрешително е държал с цел разпространение кокаин, разпределен в осем обекта с общо тегло 2,87 грама; - за времето от 16.42 ч. до 17.40 ч. в жилище в ж.к. \"Люлин\" е държал с цел разпространение марихуана, амфетамин и кокаин с общ тегло 13, 64 грама; - за времето от 21.40 часа до 22.30 часа в апартамент в ж.к. \" Младост 1\" е държал с цел разпространение марихуана, амфетамин и кокаин с общ тегло 30,22 грама. За подобно престъпление законът предвижда наказание \"Лишаване от свобода\" от 2 до 8 години и глоба от 5000 лева до 20 000 лева.", "date": "2019.07.01", "title": "Съдът остави Пол Боевски в ареста"}
{"url": "https://www.novinite.bg/articles/177658/Obsajdat-zaplatite-na-shofori-v-gradskiya-transport", "text": "\r\nСтоличната община и синдикатите ще обсъдят заплатите на шофьорите в градския транспорт на специална среща в сградата на общината.\r\n\r\n\r\n\r\n\r\n\r\n\r\n", "date": "2019.07.01", "title": "Обсъждат заплатите на шофьори в градския транспорт"}
{"url": "https://www.novinite.bg/articles/177686/Golemi-gorski-pojari-prodaljavat-da-bushuvat-v-Ispaniya-i-Germaniya", "text": "Испанските власти съобщиха днес, че пожарът, избухнал преди четири дни и обхванал хълмове край Мадрид, все още не е овладян, предаде Асошиейтед прес.Около 500 огнеборци, подкрепяни от самолети цистерни, са на мястото на пожара, на 60 километра западно от испанската столица.Службите за спешна помощ в района на Мадрид информираха, че самолетите внимават да не засегнат гнезда на императорски орли.Началникът на противопожарната служба в Мадрид Агустин де ла Еран съобщи, че спадащите температури след рекордната гореща вълна през последните дни дават надежда, че огънят скоро ще бъде овладян.Температурите в района обаче все още са около 36 градуса по Целзий.Голям пожар в североизточна Испания, започнал в сряда, е бил овладян късно вчера, посочва АП.Силен горски пожар избухна на територията на бивш военен полигон в германската федерална провинция Мекленбург-Предна Померания край северния германски град Любтен, съобщи днес ДПА. Общата площ на пожара в момента е около 430 хектара. Евакуирани са общо около 500 жители на близките села.Около 350 пожарникари от Мекленбург-Предна Померания помагат на колегите си от провинция Долна Саксония. Гасенето се усложнява от опасността да се взривят голямото количество стари боеприпаси, останали в полигона. Миризмата на изгоряло се усеща чак в провинциите Берлин, Бранденбург, Саксония и Саксония-Анхалт.Германският министър на околната среда в Мекленбург-Предна Померания Тил Бакхаус нарече пожара най-големия в историята на тази провинция.", "date": "2019.07.01", "title": "Големи горски пожари продължават да бушуват в Испания и Германия"}
{"url": "https://www.novinite.bg/articles/177649/Dnes-shte-bade-slanchevo", "text": "Днес ще бъде слънчево, около и след обяд – горещо. Температурите ще се повишават и максималните ще бъдат между 31° и 36°.И над планините ще е слънчево. Ще духа до умерен, по високите и открити части и временно силен североизточен вятър. Температурите ще се повишат и максималната на височина 1200 метра ще бъде около 25°, на 2000 метра – около 17°.Над Черноморието ще бъде слънчево. Ще духа слаб югоизточен вятър. Максимални температури на въздуха: 30-31°. Температурата на морската вода е 26-27°. Вълнението на морето ще бъде около 2 бала.", "date": "2019.07.01", "title": "Днес ще бъде слънчево"}
{"url": "https://www.novinite.bg/articles/177682/Predupreditelna-stachka-zapochnaha-medicinski-sestri-v-Sliven", "text": "Предупредителна стачка започнаха от тази сутрин медицински сестри в Сливен, предаде „Фокус“. Те спряха работа за един час. Около 20 сестри излязоха от 8.00 до 9.00 часа пред главния вход на МБАЛ „Д-Р Иван Селимински“ със сини ленти на реверите, за да изразят за пореден път своето недолство от проблемите в здравеопазването и да поискат достойно заплащане за труда си. По време на стачката, онези, които по график са на работа, останаха на работните си места, но без да изпълняват служебните си задължения, освен при спешен случай. Според един от организаторите на протеста - Надежда Маргенова, утре предстои среща с работодателя, за да се уточнят условията за безсрочната ефективна стачка от 11 юли, ако исканията на сестрите не бъдат чути. По думите й досега ръководството на лечебното заведение не ги е заплашвало или по някакъв начин възпрепятствало да провеждат протестните и стачните си действия. „Очаквам, че ще се възползват от законовите начини да оспорват законността на стачката, но само толкова“, допълни тя. До 10 юли сестрите ще спират работа за по един час всеки ден. Протестиращите получиха подкрепа за своите искания от Асоциацията на медицинските сестри, представители на учителското съсловие и пациенти. ", "date": "2019.07.01", "title": "Предупредителна стачка започнаха медицински сестри в Сливен"}
{"url": "https://www.novinite.bg/articles/177680/Liderite-ot-ES-prekasnaha-sreshtata-na-varha-pregovorite-prodaljavat-vav-vtornik", "text": "Лидерите от Европейския съюз прекъснаха срещата си на върха, която започна в неделя и продължи около 20 часа. В преговорите за избор на нови ръководители на главните европейски институции не е постигнат консенсус. Търсенето му ще продължи във вторник, като заседанието тогава започва в 11 ч. българско време.Агенция Ройтерс, позовавайки се на дипломатически източници, съобщи, че Кристалина Георгиева ще оглави Европейския съвет. Според информацията Франс Тимерманс щял да поеме руля на Еврокомисията, белгийският премиер Шарл Мишел да ръководи външната политика, а Манфред Вебер - Европейския парламент. Мария Габриел също е спрягана за външен министър на Общността.След прекъсването на срещата българският премиер Бойко Борисов отказа да коментира разпространената информация. Той заяви, че окончателни решения все още не са взети. А Кристалина Георгиева си имала \"прекрасна работа в Световната банка\". \"За нея има смисъл да бъде председател на Европейската комисия. И доста колеги повдигнаха това като тема\", поясни министър-председателят. ", "date": "2019.07.01", "title": "Лидерите от ЕС прекъснаха срещата на върха, преговорите продължават във вторник"}
{"url": "https://www.novinite.bg/articles/177659/Zatvoriha-chast-ot-bul-Balgariya-za-remont-kakvi-sa-promenite-v-dvijenieto", "text": "\r\nЗапочна ремонтът на булевард \"България\" в София. Сериозна реорганизация на движението е предвидена, така че на де се образуват тапи. Променя се и движението на някои линии на градския транспорт.\r\n\r\n\r\n\r\n\r\n\r\n\r\n\r\n", "date": "2019.07.01", "title": "Затвориха част от бул. \"България\" за ремонт - какви са промените в движението"}
{"url": "https://www.novinite.bg/articles/177691/Na-1-vi-yuli-se-navarshva-edna-godina-ot-konchinata-na-prof-Bojidar-Dimitrov", "text": "На 1-ви юли се навършва една година от кончината на проф. Божидар Димитров - изключителен учен, историк, преподавател, ръководител, публицист. Националният исторически музей отбеляза годишнината с представяне на един от последните научни проекти на професор Димитров.Книгата „СВЕТИТЕ БРАТЯ КИРИЛ И МЕТОДИЙ – СЪПОКРОВИТЕЛИ НА ЕВРОПА”. Тя е посветена на икони и църковна утвар, свързани с почитта и преклонението пред делото на св. Кирил и св. Методий и на техните най- близки последователи, съхранявани в Националния исторически музей. Приятели, колеги и съратници на професор Димитров, сред които проф. Станислав Станилов, зам.-председател на Комисията по култура и медии към НС, академик Васил Гюзелев, г-жа Екатерина Джумалиева, директор на Дирекция „Културно наследство, музеи и изобразителни изкуства“, доц. д-р Тодор Чобанов, зам.-кмет по направление “Култура, образование, спорт и превенция на зависимости”, архитект Юли Фърков, доц. д-р Христо Попов, директор на НАИМ и много други почетоха паметта му като споделиха лични спомени и преживявания. В присъствието на колеги и близки приятели г-жа Екатерина Джумалиева прочете възпоменателен адрес от името на министъра на културата Боил Банов. Също така беше открита специално подготвена изложба с архивни снимки, представяща живота и дейността на проф. Божидар Димитров. Изложбата „Той живя за България” ще може да бъде разгледана в рамките на месец юли в Централно фоайе на Националния исторически музей.", "date": "2019.07.01", "title": "На 1-ви юли се навършва една година от кончината на проф. Божидар Димитров"}
{"url": "https://www.novinite.bg/articles/177653/Dneven-horoskop-za-ponedelnik", "text": "Жадувате за приключения, които няма как да осъществите от затвореното пространство на офиса. Ако работната атмосфера ви е дотегнала, си вземете почивка и се отдайте на пътешествие, което ще ви донесе несравними емоции.Създайте благоприятни условия за желаната промяна в личния ви живот. Ако връзката ви вече не ви носи щастие, направете всичко възможно, за да може краят ѝ да не донесе болка нито на вас, нито на човека до вас.Днес ще се наложи да покажете, че с вас човек не може да се подиграва. Опитват се да се възползват от добрината ви и трябва да прекратите всякакъв опит за примех, насочен към вас. Иначе ще изградите погрешна представа за себе си и околните ще започнат да се възползват от вас.Вижте повече на: ", "date": "2019.07.01", "title": "Дневен хороскоп за понеделник"}
{"url": "https://www.novinite.bg/articles/177669/Heroin-v-kutii-s-lokum-hvanaha-na-Kapitan-Andreevo", "text": "Над 2 кг хероин хванаха при проверка на автобус митничарите на пункта „Капитан Андреево”. Наркотикът е открит на 26 юни в автобус с турска регистрация, пътуващ от Турция през България за Румъния с 31 пътници.Един от тях - ирански гражданин, декларирал, че пренася 3 кг тютюн за наргиле, без акцизен бандерол, който е задържан с разписка поради надвишаване на нормите за безмитен внос. При проверка на личния му багаж, митничарите открили полиетиленова торба, пълна с кутии с локум и баклава. В част от кутиите, сред локума, имало шест пакета, обвити с кафяво тиксо, съдържащи  бежово  прахообразно вещество, което при  полеви наркотест реагирало на хероин. Общото количество на задържания наркотик е 2.170 кг, на стойност 130 200 лева, информират от Агенция \"Митници\".По случая е образувано досъдебно производство под надзора на Окръжна прокуратура-Хасково.  Към наказателна отговорност е привлечен 51-годишният ирански гражданин. С постановление на държавното обвинение той е бил задържан до 72 часа, като впоследствие съдът му е наложил най-тежката мярка за неотклонение „задържане под стража“. ", "date": "2019.07.01", "title": "Хероин в кутии с локум хванаха на „Капитан Андреево”"}
{"url": "https://www.novinite.bg/articles/177651/Okolo-kilometar-e-opashkata-ot-koli-ot-i-za-granicata-s-Garciya", "text": "Около километър е опашката от чакащи коли от и за Гърция на граничния контролно-пропускателен пункт \"Кулата\". Забавянето се получава заради родители, които са тръгнали на път с децата си, за които е необходима декларация за преминаване на границата от другия родител - оригинал и копие, но често родителите не носят копие, и това забавя цялата колона. Това заяви за „Здравей, България” Атанас Георгиев от „Гранична полиция”.Километрични опашки задръстиха граничен пункт „Кулата” в последните дни. Хиляди българи започнаха почивката си в южната ни съседка с многочасово чакане на границата. Колоните се задържаха по цял ден. От граничните власти обясниха, че повече по организацията на „Кулата” няма какво да направят и всички мерки за бързо преминаване на автомобилите са взети. Опашки се очаква да има през целия летен сезон.По думите му тази година има значителен ръст спрямо миналия сезон. „Това не ни изненадва. Завишава се и броят на третите страни, които почиват в Гърция. Това са сърби, украинци и молдовци. При тях цялостната обработка, която се прилага и от гръцката полиция води до комплексно забавяне”, каза още той.Според него автомобилите, в които пътуват деца без единия от родителите продължават да бъдат много. „В почти всеки втори автомобил пътува дете. Там проверката е по-задълбочена, за да не се допусне неправомерно извеждане на дете без съгласие на родител”, коментира Георгиев.„Работи се в посока разкриване на нови гишета. Ние работим с гръцките колеги, извършваме съвместни проверки на базата на международно споразумение. Предстои промяна на споразумението, работи се в тази посока”, каза още той.", "date": "2019.07.01", "title": "Около километър е опашката от коли от и за границата с Гърция"}
{"url": "https://www.novinite.bg/articles/177685/Jalt-kod-za-opasni-goreshtini-vav-vtornik", "text": "Жълт код за опасно високи температури във вторник в цялата страна. Предупреждението беше издадено от НИМХ. Синоптиците очакват до 39 градуса.Най-приятна ще бъде обстановката по Черноморието, където живакът в термометрите няма да надхвърля 30 градуса, ще се усеща и свеж морски бриз.Горещо ще се задържи и в сряда. След обяд ще се заоблачи и до събота ще има разхлаждащи валежи с гръмотевици. Ще се създадат условия и за градушки, а температурите слабо ще се понижат.", "date": "2019.07.01", "title": "Жълт код за опасни горещини във вторник"}
{"url": "https://www.novinite.bg/articles/177654/KZP-Naj-vajnoto-za-nas-sega-e-da-mojem-barzo-da-se-pritechem-na-pomosht-na-potrebitelite-pri-problemi-prez-letniya-im-otdih", "text": "Българският турист все още предпочита в последния момент да организира почивката си. От днес практически започва най-активният летен сезон, както е било и в други години.Всички курортни селища са напълно готови да посрещнат своите туристи. Това каза председателят на Комисията за защита на потребителите Димитър Маргаритов в Сутрешния блок на БНТ. Маргаритов потвърди, че екипите на Комисията са на терен от началото на месец юни, а целта на проверките тогава е била предимно превантивна. „Нашите наблюдения показаха, че не всички обекти бяха отворени с пълен капацитет.Сега най-важното е, когато има някакъв конкретен казус, да реагираме веднага, за да може – освен да наложим санкция, ако се установи, че е извършено нарушение – бързата реакция да помогне и за това засегнатите потребители да получат някаква компенсация”, заяви председателят на КЗП. Той допълни, че от настоящия месец контролният орган ще уплътни екипите си основно по морето, но и в планинските курорти. „Имаме готовност да извършим всичко необходимо, за да сме сигурни, че това, което зависи от нас за привличането на повече туристи в най-активните два месеца, сме го направили”, добави още той.В студиото на БНТ Димитър Маргаритов коментира и въпроса с ранните резервации. „Тези дестинации, които са наблизо до нас и в миналите години имаха известни проблеми със сигурността, успяха да повъзвърнат малко присъствието си. Освен това, ако говорим за пазар Русия, знаем, че все още България изисква визи за руските туристи, докато в повечето съседни страни не е така и това улеснява до известна степен избора на тези чуждестранни туристи към някоя от другите дестинации”, посочи той. Според него цената също има значение, а „когато потокът е по-голям, транспортните разходи са по-ниски”. „Комплексни са факторите, но важното е това, което зависи от нас, да бъде направено в максимална степен и именно поради тази причина ние сме в пълна готовност да осъществяваме проверки по цялото Черноморие, а и във вътрешността на страната.България предлага чудесни условия и за летен планински туризъм и доста от нашите сънародници вече предпочитат и такъв тип почивка при по-голямо спокойствие, прохлада, добра природа, исторически забележителности”, коментира Маргаритов.В края на разговора председателят на КЗП насърчи туристите при проблем, който не успеят да уредят с търговеца, да търсят за съдействие КЗП: „Може това да стане по интернет. Включително да приложат всякакви материали, с които разполагат по повод случилото се – както документи, които могат да бъдат снимани и прикачени към жалбата, така и видеоклипове и снимки и каквото друго е подходящо, за да можем и ние да добием представа за това какво точно се случва и да реагираме”. При затруднения в чужди държави българите също могат да получат помощ чрез функциониращия към КЗП Европейски потребителски център – част от мрежа в целия Европейски съюз.", "date": "2019.07.01", "title": "КЗП: „Най-важното за нас сега е да можем бързо да се притечем на помощ на потребителите при проблеми през летния им отдих”"}
{"url": "https://www.novinite.bg/articles/177675/Testat-po-matematika-v-Tehnicheskiya-universitet-zapochna", "text": "Днес, 1 юли 2019 г., в присъствие на ректора на Техническия университет – София, чл.-кор. проф. дтн инж. Георги Михов, заместник-ректора на висшето училище, проф. д-р инж. Любомир Димитров започна изпита по математика. Ректорът на университета донесе два плика със задачи за кандидат-студентския изпит. Кандитат-студентите Ванеса Василева от гр. Монтана и Владислав Киевец от гр. Вършец избраха вариант 2. „Имате късмет, паднаха се по-лесните задачи, каза ректорът на университета и пожела успех на присъстващите в залата. За мен ще бъде чест да станете студенти на Техническия университет-София и бъдещи инженери на България. Във всяко българско семейство има поне по един инженер, а днес това е особено престижно, когато пазара на труда търси високообразовани специалисти, които да развиват нашата индустрия, допълни проф. Михов. Председател на изпитната комисия е проф. д-р Георги Венков, Декан на факултета по приложна математика и информатика.", "date": "2019.07.01", "title": "Тестът по математика в Техническия университет започна"}
{"url": "https://www.novinite.bg/articles/177683/Chetirimata-zadarjani-v-shema-za-falshivi-TELK-ostavat-v-aresta", "text": "Четиримата задържани в рамките на разследване за схема за осигуряване на фалшиви ТЕЛК решения срещу подкупи остават в ареста. Най-тежката мярка за неотклонение \"Задържане под стража\" определи Специализираният наказателен съд на 30 юни.Съдът приема изцяло тезата на обвинението, че са налице достатъчно доказателства, за да се предположи, че участниците са извършили престъпленията, за които са обвинени, както и че могат да извършат нови.Трима от задържаните са лекари - двама председатели на ТЕЛК-комисии от Втора градска и 28 ДКЦ и психиатър, управител на медицински център. Четвъртият, който според обвинението е играел ролята на посредник, осигурявал „клиенти“, които срещу сумата от 1500 лв. до 3000 лв., получавали степен на инвалидност, без дори да се явят на преглед. Той е задържан, след както осигурил на служител в МВР над 50% нетрудоспособност срещу 400 евро капаро и 1200 лв. при получаване на документа.Решението на Специализирания наказателен съд не е окончателно и може да се обжалва пред Апелативния специализиран наказателен съд.", "date": "2019.07.01", "title": "Четиримата задържани в схема за фалшиви ТЕЛК остават в ареста"}
{"url": "https://www.novinite.bg/articles/177688/Okolo-3-kilometra-e-opashkata-ot-koli-na-granicata-s-Garciya", "text": "Около 3 километра е опашката от чакащи коли от и за Гърция на ГКПП \"Кулата\". Забавянето се получава заради родители, които са тръгнали на път с децата си, за които е необходима декларация за преминаване на границата от другия родител - оригинал и копие, но често родителите не носят копие, и това забавя цялата колона. Това заяви за „Здравей, България” Атанас Георгиев от „Гранична полиция”.Километрични опашки задръстиха граничен пункт „Кулата” в последните дни. Хиляди българи започнаха почивката си в южната ни съседка с многочасово чакане на границата. Колоните се задържаха по цял ден. От граничните власти обясниха, че повече по организацията на „Кулата” няма какво да направят и всички мерки за бързо преминаване на автомобилите са взети. Опашки се очаква да има през целия летен сезон.По думите му тази година има значителен ръст спрямо миналия сезон. „Това не ни изненадва. Завишава се и броят на третите страни, които почиват в Гърция. Това са сърби, украинци и молдовци. При тях цялостната обработка, която се прилага и от гръцката полиция води до комплексно забавяне”, каза още той.Според него автомобилите, в които пътуват деца без единия от родителите, продължават да бъдат много. „В почти всеки втори автомобил пътува дете. Там проверката е по-задълбочена, за да не се допусне неправомерно извеждане на дете без съгласие на родител”, коментира Георгиев.„Работи се в посока разкриване на нови гишета. Ние работим с гръцките колеги, извършваме съвместни проверки на базата на международно споразумение. Предстои промяна на споразумението, работи се в тази посока”, каза още той.", "date": "2019.07.01", "title": "Около 3 километра е опашката от коли на границата с Гърция"}
{"url": "https://www.novinite.bg/articles/177662/Rumen-Radev-zaminava-na-darjavno-poseshtenie-v-Kitaj", "text": "Президентът Румен Радев ще бъде на държавно посещение в Китайската народна република /КНР/ от 1 до 5 юли по покана на своя колега Си Дзинпин.Издигането на двустранните отношения между България и Китай на стратегическо равнище и определянето на насоки за тяхното последващо развитие и задълбочаване ще са водещите акценти на срещите на държавния глава Румен Радев с председателя на КНР Си Дзинпин и с министър-председателя Ли Къцян.Във фокуса на разговорите на президента Румен Радев с представителите на китайските държавни институции и бизнеса ще бъдат и перспективите за увеличаване на китайските инвестиции в България, насърчаването на контактите между бизнеса, както и партньорството в информационните технологии, транспортната инфраструктура и комуникациите, туризма, науката, образованието и културата, земеделието, устойчивото развитие и градското планиране, съобщиха от прессекретариата на държавния глава.На 1 юли президентът Румен Радев ще проведе среща с министър-председателя Ли Къцян в град Далиен.На срещата българският президент ще представи план за основните насоки за развитие на българо-китайските отношения.Държавният глава ще участва в церемонията по откриването на Световния икономически форум в Далиен, известен като „Летния Давос“, на 2 юли и ще направи изказване в рамките на сесията „Диалог между китайските държавни предприятия и българската власт“. Румен Радев ще се срещне с Клаус Шваб, основател и президент на Световния икономически форум в Давос.В град Далиен българският президент ще проведе среща и с губернатора на провинция Хъбей Сю Цин.На 3 юли в Пекин ще се състои церемонията по официалното посрещане на българския държавен глава и негова съпруга в Китайската народна република.Румен Радев и Си Дзинпин ще ръководят пленарните разговори между официалните делегации на България и Китай. Очаква се на срещата на двамата държавни глави да бъде приета Съвместна декларация между Република България и Китайската народна република за установяване на отношения на стратегическо партньорство.В Пекин президентът Румен Радев ще проведе срещи и с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, ще отдаде почит и ще положи венец на мемориала на народните герои на площада „Тианънмън“.На 4 юли българският държавен глава ще посети Шанхай, където ще проведе среща с кмета на града Ин Йон, а на 5 юли ще изнесе лекция в Шанхайския университет „Джао Тонг“.В Шанхай държавният глава ще посети централата на китайския туристическа корпорация „Ctrip Corporation“ и ще проведе среща с главния изпълнителен директор Джейн Джо Сън.В рамките на държавната визита на президента Румен Радев в Китай ще се проведат и икономически форуми с участието на български и китайски компании и институциите, насърчаващи диалога между деловите среди.Във водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева.В делегацията са включени представители на научните и образователните институции, както и представители на български компании в областта на информационните технологии", "date": "2019.07.01", "title": "Румен Радев заминава на държавно посещение в Китай"}
{"url": "https://www.novinite.bg/articles/177667/Kristalina-Georgieva-li-shte-oglavi-Evropejskiya-savet-na-myastoto-na-Tusk", "text": "По непотвърдена информация на агенция \"Ройтерс\" Кристалина Георгиева ще оглави Европейския съвет, а Франс Тимерманс ще бъде избран за председател на ЕК. Дипломати твърдят, че споразумение за хората, които ще заемат тези постове, вече е постигнато на срещата на върха в Брюксел. По-рано пред журналисти на въпрос за \"дамските постове\"българският премиер Борисов изтъкна, че имаме два коза в ръка - Кристалина Георгиева и Мария Неделчева (Мария Габриел). \"Нищо не е решено, има доста постове, текат преговори. Може всичко да с случи\", каза българският министър-председател. Белгийският премиер Шарл Мишел ще оглави външната политика на ЕС. Той наследява на поста Федерика Могерини. Манфред Вебер, който беше кандидатът на ЕНП за шеф на ЕК, става председател на Европейския парламент. Информацията беше разпространена от Ройтерс, която се позовава на два свои източника, близки до преговорите. Срещата на лидерите от ЕС започна в неделя и продължава до момента", "date": "2019.07.01", "title": "Кристалина Георгиева ли ще оглави Европейския съвет на мястото на Туск?"}
{"url": "https://www.novinite.bg/articles/177650/Zashtiten-vid-niska-temenuga-e-premestena-ot-badeshtoto-trase-na-AM-Evropa", "text": "Защитен вид ниска теменуга (Viola pumila) е преместена от бъдещото трасе на АМ „Европа“. Предприетите дейности са част от мерките за опазване на околната среда при реализацията на проекта. Решението по ОВОС предвижда изместване на малка популация от ниска теменуга, която расте в идентифицирани местообитания, попадащи в трасето на пътя София - Калотина, в близост до Алдомировското блато.Теменугата е включена в Червената книга на България през 1984 г. с категория „изчезнал вид“, а в изданието от 2011 г. е с категория „застрашен вид“. Преместването на защитеното растение се извърши от екип от експерти в края на юни, преди да е завършил процесът на пълно разпукване на семенните кутийки, след цъфтежа през април и май. Целта е разпръсването на семената да стане на новото им местообитание, което е идентично на сегашното и е в защитената местност „Алдомировско блато”. С цел минимизиране на рисковите фактори, преместването на растенията бе извършено в късния следобед в събота, когато слънцето не е силно и температурите са по-ниски. Планът за преместване на защитените растения е съгласуван от РИОСВ София, като компетентен орган по околната среда за изпълнение на поставените условия и мерки в решението по ОВОС за обекта. Преместването е съгласувано и с община Сливница, тъй като теменужките ще бъдат на подходящи за вида общински имоти. Модернизацията на 17 км от първокласния път I-8 София-Калотина между Драгоман и Сливница започна в средата на май, където ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. В сряда - 25-ти юни, беше спряно движението по 5-километров участък от първокласния път Драгоман - Сливница, като трафикът се пренасочи по стария път Калотина - София.", "date": "2019.07.01", "title": "Защитен вид ниска теменуга е преместена от бъдещото трасе на АМ  „Европа“"}
{"url": "https://www.novinite.bg/articles/177657/Po-evtin-rouming-ot-dnes-mejdu-stranite-ot-Zapadnite-Balkani", "text": "\r\nЦените за роуминг услуги между Северна Македония, Сърбия, Черна гора, Албания, Косово и Босна и Херцеговина ще намалят с 27% от днес, а от юли 2021 г. ще бъдат напълно премахнати.\r\n\r\n\r\n\r\n\r\n\r\n\r\n\r\n\r\n", "date": "2019.07.01", "title": "По-евтин роуминг от днес между страните от Западните Балкани"}
{"url": "https://www.novinite.bg/articles/177670/Sotir-Cacarov-povtorno-poiska-snemane-imuniteta-na-deputata-Georgi-Mihajlov", "text": "Цацаров вече внесе искане за снемане имунитета на Георги Михайлов на 8 ноември. . На 9 ноември Михайлов даде съгласието си за възбуждане на наказателно преследване срещу него.извършени Михайлов, а на 22 ноември главният прокурор възложи разследването да се проведе от Национална следствена служба.На 26 юни, под ръководството на Софийска градска прокуратура, следовател от Национална следствена служба привлече като обвиняем народния представител Георги Михайлов за безстопанственост и му взе мярка за неотклонение „Гаранция в пари“ в размер на 15 000 лв.В периода 31.07.2015 г. - 18.04.2017 г. в София, като длъжностно лице - изпълнителен директор на „Специализираната болница за активно лечение на хематологични заболявания“ /„СБАЛХЗ“/ ЕАД, Михайлов не е положил достатъчно грижи за ръководенето, управлението, стопанисването и запазването на повереното му имущество и за възложената му работа, от което са последвали значителни щети за предприятието - „СБАЛХЗ“ ЕАД, в размер на 164 106 лв., като престъплението е в особено големи размери и представлява особено тежък случай.Въпреки задълженията си за законосъобразното управление на финансите на „СБАЛХ“ ЕАД по Закона за финансово управление и контрол в публичния сектор и Закона за лечебните заведения, обвиняемият Михайлов е извършил парични плащания без правно основание в полза на дружеството „Екофарм“ ЕООД в общ размер на 164 106 лв., въз основа на две фактури, издадени след изтичане срока на договора с „Екофарм“ ЕООД. Разследването по досъдебното производство продължава и се събират доказателства и за други престъпни деяния против стопанството/ чл. 219 – 220 НК/.В хода на разследването са събрани доказателства и за извършено от Георги Михайлов данъчно престъпление. Те са дали основание на наблюдаващия прокурор при СГП да приеме, че са достатъчни за привличане на Георги Михайлов към наказателна отговорност.", "date": "2019.07.01", "title": "Сотир Цацаров повторно поиска снемане имунитета на депутата Георги Михайлов"}
{"url": "https://www.novinite.bg/articles/177679/Borisov-za-izbora-na-nov-predsedatel-na-EK-Nyama-reshenie", "text": "Всеки си предлага своите кандидати, а другите ги отричат. Това е, няма решение. Това заяви пред журналисти в Брюксел премиерът Бойко Борисов във връзка с избора на нов председател на ЕК.На въпрос колко страни блокират Тимерманс той отговори, че няма да каже и не отговаря за чужди позиции, а защитава българската.,,Трябва да се намери едно мнозинство, което да гласува премиера'', напомни Борисов.Относно само Кристалина Георгиева ли се обсъжда за председател на Европейския съвет, премиерът заяви, че само са спуснати нейното име и това на Мария Габриел.Борисов сподели още пред медиите, че цяла нощ само едно и също се е говорило.,,Изгоряха ни хотелите, не сме си ходили'', сподели им премиерът.На въпрос какво си е говорил с Франс Тимерманс, той отговори, че са си говорили за всичко и видеото му във \"Фейсбук\" е целяло само да покаже колко широкоскроен е.", "date": "2019.07.01", "title": "Борисов за избора на нов председател на ЕК: Няма решение"}
{"url": "https://www.novinite.bg/articles/177689/Otkazahme-balgarin-da-e-diplomat-1-na-ES", "text": "Нямаме решение. Всеки предлага своите кандидати, другите ги отричат, заяви министър-председателят Бойко Борисов след извънредното заседание на Европейския съвет. Според премиера, за да се намери мнозинство в подкрепа на дадено решение, са необходими отстъпки и компромиси. „Не помня да е имало такъв случай, освен когато за Гърция се разправяхме, но тогава имаше реална криза. Сега ние си създаваме кризата. Това можеше на 28 май да бъде решено“, подчерта премиерът Борисов по повод продължилото втори ден заседание в Брюксел.  „Моят пакет все още е в обръщение и съм убеден, че само той има реална възможност да се случи в парламента. Така както се прави едно правителство - ако не може да се направи мнозинство, няма как да се излъчи премиер. Трябва да намериш мнозинство в парламента, който да ти гласува премиера и след това останалите постове. Към момента мнозинство могат да намерят социалдемократите и ЕНП. Ако се включат и либералите с дадена позиция, тогава става една работеща формула и може да гарантираме избор в парламента. Така се прави – отстъпва се и се правят компромиси“, заяви премиерът Борисов. По думите на българския министър-председател основната формула, която към момента би събрала мнозинство е тази, при която Вебер оглавява ЕП, а Тимерманс – ЕК. Но тук е и спорът между останалите, които не приемат това и искат да ги обърнат или да сложат други хора на двете позиции. „И, разбира се, ще бъде много  по-стабилно, ако има и един пост и за останалите. Търси се мнозинство в парламента, за да може нашите предложения да минат“, отбеляза Борисов. „На нас ни трябва реален ресор и човек в комисията“, категоричен беше министър-председателят. На въпрос дали е отказал поста на върховния представител на ЕС по въпросите на външните работи и политиката на сигурност, премиерът Борисов потвърди. „Да, така казах, защото тогава губим позицията на комисар. Кое е по-важно за нас? Комисар с реален ресор или върховен преговарящ?“, акцентира българският министър-председател. Той подчерта, че Мария Габриел е еврокомисар в настоящата комисия. „Докато е тази комисия, ще стои тя. След това като трябва да номинираме, ще номинираме“, добави премиерът.", "date": "2019.07.01", "title": "Отказахме българин да е дипломат №1 на ЕС"}
{"url": "https://www.novinite.bg/articles/177656/Katastrofa-s-kmeta-na-Kostinbrod-zaginal-e-motorist", "text": "В катастрофа, в която е участвал кметът на Костинброд - Трайко Младенов, е завършила с жертва, съобщиха от МВР, цитирани от  Инцидентът е станал в неделя, около 19.00 ч., на кръговото кръстовище на входа на града.При инцидента колата, в която е бил кметът, се е сблъскала с моторист, който е загинал при сблъсъка. Причините за катастрофата се изясняват", "date": "2019.07.01", "title": "Катастрофа с кмета на Костинброд, загинал е моторист"}
{"url": "https://www.novinite.bg/articles/177684/Rumyana-Arnaudova-Shte-privlechem-Mihajlov-kato-obvinyaem-za-bezstopanstvenost", "text": "\"Ще привлечем като обвиняем Михайлов за безстопанственост\".Това заяви на извънреден брифинг говорителят на главния прокурор Румяна Арнаудова по повод информацията, че Цацаров е поискал снемане на депутатския имунитет на народния представител от БСП Георги Михайлов. \"Още миналата година главният прокурор Сотир Цацаров поиска да бъде свален имунитетът на депутата д-р Георги Михайлов. На 9 ноември миналата година той сам поиска да го разследват. Прокуратурата го разследва и въз основа на доказателства се установи това, че е получавал парични средства от дружество. Д-р Михайлов е получавал пари, тъй като е дал 200 000 хиляди лева лични средства на дружеството, а то е връщало с лихвите. В една от годините имаше куриоз в данъчната декларация на Михайлов - неотчетени бяха 44 000 лева, получени от същото дружество\", разкри Арнаудова.  \"Дружеството е имало договор с Националната специализирана болница за активно лечение на хематологични заболявания и е презапасявало с медицински препарат за онкоболни болницата. В последствие болницата е изпаднала в свръхзадължения. Само този препарат е ощетил болницата с над 160 хиляди лева\", коментира говорителят на главния прокурор.", "date": "2019.07.01", "title": "Румяна Арнаудова: Ще привлечем Михайлов като обвиняем за безстопанственост"}
{"url": "https://www.novinite.bg/articles/177655/Nad-2-130-000-pensioneri-shte-poluchat-uvelichenie-na-pensiite-si-ot-dnes", "text": "Над 2 130 000 пенсионери ще получат увеличение с 5,7 на сто на пенсиите си от днес - 1 юли . Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Това съобщиха от Националния осигурителен институт.Увеличение със същия процент от днес ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери.За тези увеличения са заложени общо 277 милиона лева допълнителни разходи за пенсии спрямо Закона за бюджета на ДОО за миналата година.Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок \"таван\". В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв.За новите размери на пенсиите няма да бъдат изпращани разпореждания на хората. Те ще могат да се информират за тях чрез електронната \"Справка за издадени пенсионни разпореждания по ЕГН и ПИК\" на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института.Изплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г.", "date": "2019.07.01", "title": "Над 2 130 000 пенсионери ще получат увеличение на пенсиите си от днес"}
{"url": "https://www.novinite.bg/articles/177676/Uvelichavat-se-pojarite-po-granicata-sas-Severna-Makedoniya", "text": "Близо 5000 декара гори са засегнати от пожарите до момента, като бързата реакция е предотвратила по-сериозни щети. Основната причина за запалванията в горите остава човешката небрежност при боравенето с огън, заяви директорът на предприятието Дамян Дамянов пред БНР.“Много сухата пролет в първите месеци и веднага броят на пожарите скочи. Особено сега, като преминат дъждовете, вече има голяма трева. За съжаление отново 96% от причината за пожарите е човешката небрежност“, допълни той.През последните месеци се наблюдава увеличение на пожарите по границата със Северна Македония, като повечето от запалванията от там се пренасят и у нас. “Тази година много пожари влязоха от македонска страна, особено в района на Струмяни – там имаше поне 4-5 пожара“, обясни Дамянов.", "date": "2019.07.01", "title": "Увеличават се  пожарите по границата със Северна Македония"}
{"url": "https://www.novinite.bg/articles/177681/Radev-Za-nas-Kitaj-e-parvostepenen-partnor-ot-izklyuchitelno-znachenie", "text": "За нас Китай е първостепенен партньор от изключително значение. С удоволствие констатираме отличните политически отношения и държим те да бъдат задълбочавани и развивани. Това каза президентът Румен Радев в началото на срещата си с китайския премиер Ли Къцян в град Далян. Миналата година с вас констатирахме, че имаме непрекъснат ръст на двустранния стокообмен, и този факт ни радва, но също така си спомняте, че той е все още далеч от потенциала на нашите две страни, посочи Радев. Все още китайските инвестиции нямат трайно присъствие в България, отбеляза президентът Румен Радев. България подкрепя инициативата \"Един пояс, един път\", това е една стратегическа инициатива, и ние сме активни участници във формата \"17 плюс едно\", отбеляза българският държавен глава.Той благодари за поканата и за възможността да участва в Световния икономически форум \"Летен Давос\", и да реализира държавното си посещение в Китай, което приема също като част от честването на 70-ата годишнина от дипломатическите отношения между двете държави.", "date": "2019.07.01", "title": "Радев: За нас Китай е първостепенен партньор от изключително значение"}
{"url": "https://www.novinite.bg/articles/177652/Zapochva-priemaneto-na-dokumenti-za-pomosht-za-otoplenie-prez-zimata", "text": "Започва приемането на документи за помощ за отопление през зимата. Размерът на помощта ще бъде увеличен, като базата за определянето му нараства на 500 кВ/ч.Тази година повече хора ще могат да се възползват от помощта, като най-голямо е увеличението за рисковите групи – възрастните хора и особено онези от тях, които живеят сами.През миналия отоплителен сезон близо 210 000 домакинства са ползвали помощта.", "date": "2019.07.01", "title": "Започва приемането на документи за помощ за отопление през зимата"}
{"url": "https://www.novinite.bg/articles/177690/Radev-predstavi-na-sreshta-s-ministar-predsedatelyat-na-Kitaj-Li-Kacyan-predlojenie-za-poveche-pragmatizam-v-dvustrannite-otnosheniya", "text": "България и Китай трябва да издигнат на ново ниво двустранните политически отношения, което да внесе импулс и да разкрие нови перспективи пред партньорството в икономиката, инвестициите и други сфери от взаимен интерес.  Това беше общата позиция на държавния глава Румен Радев и министър-председателя на Китай Ли Къцян, които проведоха среща днес в град Далиен. С тази среща започна и държавното посещение на българския президент в Китайската народна република от 1 до 5 юли по покана на председателя Си Дзинпин.  На срещата в Далиен българският държавен глава представи на министър-председателя на Китай предложение за основните насоки за развитие на българо-китайските отношения. В документа се съдържат 9 приоритетни области, в които България и Китай имат голям потенциал да реализират взаимноизгодни проекти: транспортна инфраструктура; финансово-инвестиционната дейност и финансови технологии; IT сектор и стартиращи компании; научно-изследователска и развойна дейност и иновации; откриване на директна авиолиния между Пекин и София; туризъм, селско стопанство; устойчиво развитие и градско планиране; енергетика. България все още е бяло петно на картата на китайските инвестиции и това трябва да се промени решително, е позицията на българския държавен глава. Румен Радев открои създаването на пряка въздушна линия София-Пекин, както и откриването на клон на китайска банка в България, като ключови предпоставки за ускореното развитие на двустранните отношения и до много по-добри условия за реализация на останалите проекти във всички области. Държавният глава подчерта, че облекчаването на инвестиционния, финансов и търговски обмен между България и Китай е в интерес както на двете държави, така и на нашия регион. Китайският министър-председател оцени високо идеята на българския президент, споделена на срещата им в София през 2018 г., за откриване у нас на Център за глобално партньорство в рамките на инициативата „17+1“, който да допринесе за проучването на правната рамка на ЕС и осъществяването на перспективни инвестиционни проекти. За нейната реализация вече работят правителствата на двете държави.  На срещата в Далиен държавният глава отбеляза и възможността за изграждането на българо-китайски център за научни изследвания и иновации в София, които са определящ фактор за силата и конкурентоспособността на икономиката. „Такива изследвания и иновации вече са залог да имаме конкурентоспособна икономика и тя да се развива точно в областта на високите технологии и производствата с добавена стойност“, подчерта Румен Радев. Държавният глава посочи като пример партньорството между българска софтуерна компания и най-големия китайски туристически оператор и призова за мултиплицирането на този успех. Партньорството в енергетиката, както и увеличаването на износа на млечни продукти и храни от България за Китай за постигане на баланс в двустранната търговия също бяха сред акцентите на срещата. Държавният глава изрази надежда за съхраняване на потенциала на свободната търговия и изрази мнение, че всички спорни въпроси в рамките на Световната търговска организация следва да се решават в дух на конструктивен диалог и на основата на многостранни преговори. Утре държавният глава ще участва в церемонията по откриването на Световния икономически форум в Далиен, известен като „Летния Давос и ще направи изказване в рамките на сесията „Диалог между китайските държавни предприятия и българската власт“. Румен Радев ще се срещне с Клаус Шваб, основател и президент на Световния икономически форум в Давос, както и с губернатора на провинция Хъбей Сю Цин. Във водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева. В делегацията са включени представители на научните и образователните институции, както и на български компании в областта на информационните технологии, инвестициите, туризма и земеделието.", "date": "2019.07.01", "title": "Радев представи на среща с министър-председателят на Китай Ли Къцян предложение за повече прагматизъм в двустранните отношения"}
