{"url": "https://www.novinite.bg/articles/176996/Obshtopraktikuvashti-lekari-ginekolozi-i-kardiolozi-naj-mnogo-v-stranata", "text": "В края на 2018 г. на основен трудов договор в лечебните и здравните заведения в страната практикуват 29 667 лекари. Лекарите по дентална медицина са 7 240, като 6 347 от тях работят в практики, които имат сключен договор с НЗОК.От тях 101, или 1.6%, обслужват населението на повече от една област. Медицинските специалисти по здравни грижи са 46 332, от които 30 589 медицински сестри и 3 155 акушерки, съобщиха от НСИ.В заведенията за болнична помощ (болници и центрове със стационар) практикуват 17 001 лекари и 50 лекари по дентална медицина. Медицинските специалисти по здравни грижи са 27 799, от които 19 865 медицински сестри.В заведенията за извънболнична помощ на основен трудов договор работят 10 492 лекари и 6 801 лекари по дентална медицина. Тук се включват и всички лекари (6 970) и лекари по дентална медицина (6 347), които работят в индивидуални и групови практики по договор с НЗОК. От другите заведения за доболнична помощ най-голям е делът на лекарите, работещи на основен трудов договор в медицински центрове (1 777) и диагностично-консултативни центрове (1 377).В други лечебни и здравни заведения (вкл. детски ясли и кабинети в училища) към 31.12.2018 г. на основен трудов договор работят 2 174 лекари и 389 лекари по дентална медицина.В структурата на лекарите по специалности най-голям е делът на общопрактикуващите - 4 199, или 14.2% от всички лекари в страната, следвани от: Акушерство и гинекология и Кардиология - по 5.9%, Педиатрия - 5.8%, Анестезиология и интензивно лечение - 5.6%, Хирургия - 5.3%, и Нервни болести - 5.0%.Осигуреността с лекари в края на 2018 г. общо за страната е 42.4 на 10 000 души от населението, а с лекари по дентална медицина - 10.3 на 10 000 души от населението.Осигуреността на населението с лекари по области варира от 25.9 до 62.0 на 10 000 души, като най-висока е в областите, в чиито центрове има медицински университети и университетски болници. Стойности над този за страната има показателят в областите Плевен (62.0 на 10 000 души от населението), Пловдив (51.2), София (столица) (50.9) и Варна (50.0).Най-нисък е показателят за областите Кърджали (25.9 на 10 000 души от населението), Добрич (26.7) и Перник (28.6).Осигуреността с общопрактикуващи лекари за страната е 6.0 на 10 000 души от населението. Най-висок е показателят за областите Плевен (8.4 на 10 000 души), Видин и Кюстендил (по 7.1) и Ловеч (6.9). Най-ниска е осигуреността на населението с общопрактикуващи лекари в областите Кърджали (3.9 на 10 000 души от населението), Търговище (4.3) и Разград (4.4).Осигуреността с лекари по дентална медицина за страната е 10.3 на 10 000 души от населението. Най-висок е показателят за областите Пловдив (15.7 на 10 000 души), София (столица) (14.4), Варна (12.1) и Перник (11.9). Най-ниска е осигуреността на населението с лекари по дентална медицина в областите Търговище и София (5.3), Разград (5.6) и Силистра (5.7 на 10 000 души от населението).Към 31.12.2018 г. в страната функционират 346 заведения за болнична помощ с 53 173 легла, от които 322 болници с 50 927 легла. Заведенията за извънболнична помощ са 2 066 с 1 253 легла, а другите лечебни и здравни заведения - 145 с 2 086 легла.Заведенията за болнична помощ включват болници, центрове за кожно-венерически заболявания, центрове за психично здраве и комплексни онкологични центрове. Съгласно Закона за лечебните заведения болниците са многопрофилни и специализирани. Към 31.12.2018 г. многопрофилните болници са 185 с 37 489 легла, или в 57.5% от тези заведения е съсредоточен 73.6% от легловия фонд на всички болници в страната. Броят на леглата варира в широки граници - от 16 до 1 501. Най-голям е делът на многопрофилните болници, които към края на годината разполагат с от 100 до 299 легла - 44.9%. До 99 легла има в 36.2% от многопрофилните болници. С над 500 легла са 7.0% от този вид лечебни заведения.Към 31.12.2018 г. специализираните болници са 137 с 13 438 легла. Разпределението им по видове е следното: за активно лечение - 76 с 4 477 легла; за продължително лечение - една със 145 легла; за продължително лечение и рехабилитация - 16 с 1 905 легла; за рехабилитация - 32 с 4 776 легла; държавни психиатрични болници - 12 с 2 135 легла.Към заведенията за болнична помощ се отнасят и центровете със стационар, които при регистрацията си като основна дейност са посочили „болнична“. В края на 2018 г. те са: центрове за кожно-венерически заболявания - 5 заведения с 50 легла; комплексни онкологични центрове - 7 с 1 174 легла; центрове за психично здраве - 12 с 1 022 легла.Осигуреността на населението с болнични легла в края на 2018 г. е 759.6 на 100 000 души от населението. Най-високи са стойностите на показателя в областите Пловдив (979.9 на 100 000 души от населението), Смолян (974.2) и Плевен (928.9), а най-ниски са в областите Ямбол (344.8), Перник (370.6) и Видин (394.7) . Към 31.12.2018 г. заведенията за извънболнична помощ в страната са 2 066 с 1 253 легла за краткосрочно наблюдение и престой. Към други лечебни и здравни заведения се отнасят центровете за спешна медицинска помощ, регионалните здравни инспекции, домовете за медико-социални грижи за деца, хосписите, националните центрове без легла, диализните центрове, както и центровете за трансфузионна хематология. В края на 2018 г. тези заведения са 145 с 2 086 легла, като най-голям е броят на хосписите - 47 с 1 175 легла.", "date": "2019.06.17", "title": "Общопрактикуващи лекари, гинеколози и кардиолози - най-много в страната"}
{"url": "https://www.novinite.bg/articles/177005/Kamion-se-zabi-v-mantinelata-na-Struma-shoforat-e-v-bolnica", "text": "Товарен автомобил се е блъснал в мантинела при км 53 на автомагистрала \"Струма”, съобщиха от Областна дирекция на МВР – Кюстендил.По първоначална информация шофьорът на товарния автомобил е загубил контрол над моторното превозно средство и се е ударил в мантинелата. Той е транспортиран за преглед в лечебно заведение.Към момента пътното произшествие се обслужва. Движението в посока София се регулира от представители на \"Пътна полиция”.", "date": "2019.06.17", "title": "Камион се заби в мантинелата на Струма, шофьорът е в болница"}
{"url": "https://www.novinite.bg/articles/177006/Ochakvaniyata-sa-do-2025-godina-da-izcheznat-mejdu-10-i-15-ot-rabotnite-mesta", "text": "Очакванията са, че до 2025 година ще изчезнат между 10 и 15 % от всички работни места, предаде БТА. Това каза в понеделник заместник-председателят на парламентарната социална комисия Георги Гьоков на конференция \"Бъдещето на труда - бъдеще за трудещите се или бъдеще за капитала?\" в София Хотел Балкан. Форумът се организира от Фондация \"Солидарно общество\" и Фондация \"Фридрих Еберт\".Според Гьоков и заместник-председателя на Националния съвет на БСП Деница Златева, необходимо е гражданското общество , синдикати и работодатели да поставят началото на задълбочен дебат за последиците от дигитализацията. Освен за материалното компенсиране на губещите работници от дигитализацията, на форума бе обърнато внимание и на осигурителните и трудови права на хората в променящата се среда, в която изчезват традиционните работни места. Все повече работата ще се върши от вкъщи, от кафенето, ще има договори с различни фази на заетост, отбеляза управителят на НОИ Ивайло Иванов. Програмният директор на Фондация \"Фридрих Еберт\" Пенчо Хубчев каза, че има 2300 дигитални платформи за наемане на работа в света, които тотално променят досегашните форми на труд, като работещите често нямат осигуровки, стандарти за работно време, за условия на труд.България е на последно място в Индекса за навлизането на цифрови технологии в икономиката и обществото /DESI/ за 2018 г., изоставайки с две места спрямо предходната година, отчетоха експертите. Участниците във форума се обявиха и за утвърждаване на стандарт за базова компютърна грамотност, промени в учебните планове и програми с фокус към математиката и природните науки, разширяване на план-приема в университетите по специалности, свързани с информационни технологии.", "date": "2019.06.17", "title": "Очакванията са до 2025 година да изчезнат между 10 и 15 % от работните места"}
{"url": "https://www.novinite.bg/articles/177007/Maj-se-udavi-v-reka-Veleka-kraj-Sinemorec", "text": "53-годишен мъж от Ямбол се е удавил в устието на река Велека край село Синеморец. Това съобщиха от пресцентъра от ОД kd МВР-Бургас.В 14.39 часа на 16 юни в Районно управление - Царево е получено съобщение за инцидент в района на неохраняемата зона на плажа край устието на река Велека до село Синеморец, при който се удавил 53-годишен мъж от Ямбол.Тялото на мъжа е откарано за аутопсия в отделение \"Съдебна медицина\" при УМБАЛ - Бургас.Работата по случая продължава от служители на Районно управление – Царево.", "date": "2019.06.17", "title": "Мъж се удави в река Велека край Синеморец"}
{"url": "https://www.novinite.bg/articles/176981/20-organizacii-vnasyat-iskane-za-veto-varhu-promenite-v-Zakona-za-Chernomorieto", "text": "20 организации, обединени в група \"Бетономорие\", ще внесат искане в президентството за налагане на вето върху промените в закона за Черноморското крайбрежие. Според тях грасуваните от депутатите текстове ограничават свободното къмпингуване, но по никакъв начин не предпазват крайбрежието от презастрояване.Организациите ще излязат и на протестен лагер пред президентството. Недоволството им миналата седмица доведе до блокиране на движението през Орлов мост в София. ", "date": "2019.06.17", "title": "20 организации внасят искане за вето върху промените в Закона за Черноморието"}
{"url": "https://www.novinite.bg/articles/176978/Nyama-otrovni-zmii-v-gradskite-parkove-u-nas", "text": "\r\nЗмии плъзнаха по паркове и градинки в градовете, сигнализираха зрители. Най-често те могат да бъдат срещани около неокосени площи. Има ли увеличение на популацията на влечугите и как да реагираме, ако ги видим - вижте в прякото включване на Паулина Найденова.\r\n\r\n\r\n\r\n\r\n\r\n\r\n", "date": "2019.06.17", "title": "Няма отровни змии в градските паркове у нас"}
{"url": "https://www.novinite.bg/articles/176991/Sedmoklasnicite-pishat-prerazkaz-na-Bogatstvata-na-momaka-ot-Georgi-Rusafov", "text": "Над 61 000 ученици се явиха на изпита по български език и литература след 7. клас. В 7.00 часа тази сутрин в Министерството на образованието беше изтеглен вариант номер 1 на изпита.Произведението за преразказ е приказката \"Богатствата на момъка\" от Георги Русафов, потвърдиха от МОН.", "date": "2019.06.17", "title": "Седмокласниците пишат преразказ на \"Богатствата на момъка\" от Георги Русафов"}
{"url": "https://www.novinite.bg/articles/177008/Prodaljava-obrabotkata-sreshtu-komari-v-Obshtina-Pomorie", "text": "На 20 юни 2019 г. (четвъртък), след 23.30 часа, отново ще бъде извършено опушване срещу комари на територията на град Поморие. Това съобщиха от пресцентъра на Общината. Препаратът е безопасен за хората и животните, но се препоръчва вратите и прозорците на домовете да са затворени. Пръскането ще се извърши при подходящи метеорологични условия.", "date": "2019.06.17", "title": "Продължава обработката срещу комари в Община Поморие"}
{"url": "https://www.novinite.bg/articles/177011/Vremenno-promenyat-dvijenieto-po-mosta-na-ul-Cherkovna-v-Sofiya", "text": "На 18 юни /вторник/ започва ремонт на дилатационните фуги на моста на ул. „Черковна“ над бул. „Ген. Д. Николаев“, заради което се въвежда временна организация на движението в района и се променя частично маршрутът на автобусна линия №120. Това съобщиха от пресцентъра на Столична община. От 18 юни 2019 г. до 7 юли 2019 г., включително, се забранява влизането на превозни средства по ул. „Черковна“ в участъка от ул. „Марица“ до ул. „Е. Симидчийска“. От 04.30 ч. на 18 юни до 24.00 ч. на 7 юли 2019 г. маршрутът на автобусна линия № 120 се променя както следва: от Зоопарка по маршрута си до кръстовище ул. “Черковна” - бул. “Мадрид”, наляво по ул. “Мадрид”, надясно по ул. “Проф. Милко Бичев”, наляво по бул. “Ген. Данаил Николаев”, наляво по ул. “Злетово” и наляво през моста “Чавдар” и по бул. “Владимир Вазов” по маршрута си – двупосочно. Автобусите ще спират на всички съществуващи автобусни спирки в променения участък от маршрута.", "date": "2019.06.17", "title": "Временно променят движението по моста на ул. „Черковна“ в София"}
{"url": "https://www.novinite.bg/articles/177014/Utre-ogranichavat-dvijenieto-v-dvete-posoki-po-AM-Hemus", "text": "На 19 юни /сряда/ от 23 ч. до 24 ч. ще бъде спряно движението в двете посоки по АМ „Хемус“ в участъка между 337-ми и 342-ри километър. Това е отсечката между пътен възел „Белокопитово“ и кръстовището с път I-7 Силистра – Шумен, в района на с. Панайот Волово. За да не се затруднява трафикът през деня късно вечерта ще се монтира рамка, с дължина 32 м, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). По време на ограничението трафикът ще се пренасочва по първокласния път I-2 Шумен-Варна. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.06.17", "title": "Утре ограничават движението в двете посоки по АМ „Хемус“,"}
{"url": "https://www.novinite.bg/articles/176982/Korneliya-Ninova-Nishto-ne-se-e-promenilo-v-morala-mi-promeni-se-situaciyata-sled-ostavkata-mi", "text": "Когато подавах оставката си смятах, че така е морално и достойно. Дадох изход споровете в партията да се решат по най-добрия начин. По две причини я оттеглих. Моята грешка е, че не прецених правилно събитията. Започна търговия за БСП. Започнаха лобита, групи и бизнесмени да си правят планове, да си излъчват кандидати, започнаха да се притискат хората. Видях, че всичко, което правехме се разсипваше. Не допусках, че всичко това ще се случи. Втората причина бе реакцията на членовете и симпатизантите на партията. Това залови лидерът на БСП Корнелия Нинова в ефира на БТВ.„Първоначално в партията имаше ступор, последва гняв. Започнаха цели групи членове да напускат партията и да връщат партийни книжки“, разкри тя.\"Всичко това ме притесни. Дадох си сметка, че това което градихме три години е пред разпад. Моята оставка щеше да донесе много ниски нива на доверие и то преди местните избори. Имах два избора пред себе си - да подам оставка и да се съсипе партията като опозиция и да си живеем в диктатура, да остана лидер и минимизирам щетите от решението ми, съзнавайки, риска, който поемам“, коментира лидерът на социалистите.„Нищо не се е променило в морала ми, промени се ситуацията след оставката ми. На социалистите искам да им кажа, че им благодаря и са изключително достойни хора. Въпреки трудностите, те не си продадоха достойнствата“, заяви Корнелия Нинова.За да онагледи как са притискани делегати на БСП, Нинова изнесе един случай. При него делегат с кредит е бил викан в банката и му е казвано, че ще има проблеми с кредита, ако не гласува по определен начин.„Всичко ще преглътна, но няма да приема БСП да я обезличат и превземат отвътре. Още при действащ председател се изявиха новите кандидати за председатели. Затова казах да изчакат. Вчера получих много мощна подкрепа от Конгреса. Бях се обезверила, но получих нова енергия и сила“, сподели Нинова.„Не ме е било страх, категорична бе Нинова. Ще направя всичко възможно, за да спре хаосът в БСП и да се готвим за местните избори. Имаме перспектива като партия, увери тя. Много пъти съм правила опит да спра вътрешните противоречия в БСП, но се провалям. Спорът не е идеалогически. Това са колеги, засегнати от реформата в партията. Все още търся решения“, подчерта Корнелия Нинова.\"Плащаме цена за минали грешки. До ден-днешен сме упреквани за целувката с Местан. Ще си носим тази тежест и ще трябва да доказваме, че се променяме\", каза още лидерът на БСП.Тя прогнозира, че в ГЕРБ тепърва предстои ситуация, като тази, която е изживяла БСП. Ситуацията в парламента е променена.Партийната субсидия не трябва да става един лев, защото това ще е краят на многопартийната система и началото на диктатурата на една партия., предупреди Нинова.", "date": "2019.06.17", "title": "Корнелия Нинова: Нищо не се е променило в морала ми, промени се ситуацията след оставката ми"}
{"url": "https://www.novinite.bg/articles/176979/Zapochva-priemat-na-dokumenti-za-klasirane-na-kandidat-studentite-v-SU", "text": "Започва приемът на документи за класиране на кандидат-студентите за учебната 2019/2020 г. в Софийския университет „Св. Климент Охридски“.  Желаещите да участват в класирането, трябва да се регистрират на адрес online.uni-sofia.bg до 17:30 ч. на 29 юни. При регистрацията всеки кандидат-студент създава свой профил, в който освен личните данни подрежда в желания ред специалностите, в които иска да бъде класиран. Всички кандидати заплащат такса от 30.00 лева за участие в класирането. И тази година Софийският университет дава възможност за прием на документи в офисите по набиране на кандидат-студенти в 30 града в страната, това може да стане до 28 юни.  Във връзка със защитата на личните данни Софийският университет прекрати практиката на обявяване на класирането на хартия със списъци на сградата на Факултета по химия и фармация. Кандидатите се информират в електронната система на Софийския университет.Първото класиране ще бъде обявено на 9 юли.", "date": "2019.06.17", "title": "Започва приемът на документи за класиране на кандидат-студентите в СУ"}
{"url": "https://www.novinite.bg/articles/176983/Dneven-horoskop-za-ponedelnik", "text": "Трябва да устоите на изкушението да кажете \"да\" на всички днес, защото всички ще прекаляват с добротата ви. Трябва да направите техните искания приоритетни и да отделите време само за най-важните неща.Избягвайте изкушението да извадите стреса от другите, особено ако решите, че имат нужда от съвет. Нека това ви бъде предупредителен знак, поне за днешния ден. Трябва да се възползвате максимално от късмета си, докато го имате, но това не означава да изкупите всички билетчета на лотарията. Просто правете смели движения както в професионален, така и в личен план.Вижте повече на: ", "date": "2019.06.17", "title": "Дневен хороскоп за понеделник"}
{"url": "https://www.novinite.bg/articles/176990/Zadarjaha-shestima-dushi-ot-Kostinbrod-za-krajba-na-avtomobili", "text": "Криминалисти от Главната дирекция „Национална полиция“ и ОДМВР-София проведоха специализирана полицейска операция срещу противозаконното отнемане на моторни превозни средства. Действията са реализирани на територията на Костинброд на 15 срещу 16 юни, съобщават от МВР.В селскостопански двор в града са задържани шестима мъже – на 27 г., 37 г., 52 г., 30 г., 42 г. и 39 г., в момент на разглобяване на товарен, специализиран автомобил. Установено е, че превозното средство е било откраднато на 14 юни от столицата и е на стойност 50 хил. лева. Шестимата са местни жители, с множество криминалистически регистрации, свързани с противозаконни отнемания на МПС.На четирима от тях прокуратурата е повдигнала обвинения за противозаконно отнемане на МПС, като на двама от тях мерките им за задържане са удължени до 72 часа. Предстои внасянето на искане за постоянното им задържане от Районния съд в Костинброд. На други двама е наложена мярка „парична гаранция“.Работата по случая продължава под надзора на Районната прокуратура - Костинброд.", "date": "2019.06.17", "title": "Задържаха шестима души от Костинброд за кражба на автомобили"}
{"url": "https://www.novinite.bg/articles/177012/V-Stara-Zagora-pravyat-nov-priyut-za-200-kucheta", "text": "Нов приют за безстопанствени кучета с капацитет за до 200 животни ще бъде изграден в околностите на Стара Загора, като за целта общината предвижда да инвестира 66 000 лв.\r\nВече е избран теренът – в землището на близкото село Могила, където преди години е бил създаден пазар за животни, който от много време не  функционира.\r\n\r\nИдеята е там да се прехвърли досегашната дейност на приюта, който е в околностите на квартал „Зора“ и теренът му е в непосредствена близост до новата индустриална зона „Загоре“.\r\nВече е обявена обществена поръчка за проектиране и изграждане на базата, а срокът за въвеждането й в експлоатация е 170 дни.\r\nПървият приют е създаден през 2004 година с капацитет от 50 животни, който е крайно недостатъчен, споделя кметът на Стара Загора Живко Тодоров пред общинските съветници, които в края на месеца ще трябва да вземат решение за вътрешно бюджетните промени.\r\nСъгласно Програмата за овладяване на популацията и разпоредбите на Закона за защита на животните, безстопанствените кучета се залавят от екипа на приюта, обезпаразитяват се, ваксинират се срещу бяс, кастрират се, маркират се и след необходимия възстановителен период се връщат по местата, на които са заловени.\r\nИзбраният терен за новия приют за кучета е върху площ от 13,6 дка. Там има съществува няколко едноетажни сгради с обща застроена площ от близо 1 100 кв м, осигурено е водоподаване и електричество, има и удобен път. Новият приют ще се изгражда на два етапа: първоначално за 50, а в последствие за още до 150 животни.\r\nГодишно община Стара Загора планира около 100 000 лв за дейността на приюта.\r\n521 кучета, основно кутрета са били осиновени през 2017 и 2018 година а 353 са подложени на кастрация преди да бъдат върнати обратно в близост на местата, където са хванати.\r\nМинимален е броят на расовите екземпляри, които стигат до приюта, , най-често там се карат болни, налазени от кърлежи и други паразити, които са били забелязани в близост до учебни заведение .\r\nСедмично на горещия телефон се получават между 10 и 20 сигнала за безпризорно скитащи кучета по улиците на града и околните села. Единични са случаите на нападнати и ухапани жители, като в повечето нападението е от страна на домашни любимци, пуснати без повод от стопаните си. Последният сигнал е от неделя, когато 50-годишен обитател на апартамент в квартал „Зора“ е бил задържан след сигнал от съседи за стрелба от терасата срещу бездомно куче на улицата.\r\n", "date": "2019.06.17", "title": "В Стара Загора правят нов приют за 200 кучета"}
{"url": "https://www.novinite.bg/articles/177001/Biznesmen-e-arestuvan-zaedno-s-kmeta-na-Kostenec", "text": "\r\nЗаедно с кмета на Костенец Радостин Радев е задържан и виден местен бизнесмен. Разследването сочи, че съмнителните обществени поръчки, проверявани от спецпрокуратурата, са минавали именно през фирмите на въпросния предприемач, сочи неофициалната информация.\r\n \r\n46-годишният Радев, спечелил кметския пост с подкрепата на БСП, е изведен сутринта от дома му с белезници, разказаха съседи. \"Буквално по гащи са го хванали, вдигнали са го от леглото\", твърдят местните хора. \r\n  \r\nВ момента Радев и заподозреният бизнесмен са в общината, където са разпитвани. Показания дават и служители на общинската администрация. В същото време се изземва документация от общината.", "date": "2019.06.17", "title": "Бизнесмен е арестуван заедно с кмета на Костенец"}
{"url": "https://www.novinite.bg/articles/177000/NZOK-podpisa-za-povishavane-na-cenite-na-nyakoi-klinichni-pateki", "text": "С решение на Надзорния съвет на НЗОК е приет и подписан анекс към Националния рамков договор за 2018 г., с който се повишават цените на някои клинични пътеки в областта на педиатрията, неонатологията, пулмологията и др. Това съобщиха от пресслужбата на НЗОК. Предстои анексът да бъде подписан и от Българския лекарски съюз /БЛС/, а след това - обнародван в Държавен вестник. За плащане на по-високите цени на клиничните пътеки, с решение на Надзорния съвет от 27 май, НЗОК отблокира от резерва си 50 млн. лева. Очаква се Управителният съвет на БЛС да обсъди анекса в сряда и ако документът бъде одобрен, ще бъде подписан същия ден, съобщиха от съсловната организация.", "date": "2019.06.17", "title": "НЗОК подписа за повишаване на цените на някои клинични пътеки"}
{"url": "https://www.novinite.bg/articles/176994/IA-Medicinski-nadzor-se-samosezira-sled-smartta-na-28-godishniya-maj-ot-Vraca", "text": "След излъчен телевизионен репортаж ИА „Медицински надзор“ се самосезира и започва проверка в ЦСМП – Враца и МБАЛ „Христо Ботев“, гр. Враца по случай с починал по време на медицинско обслужване 28-годишен мъж от същия град. Министърът на здравеопазването Кирил Ананиев е информиран за образуваната проверка и резултатите от нея ще му бъдат докладвани, когато тя приключи. Припомняме, че близките на 28-годишен мъж от Враца обвиняват медиците от Спешна помощ за смъртта му. Те не знаят дали Веселин е починал в линейката или по-късно. Твърдят, че в смъртния му акт няма час и място. В документа пише, че 28-годишният мъж е починал от инсулт. Прокуратурата е образувала следствено дело.", "date": "2019.06.17", "title": "ИА Медицински надзор се самосезира след смъртта на 28-годишния мъж от Враца"}
{"url": "https://www.novinite.bg/articles/177002/Sin-namushka-majka-si-s-noj-sled-skandal", "text": "Мъж е намушкал майка си с нож след семеен скандал, съобщиха от ОД на МВР – София.Деянието е извършено в събота около 18 часа в село Чавдар. Сигнал за случилото се е подаден в РУП – Пирдоп.На адреса незабавно били изпратени полицейски служители, които изяснили, че жената е пострадала при възникнал скандал със сина й, който й е нанесъл удар с нож в областта на корема.Пострадалата е настанена в болнично заведение без опасност за живота. 36-годишният извършител е задържан за срок до 24 часа. По случая е образувано досъдебно производство под наблюдението на районната прокуратура.", "date": "2019.06.17", "title": "Син намушка майка си с нож след скандал"}
{"url": "https://www.novinite.bg/articles/176984/Razsledvat-kmeta-na-Kostenec-za-korupciya", "text": "Специализираната прокуратура, със съдействието на КПКОНПИ и СДВР, извършва разследване на корупционни действия на кмета на град Костенец Радостин Радев, научи NOVA. Екипи на специализираната прокуратура, КПКОНПИ и СДВР са в сградата на общината, информираха от прокуратурата.", "date": "2019.06.17", "title": "Разследват кмета на Костенец за корупция"}
{"url": "https://www.novinite.bg/articles/176992/Izvarshiteli-na-huliganski-dejstviya-sa-zadarjani-v-Pravec-i-Kostinbrod", "text": "Около 15.10 часа на 14 юни в РУ- Правец бил подаден сигнал за мъж, пръскащ със спрей минувачите в центъра на града. На място незабавно били изпратени полицейски служители, които установили и задържали извършителя. От 74- годишния криминално проявен врачанин е иззет флакон със спрей за самозащита. По случая е образувано досъдебно производство за извършено престъпление по чл. 325 от НК под наблюдението на районната прокуратура в Ботевград.Втората хулиганска проява станала по обедните часове същия ден. Жителка на Костинброд сигнализирала в полицията, че е била принудена да спре с автомобила си заради мъж на пътното платно, който пречел на движението. Тъжителката обяснила, че той категорично отхвърлил молбата й да се отмести и започнал да се държи грубо и арогантно, отправяйки й ругатни и обиди. Изпратените на място полицейски служители задържали 24- годишния криминално проявен и осъждан местен жител. По случая е образувано досъдебно производство по чл. 325 от НК.", "date": "2019.06.17", "title": "Извършители на хулигански действия са задържани в Правец и Костинброд"}
{"url": "https://www.novinite.bg/articles/177013/Telefonen-izmamnik-umrya-predi-da-go-osadyat", "text": "Телефонен измамник почина преди да получи осъдителна присъда за извършеното от него престъпление.\r\nВ.П. бе привлечен като подсъдим със съучастниците си В.А. и О.Б. за извършване на телефонни измами в Габрово. Тримата успели да заблудят две жени и да задигнат от тях общо над 27 320 лз. Схемата, по която действали измамниците била превърналата се в класичека, оказване съдействие за залавяне на ало измамници. Починалият В.П. бил шофьор и посредник между двамата основни измамници и ги карал с колата си до местата, откъдето трявалода приберат паричните суми. Докато чакал да бъде осъден обаче, мъжът внезапно починал и наказателното преследване срещу него било прекратено. Двамата му съучастници обаче, получили осъдителни присъди: В.А. – 5 години и 4 месеца, а О.Б. – 3 години и 4 месеца. Присъдите им са със строг режим на изтърпяване.\r\n", "date": "2019.06.17", "title": "Телефонен измамник умря преди да го осъдят"}
{"url": "https://www.novinite.bg/articles/177015/Kmetat-na-Kostenec-e-razsledvan-zaradi-obshtestveni-porachki", "text": "\r\nАкция на Специализираната прокуратура, Антикорупционната комисия и полицията в Костенец. Разследват кмета на града Радостин Радев, за корупция.\r\nКметът Радостин Радев е разследван за корупционни действия, свързани с обществени поръчки.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.17", "title": "Кметът на Костенец е разследван заради обществени поръчки"}
{"url": "https://www.novinite.bg/articles/177009/Emanyuel-Makron-otkri-aviosalona-v-Burje", "text": "\r\nФренкият президент Еманюел Макрон откри 53-ия авиосалон в Бурже. Той присъства на представянето на макет в действителни размери на бъдещия европейски изтребител, който трябва да да полети през 2040 година.\r\n\r\n\r\n\r\n\r\n\r\n\r\n", "date": "2019.06.17", "title": "Еманюел Макрон откри авиосалона в Бурже"}
{"url": "https://www.novinite.bg/articles/176995/Tejka-katastrofa-kraj-Varna-dve-jeni-zaginaha", "text": "Две жени са загинали в тежка катастрофа близо до село Каменар. Около 10.10 часа лека автомобил се е сблъскал с камион на Т-образното кръстовище за село Долище след разклона за Каменар, съобщават от дирекцията на МВР във Варна.Вследствие на инцидента две жени от лекия автомобил са загинали на място. В автомобила е имало и дете, което преминаващ автомобил е откарал в болнично заведение. То е в тежко състояние, съобщава БГНЕС.Работи се за изясняване на детайлите и обстоятелствата около случая, както и за установяване самоличността на загиналите. На място текат действия по разследване на инцидента.", "date": "2019.06.17", "title": "Тежка катастрофа край Варна – две жени загинаха"}
{"url": "https://www.novinite.bg/articles/176976/61-223-sedmoklasnici-se-yavyavat-na-matura-po-Balgarski-ezik-i-literatura", "text": "Понеделник и сряда - 17 и 19 юни, ще бъдат неучебни дни за всички училища заради провеждането на матурите за седмокласниците, съобщиха от МОН. 61 223 са учениците, които се очаква да се явят на Националното външно оценяване. На 17 юни ще се проведе изпитът по български език, на 19 по математика, а на 21 юни ще бъде изпитът по чужд език, който се заявява по желание. Изпитният вариант беше изтеглен в 7 часа.Всеки изпитен комплект ще има свой уникален баркод, а учениците трябва да пишат с черен химикал. За разлика от предни години изпитните комплекти ще бъдат получени в училищата.\"Отново по Български език и литература ще има тестова част, със свободен отговор и втора част с преразказ и дидактическа задача. Това, което е по-различно е, че изпитът е единен - няма модули. И с резултата учениците формират бал, с който могат да кандидатстват\", обясни заместник-министърът на образованието Таня Михайлова.", "date": "2019.06.17", "title": "61 223 седмокласници се явяват на матура по Български език и литература"}
{"url": "https://www.novinite.bg/articles/176980/Namaliha-prisadata-na-ubieca-na-Aleks-ot-Byala-sas-17-g", "text": "Близки на убития след брутален побой 18-годишен Алекс Ангелов от Бяла излизат на протест за възмездие и правосъдие. Припомняме, че преди две години момчето беше жестоко пребито пред дискотека в града заради една цигара. И после почина в болницата. Обвиненият за убийството - 33-годишният Валентин Маринов получи от окръжния съд в Русе присъда от 20 години затвор. В началото на юни тази година обаче Апелативният съд във Велико Търново намали присъдата с цели 17 години - от 20 на едва 3 години \"лишаване от свобода\".Именно това предизвика недоволство у близки, приятели и познати на убития ученик, които искат справедлива присъда.Пред Нова телевизия лелята на Алекс съобщи, че семейството е получило съобщение за решението на Апелативния съд в четвъртък. А майка му не излизала от дома си. Отивала само на психолог три пъти в седмицата и до гробищата.От две години градът е в шок. Алекс наистина беше едно добро и лъчезарно момче. Той стоеше на последния чин до вратата и никога той не правеше нищо лошо. Само една усмивка. Напрежението се нагнетява заради намаленото наказание. Настояваме за отмяна на това решение и справедливо такова, коментира учителка на Алекс.Приятели на убитото момче определиха решението на Апелативен съд – Велико Търново като срамно.Протестът ще се проведе в четвъртък от 11 часа.", "date": "2019.06.17", "title": "Намалиха присъдата на убиеца на Алекс от Бяла със 17 г."}
{"url": "https://www.novinite.bg/articles/176998/Uvelichava-se-broyat-na-zrelostnicite-s-maksimalen-rezultat-na-maturite", "text": "Броят на зрелостниците, които са изкарали максимален резултат на държавните зрелостни изпити през май, се е увеличил спрямо миналата година. Това съобщиха от МОН. По 100 т. са получили 226 ученици, а през 2018 г. са били 215. Почти наполовина са намалели абитуриентите, които са изкарали по две слаби оценки – от 1778 през миналата година на 973. Това сочи анализът на резултатите от матурите по български език и литература и по предмет по избор.Заместник-министърът на образованието и науката Таня Михайлова заяви на представянето, че постигнатият среден брой точки е съизмерим с миналогодишния. Средната оценка по български език и литература е 4,06, а на втория зрелостен изпит – 4,67. Най-високи са резултатите по немски, френски, испански език и химия. В същото време по география, биология, философски цикъл и БЕЛ успеваемостта намалява. Отличните оценки по български език и литература са 5067, а на втория зрелостен изпит – 6677. Двойките са съответно - 4303 по БЕЛ и 2590 по предметите по избор.Според заместник-министър Михайлова повече зрелостници са изкарали среден или добър резултат. Тя посочи, че основно предизвикателство пред тях е разбирането на текст, извличането на информация от него, както и създаването на авторски текст. Това важи както за изпита по български език и литература, така и за тези по чужд език. „В тази посока трябва да се фокусират учителите, защото тези умения са необходими за живота. Те не могат да се придобият само при подготовка за един изпит, а се натрупват в годините. Трябва все повече да се върви в посока проверка на функционалната грамотност и не толкова на сухи знания чрез стандартизирани тестови въпроси“, подчерта Михайлова.Едва 6% от явилите се по БЕЛ 49 341 ученици са получили максимален брой точки на задачата за резюмиране на текст. Близо 22% не са се справили с нея. Продължава тенденцията да се увеличават абитуриентите, които работят по последния 41 въпрос на матурата по български език и литература. Тази година се падна тема по разказа „Косачи“ на Елин Пелин. Тя беше добре приета от учениците, защото произведението е изучавано два пъти – в шести и в единадесети клас. Почти половината зрелостници са писали по творбата есе, а малко повече от 30% - съчинение. Шест на сто са преписали зададения в условието откъс. Данните показват, че освен с резюмето и със създаването на текст, учениците са имали проблеми и с въпросите, проверяващи пунктуационната норма. Те обаче добре познават правописа в думи с променливо „я“, с „о или у“ и „и или й“. Справили са се и при разпознаване на мотивите и образите в художествен текст, термините в текст и с определянето на текст към дадена сфера на общуване.Учениците от София-град, Варна, Пловдив и Смолян имат най-добри резултати по български език и литература. С най-ниски постижения са съучениците им в Кърджали, Силистра, Ямбол и Разград. На втория изпит най-добро е било представянето в София-област, Варна, Смолян и Добрич, а най-слабо – в Монтана, Хасково и Перник. Трите училища с най-висок успех по БЕЛ са 91 Немска езикова гимназия, 73 СУ и 164 Испанска гимназия в София. В топ три по предмет по избор са СМГ, Първа частна математическа гимназия и училището в смолянското село Чепинци. Доброто представяне там се дължи на усилията на учителката по биология Даниела Куцева. По думите на заместник-министър Таня Михайлова преподавателката е с 23-годишен опит и е направила две пробни матури през годината за учениците си. Тя успява да ги мотивира да учат биология, като постоянно дава и консултации. В резултат голяма част от зрелостниците ще кандидатстват медицина или друга специалност, която изисква приемен изпит по биология.", "date": "2019.06.17", "title": "Увеличава се броят на зрелостниците с максимален резултат на матурите"}
{"url": "https://www.novinite.bg/articles/177010/V-Bosna-protestirat-sreshtu-priliva-na-migranti", "text": "\r\nСтотици босненци протестираха срещу големия прилив на мигранти в западния граничен град Бихач. Недоволните предупредиха за рисковете за сигурността и здравето от факта, че хиляди мигранти спят на открито.\r\n\r\n\r\n\r\n\r\n\r\n\r\n", "date": "2019.06.17", "title": "В Босна протестират срещу прилива на мигранти"}
{"url": "https://www.novinite.bg/articles/176997/Sobstvenikat-na-5-te-kucheta-Kane-Korso-ostava-v-aresta", "text": "Софийският окръжен съд в остави в ареста собственика на петте кучета, които убиха човек, съобщава bTV.Инцидентът стана на 6 юни в село Владо Тричков. Петте кучета от породата Кане Корсо се измъкнал от двора и нападнали 39-годишен мъж от селото. Установено е, че той е бил нахапан до смърт и е починал от раните си.Собственикът на животните - Йордан Карагьозов, беше арестуван и обвинен за това, че не е полагал грижи за тях. Преди седмица Районният съд в Своге, реши, че Карагьозов трябва да остане в ареста. Днес, окръжният съд, изтъкна, че престъплението, в което е обвинен, предвижда до 5 години затвор и до 10 хиляди лева глоба, и има опасност той да се укрие от правосъдието.Прокуратурата внесе и нови доказателства и експертизи, които доказват, че Карагьзов не е полагал грижи за петте кучета.", "date": "2019.06.17", "title": "Собственикът на 5-те кучета Кане Корсо остава в ареста"}
{"url": "https://www.novinite.bg/articles/176977/Tejkotovaren-avtomobil-zatrudnyava-dvijenieto-pri-Rishkiya-prohod", "text": "Аварирал тежкотоварен автомобил затруднява движението през Ришкия проход. Временно движението по път II-73 Шумен - Карнобат в района на разклона за село Камчия се осъществява двупосочно в една лента, съобщиха от АПИ.Шофьорите да се движат с повишено внимание и съобразена скорост, като спазват указанията на \"Пътна полиция\". ", "date": "2019.06.17", "title": "Тежкотоварен автомобил затруднява движението при Ришкия проход"}
{"url": "https://www.novinite.bg/articles/176985/Ninova-Blagodarya-vi-che-ste-dostojni-hora-i-ne-se-prodadohte", "text": "\"На социалистите, на членовете на БСП искам да им кажа, че им благодаря и че са изключително достойни хора, които не си продадоха достойнството. На всички българи искам да кажа- има една истинска партия и едни истински хора, които не се продават\".  Това заяви пред bTV лидерът на БСП Корнелия Нинова. Тя обясни, че когато е подала оставка, е смятала, че така е морално и достойно - председателят да поеме отговорност за резултатите от изборите. \"Защото в БСП, от няколко години имаме тежки спорове, дадох изход за тези спорове- да се решат по най-достойния начин - да се излъчат кандидати, да отидем пред партията  и тя да избере по-добрия, другият да замълчи и да започнем да работим заедно\", обясни тя. Нинова заяви, че има две причини, които са я накарали да оттегли оставката си, които са станали явни от последвалите събитията.\"Грешката ми е, че не прецених последствията.  Първата причина е, че започна търговията за БСП. Започнаха лобита, групи, бизнесмени да се събират, да правят планове, да си излъчват кандидат, който да им е удобен, тръгнаха по структурите да демотивират хората и да ги натискат\", каза тя и допълни, че виждала как направеното през последните 3 години се съсипва за три дни. Като втора причина председателят на БСП посочи  реакцията на членовете и симпатизантите на партията.\"След оставката ми партията беше една седмица в ступор - председателят подава оставка, опозицията  излиза по всички медии и ме громи. В момента, в който тръгнаха хора с различни интереси по структурите на БСП да ги делят и да ги уговарят за един или друг кандидат, този ступор прерасна в гняв. Започнаха декларации да си оттегля оставката и решения на партийните организации в моя защита\", заяви тя. Според нея най-притеснителното е, че членове и цели основни партийни организации са изразили желание да напускат партията. \"Това  много ме стресна. Дадох си сметка, че всичко, което градихме с екипа и хиляди социалисти 3 години, е пред разпад. Дадох си сметка, че моята оставка може да доведе до спад в подкрепата за БСП, дори и временно. Предстоят ни местни избори и ще отидем на тях разбити. Това ме накара да мисля как да реагирам\", коментира Нинова.По думите й тя е имала два варианта. Като първи такъв посочи- да каже на инат \"Искам да си ходя\", след което да последват хаос и разправии, противоречия, противоборства, лобита, бизнес интереси, които мощно са нахлули в партията, и опит тя да бъде овладяна от вътре. \"БСП щеше да е разсипана като опозиция и да  имаме една диктатура до край. Другият избор беше да си преглътна егото, самочувствието си, защото за пръв път в политиката казвам едно и правя друго.  Не беше лесно решение. Знам какво ще ми се излее на главата, ще поема и тази отговорност, за да минимизирам щетите от кризата, в която изпаднахме.  Избрах втория вариант и се надявам да се справим. Всичко ще преглътна, но няма да позволя да превземат БСП, да я обезличат и подчинят \", подчерта Нинова. Корнелия Нинова каза, че много бързо, преди Конгресът да приеме оставката й, са се явили много кандидати да заемат поста. \"Вчера получих мощна сила и доверие от Конгреса, които ме заредиха. Аз и екипът ми, хората по места, общинските структури, ще направим всичко, за да сложим край на това, което се случи и да се готвим за местните избори. Имаме перспектива на тях като партия\", категорична бе тя. На въпрос- дали ще проведе разговори с вътрешната опозиция, Нинова заяви, че многократно е опитвала, но без успех. По думите й не е истина, че различията са идеологически. \"Това са колеги, които са огорчени от реформата, която започнахме в БСП - да има само 3 мандата за депутатите, председателят да се избира пряко от цялата партия, а не от тях. Спорът е на ниво промяна - статукво\", обясни тя. Според нея не в медиите, а вчера на Конгреса, който е висшият орган, е трябвало те да се изправят пред хората и да кажат каквото имат и да се проведе диалог, да се вземе общо решение какво да се прави.  \"Това обаче не се случи, След като чуха речта ми и видяха реакцията на партията- ставането на крака и ръкопляскането, те напуснаха. Това ли е дебатът за идеологията? Телевизионни смелчаци, елате на терена и да видим- кой е прав и кой не, иначе си ходете по телевизиите и говорете каквото искате\", обърна се тя към опозицията.  По повод реакцията на президента Радев вчера, Нинова заяви, че от покана й към него да бъде кандидат за президент досега отношенията им са едни и същи - взаимно уважение и зачитане на мнение. Според нея след връщането на БСП в парламента, ситуацията е различна -  ГЕРБ без Цветанов предстои да минат през това, през което е минала БСП и няма да е леко; ДПС е взело остър социален завой и влязло на терена на левицата - по-нисък ДДС за лекарства и хляб, социални закони; патриотите са във вътрешни борби. \"След като ДПС приеха идеята ни и самият Борисов каза, че трябва да се намали ДДС за книгите, може да направим тази добра стъпка. Няма да се надпреварваме кой пръв го е казал, ние го внасяме от 3 години. Важното е да успеем да помогнем на най-бедните и онеправданите, тези около 2 млн.,  които живеят под прага на бедността\", коментира тя.   По повод на партийната субсидия Нинова заяви, че трябва да се намали, но не бива да е един лев, защото това би означавало край на многопартийната система в България и диктатура на една партия. \"Отправихме покана към всички партии, хората да видят, че наистина мислим за тях, но и да може да съществува многопартийната система. След половин час ГЕРБ ни отговориха: \"Не ви щем срещата\". Няма желание за диалог\", заключи Корнелия Нинова.", "date": "2019.06.17", "title": "Нинова: Благодаря ви, че сте достойни хора и не се продадохте"}
{"url": "https://www.novinite.bg/articles/176988/Borisov-Superkompyutarat-ni-otrejda-nova-rolya-v-sferata-na-novite-tehnologii", "text": "Суперкомпютърът ще даде огромна възможност за автомобилните производители, медицината и строителния бранш в България. Това каза министър-председателят Бойко Борисов след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола, съобщава Агенция „Фокус“.\"Благодаря, че Европа и ЕС се замислиха, че в следващите месеци технологичната революция ще бъде огромна. Ще вложим милиони евро заедно с ЕК. Ние даваме на хората, занимаващите се с инвестиции, работно място, което ще работи 24 часа в денонощието. Надали извън сферата на тясно профилираните специалисти някой може да си представи, че тези машини правят 4 млрд. операции в секунда. Нашето съзнание просто надали може да си го представи. Това дава огромна възможност за автомобилните производители в България, защото всеки един детайл може да бъде тестван с милиони вариации на това, което може да му се случи. Мостовете на магистралите и сградите също ще се тестват как биха реагирали, изобщо целият строителен бранш. Да не говорим и за сферата на медицината – особено за ваксините. Огромни възможности. Така че ще дадем работно място на всеки, които има желание“, обясни Борисов.Той посочи, че в цяла Източна Европа няма такива машини. „Това извежда България в съвсем нова роля в сферата на иновациите и новите технологии. Всяко нещо да може да бъде тествано по всякакъв начин. Така че от наша страна ще бъде направено това – сградата, разположението в Тех парка“, каза още премиерът.\"Благодаря на премиера Бойко Борисов за подкрепата още в началото на един процес, който днес прави решителна крачка напред – България да бъде една от осемте страни в Европа, в която ще бъде разположен суперкомпютър. Ние заявихме, че искаме да си върнем лидерството в тази сфера\". Това заяви европейският комисар по цифровата икономика и общество Мария Габриел след среща при премиера Бойко Борисов с ръководителя на ГД „Свързаност“ към ЕК Роберто Виола, съобщава БГНЕС.", "date": "2019.06.17", "title": "Борисов: Суперкомпютърът ни отрежда нова роля в сферата на новите технологии"}
{"url": "https://www.novinite.bg/articles/176989/Ninova-kam-BSP-Varnahte-mi-nadejdata-che-s-vas-mojem-da-napravim-promyanata-v-Balgariya", "text": "\"Благодаря на всички честни, искрени и безкористни социалисти за позицията по отношение на случващото се в БСП\". Това написа във Фейсбук лидерът на БСП Корнелия Нинова. По думите й вчера не е ставало дума за главата на един председател, а за съдбата на една партия, за морала в нея и за почтеността в политиката. \"Вашият морал и почтеност победиха парите и задкулисието. Има в България една партия, за която идеите са по-силни от сребърниците. Върнахте ми надеждата, че с вас можем да направим промяната в България. Продължаваме заедно. Приемете моето уважение, социалисти\", пише още Нинова.", "date": "2019.06.17", "title": "Нинова към БСП: Върнахте ми надеждата, че с вас можем да направим промяната в България"}
{"url": "https://www.novinite.bg/articles/176993/Bojko-Borisov-V-BSP-daje-i-ostavka-ne-mogat-da-podadat", "text": "На „Позитано“ 20 даже и оставка не могат да подадат.Това каза министър-председателят Бойко Борисов след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола, предаде репортер на Агенция „Фокус“.На въпрос дали би коментирал вътрешнополитически теми, Борисов заяви, че това не е интересно. „Сега сме високо технологично ориентирани в България, на най-високо ниво“, заяви той.По отношение на случващото се на „Позитано“ 20 Борисов заяви: „Даже и оставка не могат да си подадат“.", "date": "2019.06.17", "title": "Бойко Борисов: В БСП даже и оставка не могат да подадат"}
{"url": "https://www.novinite.bg/articles/176975/Dnes-shte-bade-slanchevo", "text": "Днес ще бъде слънчево, но около и след обяд ще се развива купеста и купесто-дъждовна облачност. На много места в Западна и Централна България ще има краткотрайни валежи и гръмотевици. Има условия и за градушки. Ще духа слаб, в източните райони до умерен североизточен вятър. Горещо с максимални температури между 29° и 34°, в София - около 29°. Над планините ще бъде слънчево. След обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа умерен, по билата - временно силен североизточен вятър. Максимална температура на височина 1200 метра около 23°, на 2000 метра – около 17°.Над Черноморието ще бъде слънчево, след обяд с купеста облачност, но само на отделни места ще превали. Ще духа до умерен североизточен вятър. Максимални температури на въздуха: 27-29°. Температурата на морската вода е 23-25°. Вълнението на морето ще бъде 2-3 бала.", "date": "2019.06.17", "title": "Днес ще бъде слънчево"}
{"url": "https://www.novinite.bg/articles/177004/GERB-ne-se-otzovaha-na-pokana-na-BSP-za-sreshta-za-subsidiite", "text": "Първата инициирана среща на БСП за намаляване на държавната субсидия на партиите от 11 на 1 лев. се провали, след като ГЕРБ не се отзоваха на поканата на социалистите за разговори в парламента за предстоящите промени на размера на субсидиите.Още в петък от ГЕРБ изпратиха позиция до медиите, в която посочиха, че не смятат за нужно провеждането на допълнителна среща по темата и настояха, че твърдо подкрепят решението на правителството за намаляване на партийната субсидия на 1 лев за действително получен глас.Утре БСП е поканила на срещи ДПС и „Обединени патриоти“. Засега няма официална информация дали и тези поканени политически сили ще се отзоват за участие в подобни разговори.По-рано днес пред „Хоризонт“ Драгомир Стойнев от БСП потвърди за разговорите и коментира, че левицата подкрепя намаляване на партийните субсидии без обаче това да пречи на нормалното функциониране на партиите.", "date": "2019.06.17", "title": "ГЕРБ не се отзоваха на покана на БСП за среща за субсидиите"}
{"url": "https://www.novinite.bg/articles/176999/Do-30-yuni-Turciya-nyama-da-iznasya-tok-za-Balgariya", "text": "Поради проблеми в турската електроенергийна система турският оператор TEIAS редуцира преносните способности в посока Турция към България до 0 MW за периода 17.06.2019 - 30.06.2019 г. и за този период няма да има внос на електроенергия от Турция към България. Това съобщиха от Електроенергийния системен оператор /ЕСО/, цитирани от БТА.Преносните способности в посока България към Турция остават непроменени, пише още в съобщението.", "date": "2019.06.17", "title": "До 30 юни Турция няма да изнася ток за България"}
{"url": "https://www.novinite.bg/articles/176986/Kitaj-zasilva-kontrola-nad-iznosa-na-redki-metali", "text": "\r\nПравителството на Китай обмисля възможностите за засилване на контрола на износа на редки метали, заяви в понеделник представител на Държавния комитет по развитието и реформите Мен Вей, съобщиха световните агенции.\r\n\r\nНай-голямата комунистическа държава е лидер по добива на тези метали и има дял от 70% в световното им производство. От 2010 г. Пекин започна да намаля доставките за чужбина. Освен това добивът им в Китай от чужди компании е забранен. Само 6 местни фирми имат лицензи, като те са длъжни да спазват определени квоти на произведените количества.\r\nНеотдавна в рамките на търговската вой със САЩ бе въведено 25% експортно мито за Щатите. Има идея и за пълната забрана на износа на китайски редкоземни елементи за САЩ.\r\nРедките метали са група от 17 елемента и са много търсени за висотехнолигични производства. Най-много от тях 14 са лантаноидите - лантан, церий, празеодим, неодим, прометий, самарий, европий, гадолиний, тербий, диспросий, холмий, ербий, тулий, итербий и лутеций. Ограниченията важат и за скандий и итрий.\r\n", "date": "2019.06.17", "title": "Китай засилва контрола над износа на редки метали"}
{"url": "https://www.novinite.bg/articles/177003/Karayancheva-Balgariya-zayavi-podkrepata-si-za-evropejskata-integraciya-na-Gruziya", "text": "България отново заяви подкрепата си за европейската интеграция на Грузия. Това стана ясно от думите на председателя на Народното събрание Цвета Караянчева след срещата с грузинския й колега Иракли Кобахидзе, който е на посещение у нас.„Изразяваме отново пълна подкрепа за суверенитета и териториалната цялост на Република Грузия и поздравяваме грузинския народ за избора му да включи в конституцията си своето желание за европейска интеграция и членство в НАТО. Грузия е ключов външно политически партньор на България, както Черноморския регион, така и в Южен Кавказ и, разбира се, в източното партньорство“, коментира Караянчева.България приветства задълбоченото сътрудничество в инфраструктурната свързаност между Европа и Азия, допълни председателя на НС.„Тя ще доведе до укрепване на стабилността и икономическото благосъстояние на двете страни. Грузия е стратегически партньор на ЕС по отношение на повишаване на сигурността на енергийните доставки и диверсификацията“, заяви Караянчева.Срещата между Караянчева и Кобахидзе се състоя  в Народното събрание, а по-рано през деня двамата поднесоха цветя пред паметника на незнайния войн в София. ", "date": "2019.06.17", "title": "Караянчева: България заяви подкрепата си за европейската интеграция на Грузия"}
{"url": "https://www.novinite.bg/articles/176987/Brashnoto-s-20-po-skapo-ot-minaliya-yuni", "text": "Масовото брашно тип ”500” на борсите в страната през миналата седмица се предлагаше с 20% или 16 ст. по-скъпо, отколкото в средата на юни 2018 г. Тогава то вървеше на едро средно по 0,81 лв. за пакет от килограм, а на 14 юни е отчетено ниво от 0,97 лв., сочат данни от сайта на Държавната комисия по стоковите борси и тържищата (ДКСБТ).През миналата седмица брашното бе най-евтино в Бургас където можеше да се купи на цени от 60 до 80 ст. за кило, а най-скъпо - в София, с разлика от 0,94 до 1,30 лв./кг. Под 70 ст. килограм брашно тип „500” можеше да се достави от борсите в областите Пловдив (0,65 лв.) и Враца (0,62-0,66 лв./кг). Цени над левче бяха регистрирани в Благоевград (1,28 лв./кг) и Смолян (1,20 лв./кг). При друг хранителен продукт – захарта, спрямо средата на юни 2018 също има немалко поскъпване от почти 13 на сто или от 1,08 на 1,22 лв./кг. В последните 5 работни дни най-скъпа захар на едро по 1,60 лв. за кило се продаваше в най-бедния район на страната – Монтана, или двойно по-скъпо, отколкото в Бургас, където бе отчетена най-ниска борсова цена от 0,80 лв./кг.Максималната за района на Южното Черноморие бе 1,10 лв. В София захарта на едро вървеше от 1,20 до 1,40 лв./кг. Минимална цена под левче за килограм захар бе отчетена през миналата седмица в Сливен, където продажбите са били в рамките от 0,90 до 1,25 лв./кг, сочи още статистиката на ДКСБТ. В периода от 10 до 14 юни най-ниската цена на литър олио бе отчетена в Хасково Там слънчогледовото масло варираше в тесни граници от 1,60 до 1,65 лв./л. Максималната цена на едро от 2,40 лв. бе регистрирана в София, но в столицата минималната бе 1,85 лв./л. На границата от 2 кинта и нагоре средни цени на олиото имаше и още и на тържищата в Добрич, Стара Загора и Кърджали - по 2,05 лв./л, Пловдив - 2,10 лв./л, и Русе - 2,00 лв./л.В средата на юни средната цена на олиото на едро е 1,95 лв./л, което е само с 3 ст. повече, отколкото по същото време на миналата година. Не така стоят нещата при пилешките бутчета, където средните цени на борсите са с 47 ст. на килограм по-високи - 2,55 лв./кг в средата на юни 2018-та срещу 3,02 лв./кг през миналата седмица. С почти толкова е поскъпването на годишна база и при малотрайните колбаси и шунката от 4,55 на 5 лв./кг. Каймата смес, която се смята за масов продукт пък сега е с 33 ст. по-скъпа и средната й цена в последните 5 работни дни достигна 4,94 лв./кг. През миналата седмица каймата бе най-евтина на едро във Варна - от 3,80 до 4,80 лв. за кило. Максималната цена от 6,20 лв. бе отчетена в София. Долната граница в столицата бе на ниво от 5,20 лв./кг. Средни цени от над 5 кинта за кило кайма смес бе отчетена още в Плевен и Силистра - по 5,30 лв., Стара Загора - 5,40 лв., Пловдив - 5,60 лв., и Ямбол - 5,60 лв.", "date": "2019.06.17", "title": "Брашното с 20% по-скъпо от миналия юни"}
{"url": "https://www.novinite.bg/articles/177016/Balgariya-se-prisaedini-kam-Centara-za-kiberotbrana-na-NATO", "text": "На тържествена церемония с издигане на националния ни флаг България се присъедини към Центъра за върхови постижения за киберотбрана на НАТО, базиран в столицата на Естония Талин.Първият секретар в посолството на България във Финландия, акредитирано и за Естония, Милен Димитров представи страната ни на събитието. Заедно с България на същата церемонията към центъра се присъединиха и Дания, Норвегия и Румъния.Центърът за киберотбрана е международна военна структура, акредитирана към НАТО и е основан през 2008 г. Организацията подкрепя държавите-членки и НАТО с експертиза в областта на киберотбраната в сферата на технологиите, стратегиите, операциите и правото. „Фактът, че все повече и повече нации се обединяват, за да допринасят активно за развитието на киберсигурносттa, отразява необходимостта от подобрени възможности в киберпространството“, обяви Кол Тариен, директор на Центъра.Ядрото на центъра включва разнообразна група от експерти: изследователи, анализатори и преподаватели. Съчетанието от военни, правителствени и индустриални среди позволява на Центъра да предостави всеобхватен подход спрямо киберзащитата.Този център е най-големият сред 25 други подобни центрове в рамките на НАТО. В момента Япония, Черна Гора, Хърватия, Словения и Швейцария водят преговори за присъединяване, а Люксембург и Австралия са изявили желание да ги започнат.В момента държавите, които участват в работата на центъра са 25: Белгия, България, Чехия, Дания, Естония, Франция, Германия, Гърция, Унгария, Италия, Латвия, Литва, Холандия, Норвегия, Полша, Португалия, Румъния, Словакия, Испания, Турция, Обединеното кралство, САЩ, Австрия, Финландия и Швеция.", "date": "2019.06.17", "title": "България се присъедини към Центъра за киберотбрана на НАТО"}
