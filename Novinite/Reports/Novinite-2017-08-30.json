{"url": "http://www.novinite.bg/articles/149288/Prezidentat-svikva-zasedanie-na-KSNS", "text": "Президентът Румен Радев свиква на 9 октомври 2017 г. заседание на Консултативния съвет за национална сигурност, информира  НОВАСъздаването на работещ модел за борба с корупцията ще бъде дискутирано на втория КСНС под председателството на президента Радев, се казва в прессъобщението на президентството. На първия Консултативен съвет по национална сигурност, свикан от президента Радев, беше решено, че България има нужда от нова стратегия за отбрана, за да отговори на съвременните заплахи за сигурността. ", "date": "2017.08.30", "title": "Президентът свиква заседание на КСНС"}
{"url": "http://www.novinite.bg/articles/149289/Zadarjaha-chetirima-maje-otvlekli-mladej-v-General-Toshevo", "text": "Полицията задържа четирима мъже, отвлекли младеж в Генерал Тошево, съобщиха за произшествието от пресцентъра на областната дирекция на МВР, информира БНТ.\r\nПострадалият е подал сигнал в полицията, че непознати са го качили в багажника на лек автомобил и са го отвели в покрайнините на , където му нанесли побой.\r\nСлед издирване полицията е установила извършителите на престъплението, трима от които са криминално проявени от същия град, които са и осъждани. В групата е и мъж от село Кардам.\r\nПолицията е открила и лекия автомобил, използван от мъжете. Районното полицейско управление разследва случая като материалите са докладвани в окръжната прокуратура, посочват от областната дирекция на МВР.\r\n", "date": "2017.08.30", "title": "Задържаха четирима мъже, отвлекли младеж в Генерал Тошево"}
{"url": "http://www.novinite.bg/articles/149264/Dneven-horoskop-za-30-avgust-2017-g", "text": "\r\n\r\nДнес ще бъдете в минорно настроение и няма да знаете на какво се дължи това.\r\n \r\n\r\nДнес ще бъде щастлив ден. Възможно е предложение за брак.\r\n \r\n\r\nНа работа ще бъдете много дръзки, уверени и ще постигате всичко, което искате.\r\n \r\nАко сте представител на друга зодия, можете да видите хороскопа си \r\n", "date": "2017.08.30", "title": "Дневен хороскоп за 30 август, 2017 г."}
{"url": "http://www.novinite.bg/articles/149298/Otvlyakoha-sina-na-sobstvenik-na-avtokashta", "text": "Синът на собственик на автокъща е бил отвлечен пред дома си в село Герман. Това се е случило около обяд в сряда, информира NOVA.Засега МВР не дават информация по случая, но потвърждават, че има тежко престъпление.  Изчезналият мъж е на 25 години.Според очевидци районът около гробищата на Герман е отцепен.  ", "date": "2017.08.30", "title": "Отвлякоха сина на собственик на автокъща"}
{"url": "http://www.novinite.bg/articles/149302/Hero-osashtestvi-parviya-si-transfer-opiten-zashtitnik-akostira-v-Razgrad", "text": "\r\nEдин от най-добрите чуждестранни защитници в първенството на Украйна и доскорошен капитан на Заря (Луганск) - Рафаел Форестър, подписа договор с Лудогорец, похвалиха се от сайта на българския шампион. 27-годишният централен бранител е носил също екипа на Гояс. Форестър вече е в България, като премина успешно медицинските изследвания. Той ще бъде представен официално пред медиите от старши треньора Димитър Димитров в четвъртък в 14,00 ч. на стадион \"Лудогорец Арена\" в Разград.\r\n\"Трансферът в Лудогорец е предизвикателство за мен. Надявам се да помогна на отбора в борбата му за титлата на България и в групите на Лига Европа\", бе първият коментар на бразилския централен защитник.\r\nФорестър има опит в европейските клубни турнири, след като бе неизменен титуляр в Заря Луганск при участието на тима в групите на Лига Европа през миналия сезон. Очакванията на спортно-техническия щаб на Лудогорец са той да вдигне класата в отбранителната линия на отбора, където трябва да замести напусналия в посока Аталанта Хосе Луис Паломино.\r\n", "date": "2017.08.30", "title": "Херо осъществи първия си трансфер, опитен защитник акостира в Разград"}
{"url": "http://www.novinite.bg/articles/149274/Momche-e-prostrelyano-vav-Veliko-Tarnovo", "text": "18-годишно момче от Велико Търново е простреляно в главата с газов пистолет. Инцидентът е станал около 02:30 ч. тази нощ, информира БНТ.\r\nМладежът заедно с приятели празнували в жилище в един от кварталите на града. Компанията излязла на улицата, където срещнали непознат мъж и между тях избухнал скандал.\r\nМъжът извадил неочаквано пистолет и стрелял. Улучил момчето в главата, но за щастие куршумите не са засегнали мозъка и черепа му. Простреляният ще бъде опериран, но е вън от опасност за живота. Извършителят вече е задържан и работата по случая продължава.\r\n", "date": "2017.08.30", "title": "Момче е простреляно във Велико Търново"}
{"url": "http://www.novinite.bg/articles/149304/Zadarjaha-dvama-telefonni-izmamnici-v-Troyan", "text": "Полицаи от РУ - Троян задържаха двама мъже, участвали в схеми за телефонни измами. Това съобщиха от пресцентъра на МВР, информира ФОКУС. Оперативните действия били предприети по сигнал, постъпил в районното управление вчера, около 16.00 часа. 78-годишна жителка на града съобщила, че е станала жертва на измамници. Жената обяснила, че след като била заблудена в телефонно обаждане, тя предоставила на 2 800 лева. Минути по-късно, в полицейското управление бил получен втори сигнал от 77-годишен местен жител, че след проведен телефонен разговор с непознат е бил подведен и ощетен с 4 200 лева. Полицаите реагирали мигновено и в резултат на предприетите оперативно-издирвателни и заградителни действия на ул. „Васил Левски“ в Троян бил спрян за проверка лек автомобил „Опел Астра“, управляван от 60-годишен мъж от Сопот. В близост до превозното средство е установен и задържан и негов 62-годишен съгражданин, който е държал в ръката си найлонов плик със сумата от 7 000 лева. На двамата е наложена 24-часова полицейска мярка, работата по образуваните две досъдебни производства продължава.", "date": "2017.08.30", "title": "Задържаха двама телефонни измамници в Троян"}
{"url": "http://www.novinite.bg/articles/149310/Spasiha-jena-v-gorata-do-Enina", "text": "Служители на пожарната, полицията и Спешния център спасиха жена в гората на село Енина. Тя е пострадала и е била в безпомощно състояние след падане от скала в дере, информира ДАРИК.   Сигнал за инцидента е получен в 10:13 часа на тел.112. Незабавно е проведена спасителна операция за откриване на жената и изваждането й от дерето. Оказана й е незабавна медицинска помощ и е транспортирана до болницата за лечение.", "date": "2017.08.30", "title": "Спасиха жена в гората до Енина"}
{"url": "http://www.novinite.bg/articles/149300/Otkriha-skelet-na-chovek-v-Plovdiv", "text": "Скелет на човек е бил намерен по време на ремонт в хотел „Смолян“. Частите от човешкото тяло били открити от работници в една от шахтите за аспирация. Информацията бе потвърдена от полицията, цъобщава ДАРИК. „Днес, около 11:30 ч. е получен сигнал от управителя на хотела, че при ремонтни дейности е открит скелет на човек. По първоначални данни става въпрос за много отдавна настъпила смърт. В момента се извършва оглед, уведомена е Окръжна прокуратура“, коментира говорителят на полицията в Смолян Цветелина Черкезова. Все още скелетът не е изваден, от хотела отказват всякакъв коментар. Тепърва ще се назначават необходимите експертизи за изясняване на обстоятелствата и самоличността на човека, както и дали има извършено престъпление. По непотвърдена информация, първоначално работниците, които разглобявали аспирацията, попаднали първо на черепа, а в последствие и на други части от скелета.", "date": "2017.08.30", "title": "Откриха скелет на човек в Пловдив"}
{"url": "http://www.novinite.bg/articles/149254/Kubrat-Pulev-sreshtu-Antani-Djoshua-na-28-akromvri", "text": "Кубрат Пулев (26 мача, 25 победи, 13 с нокаут) ще се качи на ринга за втория си опит да стане световен шампион на дата, която не е одобрил. Но на дата, одобрена и потвърдена от промоутърската агенция, която го представлява и уж работи в полза на неговите интереси - \"Зауерланд\", информира бТВ.Датата, на която Кубрат Пулев - носител на интерконтиненталния пояс на Световната боксова асоциация (WBA) в тежка категория ще се изправи срещу настоящия властелин на планетата и сочен за наследник на иконата Мохамед Али - Антъни Джошуа (19 мача, 19 победи, 19 с нокаут), остава същата, която се тиражира в британските медии от три седмици: 28-ми октомври. Мястото е ясно - Кардиф.Това означава, че родната гордост на професионалния ринг разполага с по-малко от два месеца за подготовка за най-отговорния мач в кариерата си. Пулев вече е в Берлин, където тренира под ръководството на легендарния специалист Ули Вегнер, на който се пада изключително тежка задача - по най-бързия начин да избистри най-точната тактика за форсираната от \"Зауерланд\" среща с непобедимия Джошуа.За втори път в 9-годишната си професионална кариера Кубрат Пулев добива правото на официален претендент за световната титла. Първият бе през ноември 2014-та в Хамбург, когато той срещна тогавашния хегемон в тежка категория Владимир Кличко. Загубата от украинеца е единствената досега във визитката на Кобрата в 26-те му професионални двубоя.", "date": "2017.08.30", "title": "Кубрат Пулев срещу Антъни Джошуа на 28 акромври"}
{"url": "http://www.novinite.bg/articles/149276/Silen-start-za-Katrin-Taseva-na-svetovnoto-v-Pezaro", "text": "Силен старт за Катрин Тасева на световното първенство по художествена гимнастика в Пезаро, Италия. След изиграване на първите два уреда в първи поток грацията ни води в класирането на топка и е втора на обръч. Тасева заема втора позиция в подреждането за многобоя, като преди нея е само американката Евита Грикенас, информира бТВ.Другата ни представителка в индивидуалната надпревара - Невяна Владинова, ще изиграе двете си композии по-късно днес. Финалите на обръч и топка са тази вечер, от 22:00 ч. българско време.", "date": "2017.08.30", "title": "Силен старт за Катрин Тасева на световното в Пезаро"}
{"url": "http://www.novinite.bg/articles/149278/Za-kolko-vreme-shte-izrabotite-zaplatata-na-Nejmar", "text": "Намираме се в края на поредния трансферен прозорец, през който бяха похарчени колосални суми за нови футболисти. Освен това бе счупен и световният рекорд - ПСЖ привлече Неймар от \"Барселона\" срещу 222 милиона евро.В новия си клуб бразилецът печели по 865 000 евро седмично. А колко заработвате вие в сравнение с нападателя, информира бТВ.Достатъчно е да въведете държавата, в която живеете, и годишното си възнаграждение в съответната валута. След това можете да посочите която пожелаете от големите звезди във футбола. А данните определено ще ви шокират.Да приемем, че получавате заплата в размер на 12 000 лв. годишно, 1000 лв. месечно или около 250 лв. седмично. Оказва се, че Неймар заработва въпросните 250 лв. точно за... ТРИ МИНУТИ.Нещо повече - ще се нуждаете от 3249 години, за да спечелите колкото бразилеца само за 12 месеца. Тоест ако трудовият ви стаж е започнал през 1232 г. преди Христа, тъкмо ще сте към края на мисията.Базата данни в калкулатора се основава на Международната организация на труда, според която средното възнаграждение в България възлиза на 10 700 лв. на година.", "date": "2017.08.30", "title": "За колко време ще изработите заплатата на Неймар?"}
{"url": "http://www.novinite.bg/articles/149242/Yastreb-se-skri-v-taksi-ot-uragana-Harvi-VIDEO", "text": "В американския град Хюстън, щата Тексас, наплашен от урагана \"Харви\" ястреб се напъха в такси, информира НОВА.Таксиметровият шофьор спрял до магазин, за да попълни запасите преди началото на стихийното бедствие. Когато се върнал, в колата седяла птицата и отказвала да я напусне.Той решил да я отнесе у дома. Там дал на ястреба вода и го нахранил със сурови пилешки сърца. По-късно птицата била приютена от Центъра за спасяване на диви животни.Шофьорът пусна видео клипове с ястреба в интернет, които събраха хиляди гледания за няколко дни.   ", "date": "2017.08.30", "title": "Ястреб се скри в такси от урагана \"Харви\" (ВИДЕО)"}
{"url": "http://www.novinite.bg/articles/149244/Parviya-mach-na-Grisho-otlojen-zaradi-losho-vreme", "text": "Дъжд отложи първият мач на Григор Димитров на турнира от Големия шлем – US Open, информира НОВА.Тази нощ Гришо трябваше да се изправи срещу чеха Вацлаф Шафранек в Откритото първенство на Съединените щати, но дъжд промени програмата.Единственото мачовете, предвидени на централният корт, се изиграха по програма, тъй като беше пуснат подвижният покрив беше спуснат.След разместването по новата програма е предвидено двамата да излязат на корта тази вечер около 19.00 ч. българско време.   ", "date": "2017.08.30", "title": "Първия мач на Гришо - отложен заради лошо време"}
{"url": "http://www.novinite.bg/articles/149245/Uchilishte-posreshtna-decata-s-cherven-kilim", "text": "Училище в САЩ разпъна червен килим за своите ученици. Идеята била на преподавателите. Децата били посрещнати за първия учебен ден като истински звезди, съобщава НОВА.Родители и учители направили шпалир от двете страни на червения килим и възпитаниците на училището влезли в сградата под бурни аплодисменти.Според организаторите, това посрещане ще накара учениците да идват с по-голямо желание и ще им остане като приятен спомен от детството. ", "date": "2017.08.30", "title": "Училище посрещна децата с червен килим"}
{"url": "http://www.novinite.bg/articles/149248/Antani-Ivanov-se-pribira-u-doma", "text": "Бронзовият медалист от Световното първенство по плуване за юноши Антъни Иванов се завръща днес у нас, съобщаява НОВА.18-годишният плувец спечели първото в историята на страната ни отличие за мъже и юноши от такъв форум. Той грабна бронза в Индианаполис в дисциплината 200 метра бътерфлай. Отличието на 18-годишния състезател от Велико Търново е особено ценно, защото до този момент само Таня Богомилова е печелила медали от световно първенство.  ", "date": "2017.08.30", "title": "Антъни Иванов се прибира у дома"}
{"url": "http://www.novinite.bg/articles/149287/Zaharta-e-narkotik", "text": "Учени от Института за сърцето в Сейнт Люк, САЩ откриха, че захарта предизвиква пристрастяване и е наркотично средство, подобно на кокаина, съобщи в. \"Гардиън\", цитирано от ДАРИК. Ефектът на захарозата наподобява този на кокаина. Той променя настроението, стимулира усещането за наслада и провокира човек да търси още сладкиши. Учените стигнаха до резултатите, след наблюдение на гризачи, които предпочитаха захар пред наркотици. Въглехидратът предизвика по-силна зависимост от алкалоидите.Според други учени, захарта наистина води до проблеми със здравето, но не и до привикване. Психиатърът от Кембриджкия университет Хишам Зяудийн каза, че авторите на статията грешно са интерпретирали резултатите от експериментите с мишки. Собственият му труд, написан миналата година, не поддържа тезата, че захарта е наркотик. Той добави, че гризачите проявяват зависимост само в случаите, когато получават захар два часа на ден. При свободен достъп до сладко, няма признаци на привикване. Други изследователи частично поддържат изводите на учените от Института за сърцето. Робърт Лъстиг от Калифорнийския университет каза, че захарта е наркотично вещество, но действието й, за разлика от кокаина, е слабо и сравнимо с ефекта от никотина.", "date": "2017.08.30", "title": "Захарта е наркотик"}
{"url": "http://www.novinite.bg/articles/149247/Povishena-prestapnost-i-vecheren-chas-v-navodneniya-grad-Hyustan", "text": "Вечер час в град Хюстън, щата Тексас, заради урагана „Харви”. Жителите продължават да се борят с последиците от бурята, информира НОВА.За да се предпазят от мародери и евентуални кражби в домовете, кметът на Хюстън наложи вечерен час.Властите са потвърдили смъртта на най-малко 15 души, но според американски медии броят им е два пъти по-голям.Очаква се обстановката там да започне да се нормализира постепенно след ден-два, кога валежите за започнат да спират. ", "date": "2017.08.30", "title": "Повишена престъпност и вечерен час в наводнения град Хюстън"}
{"url": "http://www.novinite.bg/articles/149307/Prodaljavat-zasilenite-proverki-na-taksimetrovite-vodachi-v-Pazardjik", "text": "Продължават проверките от страна на ДАИ – Пазарджик по отношение на таксиметровите превози и изрядността на МПС и документацията на водачите. Това каза  Спас Станоев, член на Съюза на таксиметровите водачи в област Пазарджик. „Контролът е 24 часа, 7 дни в седмицата, като най-често проверяват рано сутрин и късно вечер, тъй като тяхното работно време е до 22.00 часа. Проверките се извършват и в градска и извънградска среда, като понякога обикалят и по местостоянките“, заяви той. „Колегите са стриктни, защото глобите са много големи и никой не иска да рискува. Актът е около 500 лева и няма смисъл да се неглижират правилата”, обясни Станоев. Той уточни, че при акциите на ДАИ се следи основно за стриктното спазване на работното време, което е регламентирано като 12-часов работен ден с три почивки по 45 минути. Всеки таксиметров водач има пътен лист, в който отбелязва часа на излизане за работа, километража, курсовете в извън населените места, почивките, дневния отчет и края на работния ден. Таксиметровите водачи са обект на проверка и от страна на КАТ – „Пътна полиция”. В администрациите на таксиметровите компании е налична цялата документация на водачите и техните автомобили и се следи стриктно за валидността на документите, съобщава Агенция Фокус.", "date": "2017.08.30", "title": "Продължават засилените проверки на таксиметровите водачи в Пазарджик"}
{"url": "http://www.novinite.bg/articles/149252/Mejdunaroden-kinofestival-vav-Veneciya", "text": "На остров Лидо във  се открива 74-тото издание на най-стария кинофестивал в света, който ще се проведе от 30 август до 9 септември, информира НОВА.Председател на журито тази година е американската актриса Анет Бенинг. Основната конкурсна програма включва 21 кинотворби.При откриването на кинофеста ще бъде прожектирана лентата на американския режисьор Александър Пейн \"Downsizing\" („Малък голям живот”). Това е една творба от областта на научната фантастика, в която главните герои Мат Деймън и Кристен Уиг трябва да се смалят, за да проникнат в свят на богатства, какъвто не са виждали.Венецианската Мостра ще бъде закрита с прожекцията на филм на японския режисьор Такеши Китано. Той ще представи третата част от трилогията си, започната през 2010 година - \"Outrage\" („Избухването”).С почетни награди \"Златен лъв\" за цялостен принос в киноизкуството ще бъдат отличени американските екранни идоли Робърт Редфорд и Джейн Фонда. Те ще получат престижните си награди на 1 септември.По червения килим тази година се очакват да преминат куп холивудски звезди, сред които Джулиан Мур, Дженифър Лорънс, Мишел Пфайфър, Джордж Клуни, Мат Деймън, Итън Хоук и други.  ", "date": "2017.08.30", "title": "Международен кинофестивал във Венеция"}
{"url": "http://www.novinite.bg/articles/149243/Mnimi-monahini-se-opitaha-da-oberat-banka-VIDEO", "text": "Две жени, облечени като монахини, се опитаха да ограбят банка в американския град Танерсвил, щата Пенсилвания, информира НОВА.Инцидентът станал в понеделник, 28 август. Жените пристигнали в офиса на банка след обяд. Една от тях се приближила до касиера, извадила пистолет и поискала парите. В това време другата стояла до вратата.Заподозрените са описани като латиноамериканки със среден ръст около 155 см. Те криели лицата си с монашеските облекла, а една от жените дори носела тъмни очила.Опитът за грабеж се оказал неуспешен, а жените си тръгнали без плячка. Касиерът успял да задейства сигнализацията, което вероятно отказало „монахините”.В края на юли в град Форт Лоудърдейл, щата Флорида, арестуваха мъж, който ограби банка и след като се съблече гол започна да разхвърля парите по улицата. Месец по-рано 71-годишен американец опита да ограби банка, за да влезе в затвора и да не се връща при жена си. Той бе осъден на домашен арест. ", "date": "2017.08.30", "title": "Мними монахини се опитаха да оберат банка (ВИДЕО)"}
{"url": "http://www.novinite.bg/articles/149258/OON-osadi-novoto-raketno-izpitanie-na-Severna-Koreya", "text": "Страните членки ще продължат да налагат икономически санкции на Северна Корея. В специално изявление се добавя, че е от жизненоважно значение Пхенян да предприеме незабавни и конкретни действия, за да намали напрежението, информира БНТ.Северна Корея потвърди, че е изстреляла балистична ракета със среден обсег Хвасон-12. Лидерът Ким Чен-ун е присъствал на изстрелването. То е било с цел протиповопоставяне на съвместните военни учения между Съединените щати и Южна Корея.", "date": "2017.08.30", "title": "ООН осъди новото ракетно изпитание на Северна Корея"}
{"url": "http://www.novinite.bg/articles/149262/Po-malko-razhodite-za-otbrana-v-Rusiya", "text": "Русия информира ООН за военни разходи в размер на 2 трилиона рубли през 2016 г., пише в. \"РБК\", за който цифрата изглежда \"скромна\". Според цитиран в материала икономист това са само 42 на сто от сумата, подлежаща на деклариране по стандартите на ООН, информира БНТ.Москва заявява разходи, намалени с 29 на сто спрямо миналата година. Наред с данните от федералния бюджет тази отчетност, разкривана от Русия пред управлението на ООН по разоръжаването (UNODA), е сред алтернативните източници на сведения за средствата, харчени за отбрана на страната.Миналата година Русия съобщи пред света, че през 2015 г. военните й разходи са достигнали 2,9 трилиона рубли, което в общи линии съвпадаше с данните от бюджета. Този път обаче оценката, изпратена в ООН, се разминава с бюджетните разходи за отбрана и разликата е 83 на сто - 1,7 трилиона рубли.Експертът по военна икономика Василий Зацепин изчислява, че според стандартите на ООН общите военни разходи от бюджета на Русия през 2016 г. са достигнали 4,93 трилиона рубли, или 5,7 на сто от БВП на федерацията. Тук спадат и косвените военни разходи като тези за медицинско обслужване и комунални услуги за военни организации.Съответно данните, представени от Русия в UNODA, изглежда съдържат над двойно по-ниски стойности от онези, които трябва да се представят по стандартите на ООН.Запознат източник обяснява разликата с наличието на поверителна част във федералния бюджет на Русия. По данни на неправителствения институт \"Гайдар\" през 2016 г. секретните разходи от бюджета са достигнали \"постсъветски максимум\" от 21,7 на сто.Трудно е да се правят категорични изводи за военните разходи на Русия - бюджетният раздел за национална отбрана е секретен почти изцяло, казва икономистът Владимир Климанов от Института за обществени науки към Руската академия за народно стопанство и държавна служба.Обаче става ясно, че разходите за личния състав на въоръжените сили и военизираните структури са нараснали над два пъти - до 1,2 трилиона рубли, а разходите за покупки и строителство (държавната поръчка за отбрана) са намалели четворно.Тези пера са \"скачени съдове\", смята аналитикът Андрей Чернявски - руските власти просто се налага да преразпределят средствата при сегашния твърд бюджет. ", "date": "2017.08.30", "title": "По-малко разходите за отбрана в Русия"}
{"url": "http://www.novinite.bg/articles/149250/Severnokorejskiyat-lider-predupredi-za-izpitaniya-na-balistichni-raketi", "text": "Севернокорейският лидер Ким Чен Ун е  предупредил, че ще има още изпитания на балистични ракети, като Тихият океан ще е целта им, съобщава БТА, цитирани от НОВА.Пхенян потвърди, че е изстреляла балистична ракета със среден обсег Хвасон-12,  а целта е била противопоставяне на съвместните военни учения между САЩ и Южна Корея.Ким Чен-ун е определил ракетното изпитание като първа стъпка към подготовката на военна операция на Корейската народна армия в Тихия океан и прелюдия към възпирането на Гуам, определен от него като предна база за инвазия.Тази нощ Съветът за сигурност на ООН осъди категорично ракетното изпитание на Северна Корея. Съветът призовава всички страни членки на ООН да спазват стриктно и изцяло резолюциите на организацията, в това число и тези, налагащи икономически санкции на Северна Корея.В изявление, одобрено от 15-те страни членки, се казва, че е от жизненоважно значение Северна Корея да предприеме незабавни, конкретни действия, за да намали напрежението. Съветът изразява също така ангажимента си за мирно, дипломатическо и политическо решение на севернокорейската криза. ", "date": "2017.08.30", "title": "Севернокорейският лидер предупреди за изпитания на балистични ракети"}
{"url": "http://www.novinite.bg/articles/149306/Rakovodstvoto-na-MVR-shte-dade-redoven-mesechen-brifing-na-31-avgust", "text": "Ръководството на МВР ще даде редовен месечен брифинг утре, 31 август, от 15.00 часа, в сградата на МВР . Това съобщиха от пресцентъра на МВР. Ще участват министърът на вътрешните работи Валентин Радев, заместник - министрите и главният секретар на МВР главен комисар Младен Мариноw, информира Агенция Фокус.", "date": "2017.08.30", "title": "Ръководството на МВР ще даде редовен месечен брифинг на 31 август"}
{"url": "http://www.novinite.bg/articles/149270/Prezidentat-na-Evropejskata-komisiya-s-ostra-kritika-kam-Velikobritaniya", "text": "Президентът на Европейската комисия Жан-Клод Юнкер разкритикува остро Великобритания, информира БНТ.\r\nСпоред Юнкер предложенията на Лондон не са задоволителни. Брюксел заяви, че няма да има търговски преговори между Европейския съюз и  докато не бъдат подготвени документите за така наречения \"развод\".\r\nЕдна от проблемните теми е свързана с правата на гражданите на Общността, които живеят в рамките на Острова. Финансовите параметри също трябва да бъдат изяснени.  публикува предложенията си този месец като едно от тях предвижда да няма ограничения за стоки, които вече са на пазарите в Обединеното кралство и Европейския съюз.\r\n", "date": "2017.08.30", "title": "Президентът на Европейската комисия с остра критика към Великобритания"}
{"url": "http://www.novinite.bg/articles/149265/Zriv-na-elektronna-cigara-v-London", "text": "Заради взрив на електронна цигара късно снощи е била евакуирана лондонската железопътна гара \"Юстън\", информира НОВА.\"Водим разследване, но всичко сочи към малък взрив, който е станал, предполага се, заради електронна цигара в чанта\", подчертават от полицията, цитирани от БГНЕС. За щастие, никой не пострада при инцидента. ", "date": "2017.08.30", "title": "Зрив на електронна цигара в Лондон"}
{"url": "http://www.novinite.bg/articles/149273/Ochakva-se-novo-kralsko-bebe", "text": "Шведската принцеса Мадалена е бременна с третото си дете, като раждането се очаква през март догодина, съобщи в. \"Локал\", информира ДАРИК. Новината беше обявена от самата принцеса. \"Крис и аз сме развълнувани да съобщим, че очаквам дете. С нетърпение очакваме от четирима да станем петима!\", написа Мадалена във Facebook. Кралският двор потвърди, че принцесата се чувства добре.Съпругът на принцеса Мадалена е финансист. Той предпочете да не получи кралска титла след сватбата през 2013 г., за да може да продължи да работи. Първото им дете принцеса Леонор се роди в ню Йорк през 2014 г. Брат й Николас се роди в Стокхолм през 2015 г. Семейството живее в Лондон, но сега е в Стокхолм. Новото бебе ще има достатъчно братовчеди, с които да си играе. Принц Карл Филип, братът на принцеса Мадалена, и съпругата му принцеса София очакват второто си бебе през септември. Първородният им син принц Александър се роди през април 2016 г.", "date": "2017.08.30", "title": "Очаква се ново кралско бебе"}
{"url": "http://www.novinite.bg/articles/149263/Vse-poveche-rumancite-emigrirat", "text": "Въпреки ръста на заплатите, броят на румънците, емигриращи в чужбина, не намалява, а миналата година са си заминали още 210 000 души, повече, отколкото през 2015-та година, пише днес румънският вестник \"Зиарул финанчиар\", информира БНТ.\r\nСъщевременно фирмите се сблъскват с най-сериозния дефицит на кадри в историята.\r\nЕдна трета от 210-те хиляди , емигрирали в чужбина миналата година, са млади хора между 20 и 30 години. \r\nМиграцията сред младите хора продължава да се увеличава, въпреки че заплатите растат. През 2016-та година средната нетна заплата стигна 2088 румънски леи /890 лева/ на месец, с 12 на сто повече спрямо 2015-та година и двойно повече спрямо десетилетие по-рано.\r\n ", "date": "2017.08.30", "title": "Все повече румънците емигрират"}
{"url": "http://www.novinite.bg/articles/149256/Naprejenie-mejdu-Severna-Koreya-i-SASht", "text": "„Напрежението между Северна Корея и Съединените щати достига своя апогей, но не мисля, че света е близо до трета световна война”, смята бившият зам.-министър на външните работи Милен Керемедчиев в студиото на „Тази сутрин”.Вчера Северна Корея изстреля далекобойна ракета, която прелетя над територията на Япония, информира бТВ.Тя няма откъде да мине, освен над територията на Япония, но не е нападение. Тя е прелетяла над Хокайдо и е паднала, японската отбрана не я е свалила, защото не я е отчела като заплаха. Прелетяла е над най-слабо населената част от Япония”, допълва още Керемедчиев.По думите му подобен опит би бил реална заплаха ако такава ракета бъде изстреляна към остров Гуам, който е територията на Съединените щати.„Това е опит на Северна Корея да покаже, че разполагат с ракета, която може да достигне до американски територии”, казва бившият зам.-министър. По думите му подобни демонстрации на сила ще доведат по-силна позиция на масата за преговори.„Ким Чен-ун трябва да покаже сила, за да седнат на масата за преговори с посредничеството на Китай и Русия”, смята Керемедчиев.\r\n„ не се нуждае от реална война, защото това ще има много ужасяващ ефект върху нея и икономиката й”, допълва още той.\r\n„Конфликтът реално не е между  и , а между Китай и САЩ. Китай е основната сила, която се изправя срещу тях и те държат ключа от корейския пъзел”, смята бившият зам.-министър.\r\nСпоред него няма как Китай „да изпусне юздите” на , тъй като я използват, за да отклонят вниманието на  от други проблеми.\r\n", "date": "2017.08.30", "title": "Напрежение между Северна Корея и САЩ"}
{"url": "http://www.novinite.bg/articles/149259/Mafiotski-imoti-shte-priyutyat-bejanci", "text": "\r\nВластите в Рим обмислят дали конфискувани от мафията сгради може да бъдат използвани за настаняване на мигранти, предаде Асошиейтед прес. До тази стъпка се стигна, след като полицията бе разкритикувана за сблъсъците, избухнали при опит да евакуира мигранти, незаконно настанили се в сграда в столицата, информира БНТ.\r\nНа 31 октомври властите ще представят резултатите от анализ на 200 000-те конфискувани от мафията апартамента и ще кажат кои от тях стават за временно убежище на мигранти.\r\nСпоред Вирджиния Раджи, кмет на Рим, незаконно настанили се хора има в около 100 сгради в столицата. Тя защити действията на полицията, използвала водни оръдия срещу кандидатите за убежище миналата седмица. Тогава мигранти, основно от Еритрея и Етиопия, се настаниха на централен площад, след като преди това бяха изгонени от съседна сграда, в която се бяха самонастанили от 2013 г. ООН разкритикува изгонването на мигрантите, предвид факта, че на тези хора не са били предоставени алтернативни места за подслон.\r\n", "date": "2017.08.30", "title": "Мафиотски имоти ще приютят бежанци"}
{"url": "http://www.novinite.bg/articles/149279/Prisaedinihme-se-kam-sporazumenieto-za-avtomatiziran-obmen-na-DNK-danni", "text": "Правителството одобри присъединяването на България към споразумение за автоматизиран обмен на ДНК данни, дактилоскопични данни и данни за регистрация на МПС, съобщи пресслужбата на кабинета, информира БНТ.\r\nСпоразумението ще бъде подписано още от Албания, Австрия, Босна и Херцеговина, Унгария, Република Македония, Молдова, Черна гора, Румъния, Сърбия и Словения.\r\nПодписването на споразумението е израз на волята на страните за установяване на полицейско сътрудничество по отношение борбата със заплахите срещу обществената сигурност, свързани с превенцията, разкриването и разследването на престъпления, както е заложено в сключената между тях Конвенция за полицейско сътрудничество в Югоизточна Европа.\r\nКомпетентен орган за прилагане на споразумението от българска страна е Министерството на вътрешните работи.\r\n", "date": "2017.08.30", "title": "Присъединихме се към споразумението за автоматизиран обмен на ДНК данни"}
{"url": "http://www.novinite.bg/articles/149285/Harvi-udari-Luiziana", "text": "Пет дни след като се заформи край бреговете на САЩ, ураганът „Харви“ удари за втори път страната – този път в щата Луизиана, в който все още са видими следите от „Катрина“, която връхлетя през 2005 г., предава AFP, цитира ФОКУС. По данни на Националния център за урагани „Харви“ е ударил американския щат с „наводнителни дъждове“ като тези, опустошили съседния щат Тексас преди броени дни.", "date": "2017.08.30", "title": "„Харви“ удари Луизиана"}
{"url": "http://www.novinite.bg/articles/149282/Ludogorec-shte-prodade-Natanael", "text": "Лудогорец е постигнал договорка за продажба на левия бек Натанаел за 6 милиона евро, пишат колегите от \"Меридиан мач\". Името на купувача се пази в тайна от ръководството на българския шампион, но изданието определя сделката като \"95 процента сигурна\". Напълно вероятно е бразилският техничар отново да бъде съотборник с Джонатан Кафу във френския елитен Бордо, пише Съвсем възможно е Бордо да е отправил двойна оферта, за да си осигури един от най-добрите футболисти на \"орлите\".Иначе французите спазариха най-голямата звезда на родния шампион Джонатан Кафу за 7 милиона евро и са много доволни от неговото представяне. Лудогорец пък направи още един голям изходящ трансфер - този на Хосе Паломино в Аталанта за 4 милиона евро. Ако продадат и Натанаел, разградчани ще имат в касата си 17 милиона евро, с които клубът ще привлече двама защитници и нападател. Преговорите с тях са в напреднала фаза. ", "date": "2017.08.30", "title": "Лудогорец ще продаде Натанаел"}
{"url": "http://www.novinite.bg/articles/149294/Zaginali-pri-sblasaci-mejdu-sirijskoto-pravitelstvo-i-ID", "text": "През последните 24 часа в сраженията между сирийските правителствени сили и членовете на „Ислямска държава“ в провинция Рака са загинали 64 души, предава AFP, като се позовава на данни от Сирийската обсерватория за човешки права, цитира Агенция Фокус. Сблъсъците съпровождат напредването на армията на Дамаск от Рака, Северна Сирия, към съседната провинция Дейр ез-Зор, единствената, която остава в ръцете на джихадистите.", "date": "2017.08.30", "title": "Загинали при сблъсъци между сирийското правителство  и ИД"}
{"url": "http://www.novinite.bg/articles/149295/Makedoniya-osiguryava-bezplatna-pochivka-za-semejstva-s-niski-dohodi", "text": "Македонски семейства с доходи до около 700 левa ще могат да кандидатстват за безплатна петдневна почивка в курорт в страната, предаде агенция МИА, цитирано от БНТ.\r\nСемействата могат да подават заявления до 15 септември. Това е една от мерките на правителството в подкрепа на местния туризъм.\r\nСредствата за безплатната почивка бяха осигурени при актуализацията на бюджета за тази година.\r\n", "date": "2017.08.30", "title": "Македония осигурява безплатна почивка за семейства с ниски доходи"}
{"url": "http://www.novinite.bg/articles/149301/Yujna-Koreya-otkriva-pochetno-konsulstvo-vav-Varna", "text": "Министерският съвет даде съгласие във Варна и в Бургас да бъдат открити почетни консулства на Република Корея, които ще обхващат териториите на двете области. За почетен консул във Варна е предложен Иво Михайлов, а в Бургас – Йосиф Спиридонов, информира ДАРИК. Двамата са представители на бизнеса и поддържат и развиват дългогодишни контакти с партньори в азиатската държава. Откриването на почетните консулства ще предостави нови възможности за развитие на отношенията между двете държави в тъговско-икономическата сфера, младежта и спорта, културния, научен и образователен обмен.", "date": "2017.08.30", "title": "Южна Корея открива почетно консулство във Варна"}
{"url": "http://www.novinite.bg/articles/149286/Novi-merki-za-sigurnost-v-Evropa", "text": "вропейските власти отново се опитват да въведат нови мерки за сигурност, за да попречат на екстремистите да използват автомобили, ножове и други нискотехнологични оръжия при нападения срещу цивилните в центровете на градовете и край туристическите забележителности, предава Voice of America, цитирано от Агенция Фокус. През август имаше две подобни атака: в Барселона превозното средство се вряза в пешеходци, а във финландския град Турку граждани бяха нападнати с нож. Това накара националните и местните власти на континента да преразгледат мерките за сигурност и да издигнат бетонни бариери, за да попречат на терористите да нападат цивилни.  Разходи и естетика  Анализаторите подчертават, че много от властите в градове не желаят да въвеждат „израелски тип“ мерки за сигурност, като също така голямо значение имат разходите и естетиката. „Ние не можем да напълним Барселона с ограничителни колчета“, отбеляза Хоаким Форн, който е вътрешен министър за автономния региона Каталония.  Въпреки това бавно, но сигурно след всяка атака, нежеланието за подобни мерки се изпарява. Производителите на колчета и бариери отбелязват, че през последните седмици се е повишил броят на поръчките.  Някои местни власти, например в британския град Бирмингам използват водни съоръжения и дървета, за да осигурят някаква защита.", "date": "2017.08.30", "title": "Нови мерки за сигурност в Европа"}
{"url": "http://www.novinite.bg/articles/149240/Slanceto-se-zavrashta", "text": "Времето ще бъде предимно слънчево с временни увеличения на облачността, почти без валежи. Ще духа слаб североизточен вятър. Дневните температури ще се повишат и максималните ще са между 23° и 28°, в София 25°. Това съобщи дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). Над Черноморието ще преобладава слънчево време, с увеличения на облачността главно в сутрешните часове. Ще духа до умерен североизточен вятър. Максималните температури ще са 22-25°, температурата на морската вода е 25-26°. Вълнението на морето ще е 2-3 бала. В планините ще преобладава слънчево време, с по-значителна облачност и мъгли в сутрешните часове. Ще духа слаб изток-североизточен вятър. Максималната температура на височина 1200 метра ще бъде около 18°, на 2000 метра – около 11°.", "date": "2017.08.30", "title": "Слънцето се завръща"}
{"url": "http://www.novinite.bg/articles/149299/Utre-hladna-sutrin-posle-slanchevo-i-toplo", "text": "През нощта ще бъде ясно и почти тихо. В четвъртък сутринта ще бъде хладно. През деня ще е слънчево, след обяд – топло. Максималните температури ще са предимно между 25 градуса и 30 градуса, в София – около 25 градуса, информира ДАРИК. Атмосферното налягане ще остане по-високо от средното за месеца. Над планините ще е слънчево. Ще духа умерен вятър от север-северозапад. Максималната температура на височина 1200 метра ще бъде около 19 градуса, на 2000 метра – около 12 градуса. Над Черноморието ще бъде слънчево. Ще духа бриз. Максималните температури ще са 23-25 градуса, близки до температурите на морската вода. Вълнението на морето ще е 2-3 бала.", "date": "2017.08.30", "title": "Утре хладна сутрин, после слънчево и топло"}
{"url": "http://www.novinite.bg/articles/149309/Severna-Koreya--Vcherashniyat-test-na-raketa-e-samo-nachaloto-na-voenni-operacii", "text": "Северна Корея обяви, че вчерашният тест на ракета е само началото на военни операции в Тихия океан, а американския остров Гуам беше определен като \"предна база за инвазия\", информира БНТ.\r\nПхенян разпространи кадри от изстрелването и потвърди, че става дума за балистична ракета със среден обсег Хвасон-12 , а целта е била противопоставяне на военните учения между Съединените щати и Южна Корея.\r\nРакетата прелетя над японския остров Хокайдо, преди да падне в океана. Севернокорейските държавни медии обявиха, че Ким Чен Ун е присъствал на изстрелването и е останал изключително доволен от него, като го нарекъл прелюдия към възпирането на Гуам.\r\nСъветът за сигурност на ООН единодушно осъди тази нощ действията на  и призова Пхенян да прекрати всякакви изпитания с ракети. 15-те страни членки се обявяват за дипломатическо и политическо решение на кризата, но не предлагат нови санкции срещу Северна Корея.\r\n ", "date": "2017.08.30", "title": "Северна Корея : Вчерашният тест на ракета е само началото на военни операции"}
{"url": "http://www.novinite.bg/articles/149291/Turciya-pravi-prinuditelni-zakonodatelni-korekcii", "text": "Сринете се на мястото, на което се намирате” - това е заглавието на статия в проправителствения вестник „Йени Шафак\", подписана от Мехмет Аджет, информира електронното издание на . Акцентът е възражението на САЩ трима лицензирани пакистански инструктори на бойни пилоти за „Ф-16” да дойдат в Турция. За да окажат помощ заради острия кадрови недостиг (некомплект на бойните пилоти във ВВС). По този повод се разглеждат две тематични линии. Първо, извършените миналата седмица законодателни промени за размера на службата в турските ВВС. Второ, позицията на неназован действащ армейски генерал в турската армия за „съюзника” САЩ. По първата тематична линия: Съгласно последните наредби-закони под №№ 693 694 (на турски: КНК – наредби със силата на закон) на Министерския съвет задължителните минимален срок за служба на пилотите в турските ВВС се увеличава на 18 години. Досега действащото положение беше, че те имат право да напуснат армията по собствено желание след 10-годишна служба. В тази връзка част от военните пилоти след 10-та година на службата предпочитаха да отидат в гражданската авиация, където получават поне три пъти по-голямо възнаграждение.  Ако не беше пуча от 15 юли м.г. и особено ако половината от пилотите в турската армия не се оказаха свързани с т.нар. „Терористична организация на гюленистите/Паралелна държавна структура” (ФЕТО/ПДС), това положение, разбира се, можеше и да продължи безпроблемно. Сега обаче не е така. Ако трябва да дадем точните данни; преди опита за преврат от 15 юли м.г. общият брой на пилотите в турските въоръжени сили (ТВС) беше 1350, след пуча и последвалия процес той е намалял на 670 пилоти.  Точно наполовина… Междувременно беше отправен призив на напусналите ТВС пилоти и вратите пред тях за „доброволно” връщане бяха широко отворени. На този призив обаче се отзоваха едва 50 души… И именно от тази гледна точка се премина към „принудителното завръщане (или – задържане)” със специално включен член в последните КНК. По този начин се очаква да бъдат върнати обратно във ВВС около 200 пилоти, който нямат изслужени 18 години. От тях до 100 души са пилоти именно на „Ф-16”. По втората тематична линия: Откровенията на един неназован действащ армейски генерал в турската армия (извадки от позицията му) по повод отказа на САЩ пакистански сертифицирани инструктори да дойдат в Турция за обучение на пилоти за „Ф-16”. Развити в четири опорни точки – „поуки”. Нещо като „кратък списък”. Плюс едно обобщение, информира ФОКУС. 1. Всичко това показва не толкова ограничения принос на Пакистан с трима инструктори на „Ф-16”, отколкото кой къде стои по отношение на Турция. Само този случай свидетелства кой е приятел на нашата страна и кои е пример за подходи с враждебно отношение.; 2. Т.нар. наш „съюзник” САЩ стои съвсем безучастно към усилията и търсенето на изход от ТВС за заличаване на раните, предизвикани от пуча на 15 юли. Прави точно обратното – в момента, в който се открие подходяща възможност, преминава в атака и следва едно „задушаващо отношение” и „удар в гърба”.; 3. Няма смисъл да им се гневим, понеже това е напълно в техния стил и табиет на мислене и поведение. Нека да знаем и това. Още от годините на Студената война САЩ оценяват и развиват връзките си на „зависимост” с Турция преимуществено върху принципа за „зависимост в областта на военните възможности”. При всеки един случай, когато Анкара се е опитвала да показва възможности за самостоятелни действия, са били търсени пътища за противодействие и възпрепятстване. Това, което научихме от последния случай, е само едно потвърждение на отношението към нас от страна на Вашингтон. 4. Случаят за пореден път показва и доказва колко са важни местното производство и националните инвестиции, за да поддържаме бойната и отбранителната мощ на ТВС. Не е лесно да бъдат подготвени и обучени бойни пилоти. Минават години, докато това стане. В момента обаче Турция няма лукса да изчаква дълги години. Точно заради това обратното завръщане във ВВС на пилотите с 10-годишна служба има изключително голямо значение от гледна точка на спешните заплахи за сигурността ни. Обобщението на неназования висш турски военен към „съюзника” САЩ е лаконично и многозначително: „Ситуацията се подразбира така: „Сринете се на мястото, на което се намирате”…", "date": "2017.08.30", "title": "Турция прави принудителни законодателни корекции"}
{"url": "http://www.novinite.bg/articles/149296/7-meseca-zatvor-za-turistka-ne-sabula-obuvkite-si-v-hram-v-Mianmar", "text": "Руска туристка, която се разхождала сама из будистки храмове в Мианмар с обувки, е осъдена на седем месеца затвор за оскърбяване чувствата на вярващите и нарушение на миграционното законодателство, съобщават БГНЕС и в. „Мианмар таймс”, цитирани от НОВА.Рускинята е била задържана от полицията още на 1 август в централния град Баган, прочут с древните си будистки храмове. Туристката посетила няколко свети места, но никъде не събула обувките си, което се смята за неприемливо от местните будисти. След като й направили забележка, хората сигнализирали полицията.Според вестника, първоначално рускинята била осъдена да плати глоба от 500 000 мянмарски кияти или около 370 долара за оскърбление чувствата на вярващите. След като провинилата се жена отказала да плати, наказанието било заменено с един месец затвор.На 25 август рускинята била осъдена и на 6 месеца ефективно за нарушаване на миграционното законодателство. Осъдената ще изтърпява наказанието си в трудов лагер.  ", "date": "2017.08.30", "title": "7 месеца затвор за туристка - не събула обувките си в храм в Мианмар"}
{"url": "http://www.novinite.bg/articles/149290/Zabranat-li-pusheneto-na-nargile-ot-uchenici", "text": "Тотална забрана за наргилета и пушене на растителни смеси за всички под 18 години. Това предлагат експерти от няколко министерства, цитира ДАРИК. До месец ще бъдат готови промените в три закона. До края на септември ще има и беседи във всички училища. Целта е да се обяснят на децата вредите от наргилетата, отбелязва НОВА.  Поводът  за мерките е свързан с убийството на 11-годишната Никол от Бургас. Момичето беше открито мъртво в асансьор в жилищен блок. Полицията арестува за престъплението момче на 15 години. До жестоката развръзка се стигнало след спор между двамата къде да пушат наргиле. В момента употребата на наргилета не е регламентирана законово у нас.   ", "date": "2017.08.30", "title": "Забранат ли пушенето на наргиле от ученици"}
{"url": "http://www.novinite.bg/articles/149268/Izleze-grafika-na-vakanciite-prez-novata-uchebna-godina", "text": "Четири ще бъдат ваканциите през новата учебна година – есенна, коледна, междусрочна и пролетна. Образователният министър Красимир Вълчев утвърди графика за почивките на учениците, информира НОВА.Есенната ваканция ще бъде от 1 ноември 2017 г. до 5 ноември 2017 г. включително. Коледната ще продължи от 23 декември 2018 г. до 2 януари 2018 г., а междусрочната – от 3 февруари 2018 г. до 6 февруари 2018 г. включително.Пролетната ваканция за учениците от I до XI клас ще е от 31 март 2018 г. до 9 април 2018 г. Дванадесетокласниците ще почиват четири дни, които съвпадат с Великден (6-9 април 2018 г.).Лятната ваканция за учениците от VIII до XI клас ще започне в края на юни 2018 г. Последният им учебен ден ще бъде 29 юни 2018 г. (петък). На 15 юни 2018 г. приключват учениците от V до VII клас, а най-малките в началните училища – на 1 юни 2018 г. Зрелостниците ще приключат училище на 15 май 2018 г., което ще им даде възможност да се явят на изпити за промяна на оценка по учебен предмет, както и за финална подготовка за държавните зрелостни изпити.Пролетната сесия на матурите и националните външни оценявания след VII клас отново ще са в едни и същи дни преди 24 май. Държавният зрелостен изпит и външното оценяване по български език и литература ще се проведат на 21 май 2018 г.Втората задължителна матура по предмет по избор, както и външното оценяване по математика ще са на 23 май 2018 г. Двата дни ще бъдат неучебни за всички ученици, освен за тези в VII и XII клас. ", "date": "2017.08.30", "title": "Излезе графика на ваканциите през новата учебна година"}
{"url": "http://www.novinite.bg/articles/149277/Tehnicheski-kolej-v-Kazanlak", "text": "Правителството прие постановление за откриване на Технически колеж – Казанлък, в структурата на Техническия университет – София. Откриването на основното звено е по предложение на ръководството на висшето училище и въз основа на проект, положително оценен от Националната агенция за оценяване и акредитация, информира ДАРИК.   В Техническия колеж – Казанлък ще се обучават студенти по специалности от професионално направление „Машинно инженерство” за придобиване на висше образование на степен “професионален бакалавър”. Капацитетът на учебното заведение е 230 студенти и е съобразен с институционалния капацитет на Техническия университет – София.   В колежа ще се обучават кадри за нуждите на редица предприятия в Казанлък и региона в областта на металообработването, производството на елементи за хидравлични съоръжения, както и за индустрията, свързана с военнопромишленото производство. Наличието на структура на висше училище в града ще допринесе за подобряване на достъпа до висше образование, създаване на устойчива връзка между висшите училища и пазара на труда за постигане на съответствие между търсене, както и предлагане на специалисти с висше образование.", "date": "2017.08.30", "title": "Tехнически колеж в Казанлък"}
{"url": "http://www.novinite.bg/articles/149241/Pochitame-Sv-Aleksandar", "text": "На 30 август православната църква почита паметта на Цариградския патриарх Св. Александър, информира НОВА.Той живял в царуването на Константин Велики. Бил ревностен защитник на вярата и паството си от коварството на еретици и езичници.Св. Александър починал на 98-годишна възраст през 340 година. На днешния ден се почита паметта също и на константинополските патриарси Йоан и Павел.Имен ден празнуват Алеко, Александър, Александра, Александрина.На този ден патриаршеската катедрала \"Св. Александър Невски\" чества един от своите храмови празници - Пренасяне честните мощи на Св. Александър Невски. Св. благоверен княз Александър Невски е един от най-благочестивите и ревностни руски държавници, живял през XIII век и неимоверно потрудил се за утвърждаването на светото Православие сред руския народ, въпреки многобройните татарски нашествия и завладявания, които земите между Новгородското княжество, Азовско и Черно море преживявали в онова време.На 23 ноември църквата чества паметта на Св. Александър Невски, а на 30 август - събитията, свързани с решението на император Петър Велики мощите на светеца да бъдат тържествено пренесени от храм \"Рождество Богородично\" - гр. Владимир, където почивали, в новооснования Санкт Петербург. Светите мощи били положени в построената в негова чест Александро-Невска лавра, където почиват и до днес. ", "date": "2017.08.30", "title": "Почитаме Св. Александър"}
{"url": "http://www.novinite.bg/articles/149249/Obsajdat-kak-da-se-ogranichi-pusheneto-na-nargile", "text": "Спешни мерки срещу масовото пушене на наргилета. Работна група в здравното министерство ще обсъжда как да се намали употребата им. Поводът е убийството на 11-годишна Никол от Бургас, информира НОВА.Момичето беше открито мъртво в асансьор в жилищен блок. Полицията арестува за престъплението друго дете - момче на 15 години. До жестоката развръзка се стигнало след спор между двамата къде да пушат наргиле. В момента употребата на наргилета не е регламентирана законово у нас. Очаква се здравните власти да излязат с проект за регулация в тази посока. ", "date": "2017.08.30", "title": "Обсъждат как да се ограничи пушенето на наргиле"}
{"url": "http://www.novinite.bg/articles/149251/Sladoledat-s-yajchen-prah-moje-i-da-bade-pusnat-v-prodajba", "text": "Тези 12,5 тона сладолед, за производството, за който е използван яйчен прах с фипронил, може и да бъдат пуснати в продажба, ако се докаже, че количеството фипронил в него е под 0,005. Това стана ясно от думитер на д-р Камен Николов от Българската агенция по безопасност на храните, информира НОВА.\"Има регламент от 2014 година, според който ако в готов продукт или в суровина количеството на фипронил е под 0,005, той не е опасен за потребителя. Производителят на сладоледа трябва за собствена сметка да направи анализ на този готов продукт и ако резултатът е под тази граница, ние ще освободим стоката за свободна реализация. Тъй като все още нямаме този резултат, стоката стои под възбрана\", съобщи д-р Камен Николов. „В Европа няма нито един случай на пострадали потребители. Световната здравна организация определя този инсектицид като умерено токсичен. За него няма нито долна, нито горна граница за токсичност”,съобщи той и подчерта:  „Нисък е рискът за потребителите”.  ", "date": "2017.08.30", "title": "Сладоледът с яйчен прах може и да бъде пуснат в продажба"}
{"url": "http://www.novinite.bg/articles/149305/Bosna-i-Hercegovina-Izvarshva-se-obisk-v-domovete-na-potencialni-teroristi", "text": "Служителите на босненската Държавна агенция за разследване и защита (ДАРО) извършват обиск в помещенията, за които има съмнение, че в тях може да се намерят доказателства за лица, близки до екстремистки групировки и такива, които са на бойните полета в Сирия и Ирак. Това потвърди говорителката на агенцията Кристина Йожич, предава македонският телевизионен канал „Алфа“, цитирано от Агенция Фокус. Йожич отбеляза, че действията се извършват по нареждане на съда и прокуратурата на Босна и Херцеговина. Във връзка със случая, прокуратурата съобщи, че обиските се извършват с цел намиране на незаконно оръжие, боеприпаси или материали за експлозиви, както и че определени лица ще бъдат задържани за разпит. Обискът се извършва в помещения в Сараево на основание подозрения, че на тези места действат лица, които са свързани с лицето, което бе депортирано от Австрия в Босна и Херцеговина.", "date": "2017.08.30", "title": "Босна и Херцеговина: Извършва се обиск в домовете на потенциални терористи"}
{"url": "http://www.novinite.bg/articles/149255/Vse-po-chesto-horata-manipulirat-elektromerite-si", "text": "Увеличават се високотехнологичните кражби на ток, сочат данните на енергодружествата в страната. Миналата седмица ви разказахме за кражбите при потребителите на ЧЕЗ и как всъщност по-често се краде ток в елитните квартали на София, информира бТВ.При „Енерго-про” положението е същото – наблюдават се високотехнологични манипулации на електромерите. Рекордьорите в областта обаче са предимно ромските села Каменар и Синдел.До юли 2017 г. от „Енерго-про” са разкрили 2220 случая на кражба на ток, а откраднатата енергия е 11 800 МВтч.При потребителите на ЕВН рекордьор в кражбите не електроенергия е Стара Загора, където стойността на откраднатата енергия е 273,2 хил. лв. за период януари – юли.В помощ срещу крадците на ток компанията използва т.нар. дистанционни електромери, които водят ЕВН директно на адреса на крадеца.Наш екип отиде на една такава проверка.Дистанционният електромер на апартамент в престижен квартал на Стара Загора е подал сигнал за кражба на ток към системата на ЕВН, но в жилището не откриваме никого.Според показанията на електромера в момента на проверката в апартамента не работи нито един електрически уред, дори и хладилник.Дали тези данни верни ще каже специално устройство за проверка, наречено „еталон”.Еталонът измерва паралелно с електромера преминаващото количество електроенергия. Знак, че електромерът е манипулиран е разминаване на данните между двете устройства с повече от два процента. При този апартамент е отчетена разлика от близо 95%.Проверяващите свалят манипулираното устройство и го заменят в ново. Казват, че получават сигнали за организирани групи от хора, които срещу заплащане ще манипулират електромерите.Сваленото устройство се изпраща за тестове в лаборатория. Ако резултатите се потвърдят, абонатът е заплашен от глоба – три сметки за ток със задна дата, които се изчисляват по определена формула.От ЕВН признават, че софтуерът на подменения електромер също може да бъде манипулиран, но съветват абонатите да не го правят, защото отново ще бъдат хванати в рамките на един час.", "date": "2017.08.30", "title": "Все по-често хората манипулират електромерите си"}
{"url": "http://www.novinite.bg/articles/149246/Sofiyanci-bez-topla-voda-za-polovin-mesec", "text": "Почти две седмици десетки квартали в  остават без топла вода. Причината е спирането на ТЕЦ „ Изток” за периода от 30 август до 11 септември заради ремонтни дейности. Спирането трябваше да бъде между 1 и 11 август, но сроковете бяха променени, информира НОВА.Без топла вода ще останат живеещите в следните квартали ж.к. „Дружба” 1 и 2, промишлен район „Гара Искър”, ж.к. „Младост“ 1, 1А, 2, 3, 4, ж.к. „Дървеница”, кв. „Мусагеница”, кв. „Витоша”, ж.к. „Студентски град”, ж.к. „Изток”, ж.к. „Изгрев”, ж.к. „Дианабад”, ж.к. „Лозенец”, ж.к. „Гео Милев”, кв. „Яворов” (високите части), кв. „Иван Асен“ II, ж.к. „Подуяне център”, кв. „Редута”, ж.к. „Слатина”, кв. „Цариградски комплекс”, Академия МВР, ВТУ „Т. Каблешков”, м. „Къро”, кв. „Полигона”, НРТЦ, ЗИТ, БАН - ХМС, БАН - Враня и резиденции.Графикът за спиране на централата е съчетан с профилактиката на газоснабдяващите съоръжения.От „Топлофикация” уверяват, че за времето на ремонтите на клиентите няма да бъдат начислявани сметки за топла вода и това ще бъде отразено в месечните съобщения. ", "date": "2017.08.30", "title": "Софиянци  без топла вода за половин месец"}
{"url": "http://www.novinite.bg/articles/149260/Kola-tormozi-jiteli-na-stolichen-kvartal", "text": "Изоставена кола вече няколко дни тормози жители на столичния квартал \"Лозенец\". Живеещите на улица \"Димитър Хаджикоцев\"5 са подали сигнал до 112, обърнали са се и към 4-о Районно управление, за съжаление, обаче хората твърдят, че все още няма резултат, а този случай не е единствен, информира БНТ.Алармата на автомобила се включва по всяко време, рано сутрин и късно вечер и нарушава спокойствието на жителите на улица \"Димитър Хаджикоцев\" номер 5. Освен това колата е паркирана и неправилно. Живущите веднага са се обърнали към институциите отговорни за спазването на реда в Столична община.Диляна Тодорова: Още в момента, в който се представихме, казахме адреса и започнахме да диктуваме номера на колата, те вече имаха подаден такъв сигнал и ни отговориха, че не знаят телефона на собственика на колата. Това е абсурд. Невъзможно е те да не знаят собственика или името на човека, на когото е регистрирана колата. Трябва да има възможност полицията да позвъни, да алармира, дори да бъде съставен акт.Ние също потърсихме отговор от МВР. Те ни съобщиха по телефона, че все още не могат да открият собственика на превозното средство. От Общинска полиция още в събота са посетили адреса и са установили, че има още коли, които са в нарушение и са паркирани неправилно. Обясниха ни, че по тази причина няма как да преместят автомобила, който е в нарушение, защото се намира между други коли. Процедурата е задействана, но няма определен срок за нейното изпълнение, съобщиха от Центъра за градска мобилност.Диляна Тодорова: Ето тя сега се задейства. Може би от вибрации, може би от колите, които минават. Виждате улицата е еднопосочна. Тя е много малка, вибрациите веднага се усещат.Според Наредба номер 1 за обществения ред на територията на Столична община се забранява безконтролното включване на алармени системи. Институциите обещаха, че ще се проведе акция, при която ще изчистят всички неправилно паркирани коли на улица \"Димитър Хаджикоцев\". Но кога ще стане това? Те не се ангажираха със срокове.", "date": "2017.08.30", "title": "Кола тормози жители на столичен квартал"}
{"url": "http://www.novinite.bg/articles/149261/Shte-remontirat-problemniya-uchastak-po-liniyata-na-tramvaj-7", "text": "Разбити релси превръщат пътуването с трамвай 7 по част от булевард \"България\" в кошмар, информира БНТ. Редовно използващите трамвайната линия се оплакват от силното клатене на вагоните, което им пречи да се задържат прави, ако няма свободни места за сядане. Днес в ефира на \"Денят започва\" заместник-кметът на София по транспорта Евгени Крусев обясни, че срокът за подаване на оферти за ремонт на трамвайния участък на спирка \"Ручей\" изтича следващата седмица, а общината иска реконструкцията да се случи в най-кратки срокове. Той изчисли, че 600-метровото трасе може да бъде ремонтирано за около месец. Крусев обеща основните ремонти по пътната мрежа на София да бъдат финализирани преди началото на учебната година.", "date": "2017.08.30", "title": "Ще ремонтират проблемния участък по линията на трамвай 7"}
{"url": "http://www.novinite.bg/articles/149266/Rejim-na-vodopodavaneto-v-Sevlievo", "text": "Водоснабдителната фирма \"Бяла\" обяви режим на водоподаването в града и в селата. Ограниченията са свързани със засушаването и намаления дебит на водоизточниците. Това съобщиха от общината, информира БГНТ.\r\nВ  засега вода ще се подава всеки ден, като през нощта налягането във водопроводната мрежа ще е намалено и високите етажи на сградите ще имат нарушено водоснабдяване.\r\nДевет села в общината ще имат вода всеки ден от 17,00 до 8,00 часа, а в други девет села водата ще се пуска през ден в същите часове. Габровските села, които се снабдяват с вода от фирмата \"Бяла\", ще имат вода през ден и тя ще се пуска във вечерните часове.\r\nЗабранява се ползването на питeйна вода за напояване и миене на балкони и тераси.\r\n", "date": "2017.08.30", "title": "Режим на водоподаването в Севлиево"}
{"url": "http://www.novinite.bg/articles/149257/5000-dushi-shte-sa-zasegnati-ako-Dunarit-spre-rabota", "text": "Около 5 хил. души ще пострадат, ако спре работа русенският оръжеен завод „Дунарит” – работниците и техните семейство. Това обяви в предаването „Тази сутрин” министърът на икономиката Емил Караниколов, информира НОВА.Преди дни Караниколов обяви, че държавата ще направи опит да придобие основен дял от завода, за да го спаси. Проблемът на дружеството е, че няма легитимни собственици, заради което ще му бъде отнет лицензът.Собствениците са подали оставки, но са обвинения и не може да бъдат освободени, уточни министърът. Той каза, че не знае за какво са обвинени. Напомни, че проблемите на завода са свързани с фалита на КТБ.Дружеството е с годишна печалба от 24 милиона лева, но има изискуеми кредити за 67 млн. лв., които държавата е изкупила, за да запази работните места, каза още Караниколов.По думите му то е от стратегическо значение като част от военнопромишления комплекс. В този бизнес няма вакуум, ако един ден не работи, конкуренцията ще влезе на пазара, допълни Караниколов.\r\nТой отрече да става дума за национализация, защото и частни фирми ще мога да участват в процедурата за придобиване на завода, но даде да се разбере, че те трудно ще се преборят с държавата.\r\nМинистърът на икономиката е категоричен, че държавата няма отново да продаде завода, ако го придобие.\r\n  ", "date": "2017.08.30", "title": "5000 души ще са засегнати, ако „Дунарит” спре работа"}
{"url": "http://www.novinite.bg/articles/149269/Bus-se-vryaza-v-kashta-v-Plovdiv", "text": "Бус се вряза в къща на централно кръстовище в Пловдив. Инцидентът е станал около 6.00 часа тази сутрин. Няма пострадали хора, информира НОВА.Шофьорът на микробуса е на 39 години, пътувал е сам и е откаран в болница. Предстои да му бъде взета кръвна проба за алкохол.Той е катастрофирал на метър от пешеходния светофар на булевард до Търговската гимназия в града. Движението в района беше затруднено няколко часа. ", "date": "2017.08.30", "title": "Бус се вряза в къща в Пловдив"}
{"url": "http://www.novinite.bg/articles/149272/Prirodniyat-gaz-poskapva", "text": "Цената на природния газ ще се увеличи, но не драстично. Това обясни енергийният министър Теменужка Петкова в отговор на опасенията на големия бизнес, че синьото гориво ще поскъпне с около 60 на сто, информира НОВА.Поскъпване на природния газ ще има от първи октомври, според изчисленията на енергийния министър - с под 2 процента. Това се налага заради задължението на България да спази евроизисквания. Според тях, основният доставчик „Булгартрансгаз” трябва да промени тарифата за достъп и пренос на синьото гориво. Нови цени е трябвало да се въведат още преди 3-4 години, но понеже не се случило, за да няма наказателна процедура срещу страната ни, трябва да увеличим таксите. Най-важното: хората нямало да усетят промяната.Енергийният министър ще се срещне с представители на „Булгаргаз”, „Булгартрансгаз” и Комисията за енергийно и водно регулиране, за да обсъдят промените. А другата седмица ще ги представят официално на бизнеса. ", "date": "2017.08.30", "title": "Природният газ поскъпва"}
{"url": "http://www.novinite.bg/articles/149267/Ministara-alarmira-za-nedostig-na-uchiteli", "text": "В следващите между пет и петнайсет години се очаква най-голям недостиг на учители в сферата на средното образование, каза пред журналисти в Арбанаси, министърът на образованието и науката Красимир Вълчев, информира ДАРИК. Той посочи, че през тази година най-дефицитни са учителите по математика, природни науки, информатика и английски език. Според него този недостиг е различен за отделните региони. Обобщената информация за обявените работни места в бюрата по труда показва търсене на близо 3000 учители, като до началото на новата учебна година обявените места ще бъдат заети, прогнозира той.   Министерството на образованието и науката е подготвило стратегия за справяне с проблема, която ще бъде обсъдена на форум през септември.Според министър Вълчев единият вариант е да бъдат привлечени повече млади хора да завършват висше педагогическо образование.   Разработва се програма, която ще включва мерки за ангажиране на учителите в ранна пенсионна възраст с позиции към по-ниско натоварване.Третата алтернатива е хора с различно образование да придобият педагогическа квалификация и да се включат в учебния процес. Министърът на образованието участва в национална работна среща преди новата учебна година с директорите на регионалните управления по образованието.   На нея се обсъждат новите моменти през учебната година. Една от темите е работата на екипите, които трябва да връщат учениците в училищата. Министърът посочи, че екипите започват работа от 1 септември, а където е необходимо работата ще продължи и след 15 септември. Предвижда се да бъде увеличен броят на помощите за деца, които да бъдат обвързани с посещението в училище.   С промени в правилника за прилагането на семейните помощи за деца учителят ще може да предлага помощите да се изплащат в натура, в зависимост от конкретните нужди на всяко дете.", "date": "2017.08.30", "title": "Министъра алармира за недостиг на учители"}
{"url": "http://www.novinite.bg/articles/149280/Maj-prostrelya-chovek-s-gazov-pistolet", "text": "18-годишно момче от Велико Търново е простреляно в главата с газов пистолет, съобщава БНТ, цитирано от ДАРИК. Инцидентът е станал около 02:30 часа тази нощ. Младежът заедно с приятели празнували в жилище в един от кварталите на града. Компанията излязла на улицата, където я срещнал непознат мъж и между тях избухнал скандал. Мъжът извадил неочаквано пистолет и стрелял. Улучил момчето в главата. Простреляният младеж ще бъде опериран, но няма опасност за живота му. Извършителят вече е задържан.", "date": "2017.08.30", "title": "Мъж простреля човек с газов пистолет"}
{"url": "http://www.novinite.bg/articles/149292/Sredata-na-noemvri-ploshtad-Balgariya-pred-NDK-da-bade-napalno-zavarshen", "text": "Работи се по график, очаквам средата на месец ноември площадът да бъде напълно завършен, така както е по договор. Това каза пред журналисти кметът на София Йорданка Фандъкова при проверката на ремонтните дейности на площад „България“ пред НДК., информира Агенция Фокус. „Площад „България“ или площадното пространство пред НДК е с площ от 12 декара. Наложи се да бъде изваден от проекта за цялостен ремонт на парка, след като стана ясно, че хидроизолацията е изключително компрометирана, на места почти липсваше“, посочи тя. „Наложи се да се направи нов много сериозен проект, да се почисти до основи и тогава да започне да се прави, за да бъде здраво и устойчиво“, коментира кметът. „В повече от половината от площта е положена бетонова основа от 15-20 см бетон, след която се полага и хидроизолацията“, уточни Йорданка Фандъкова. „Очакваме да бъдат подредени и изцяло нови гранитни плочи, които са подобни на предишните, визията не се променя, но плочите са нови. Надявам се да стане хубаво“, каза още тя. ", "date": "2017.08.30", "title": "Средата на ноември площад „България“ пред НДК да бъде напълно завършен"}
{"url": "http://www.novinite.bg/articles/149284/Pojar-unishtoji-3-dka-iglolistna-gora-kraj-Sliven", "text": "450 декара иглолистна и широколистна гора са спасени от пожар край Сливен, информират от ОДМВР Сливен. Огънят е възникнал на 26 август в 17.15 часа в борова гора  в местността \"Черковното\" край града. Пожарът е локализиран в 02,00 часа, а напълно ликвидиран в 18.10 часа на 27 август, информира ДАРИК. На място са изпратени 4 пожарни автомобила, 5 леки автомобила и 36 служители на Регионалната служба ПБЗН в Сливен. В гасенето са включени 38 служители и 12 автомобила на Държавно горско стопанство- Сливен, 10 доброволци от община Сливен, 25 служители с два камиона на Министерство на отбраната и 4 служители на Регионална дирекция по горите- Сливен. Унищожени са 3 декара иглолистна гора и 157 декара мъртва горска постилка. Спасени са 400 декара иглолистна гора, 150 декара широколистна гора и  радиопредавателна станция. Причините за възникване на пожара са в процес на установяване. ", "date": "2017.08.30", "title": "Пожар унищожи 3 дка иглолистна гора край Сливен"}
{"url": "http://www.novinite.bg/articles/149275/Vicepremier-se-bori-poroka-v-Slanchev-bryag", "text": "\"27 години в туризма са създавани порочни зависимости. Едва 5,6% от туристите, които посещават Слънчев бряг отиват там, за да се забавляват. Останалите 94% са семейства с деца, които искат да почиват\". Това заяви по бТВ ресорният вицепремиер Валери Симеонов в коментар на акциите, инициирани от него, в курорта срещу шума и алкохолния туризъм, информира По думите му хотелиерският бранш също подкрепял нощните проверки в дискотеките в Слънчев бряг. Вицепремиерът дори бил получил много благодарствени писма.По повод освиркванията и карикатурите заради проверките, които лично направи по дискотеките в курорта, Симеонов отсече: \"Значи съм си свършил работата”.   Вицепремиерът отрече да е в конфликт с министъра на туризма Николина Ангелкова, която обаче даде да се разбере, че е против акциите на Симеонов в заведенията в курорта.", "date": "2017.08.30", "title": "Вицепремиер се бори порока в Слънчев бряг"}
{"url": "http://www.novinite.bg/articles/149303/Prdlagat-patni-znaci-preduprejdavashti-za-incidenti-s-jivotni", "text": "Табели, предупреждаващи за места с концентрация на ПТП с диви животни, могат да бъдат поставени на основните пътни артерии в областите Шумен и Търговище, съобщиха от СИДП, цитира ДАРИК. Инициативата е на директорА на Североизточното държавно предприятие инж. Веселин Нинов. Писмата вече са изпратени до директорите на двете областни пътни управления и те са потвърдили, че са готови да разискват предложението. Очаква се през следващия месец да бъде създадена и да започне работа междуведомствена комисия, в която ще участват специалисти от СИДП, РДГ-Шумен, КАТ-Пътна полиция, Областно пътно управление-Търговище, Областно пътно управление-Шумен и ловните сдружения, които се грижат за дивеча. Членовете на комисията ще трябва да решат къде да бъдат поставени новите табели. „Надяваме се след поставяне на табелите шофьорите да бъдат по-внимателни и да не се стига до тежки пътни инциденти като този на магистрала „Хемус“ през пролетта“, коментира в подкрепа на идеята си инж. Нинов.", "date": "2017.08.30", "title": "Прдлагат пътни знаци предупреждаващи за инциденти с животни"}
{"url": "http://www.novinite.bg/articles/149281/Izgrajdat-AM-Struma-v-uchastaka-mejdu-Blagoevgrad-i-Krupnik", "text": "Утре започва изграждането на участъка от Автомагистрала “Струма” между Благоевград и Крупник. Министерството на регионалното развитие и благоустройството издаде разрешение за строеж за първите шест километра от участъка. Символичната първа копка на обекта ще бъде направена в района на Благоевград, където завършва лот 2 от автомагистралата. Общата дължина на участъка е 12,6 км., информира БНТ.Министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще направят официална първа копка за изграждането на АМ \"Струма\" между Благоевград и Крупник.Символичната първа копка на обекта ще бъде направена утре от 15.00 часа при кръговото кръстовище при Зелендолско шосе, посока Кулата в близост до Благоевград.През следващата седмица ще бъде подновена поръчката и за тунел \"Железница\", който попада в участъка на лот 3 от Автомагистрала \"Струма\". Стойността на договора е 186 милиона лева.", "date": "2017.08.30", "title": "Изграждат АМ “Струма” в участъка между Благоевград и Крупник"}
{"url": "http://www.novinite.bg/articles/149297/Kade-nyama-da-ima-voda-v-Sofiya-na-31-avgust", "text": "На 31 август 2017 г. (четвъртък), във връзка с изпълнение на инвестиционен проект за реконструкция на уличен водопровод на бул. „Сливница“ жк. „Зона Б-3“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по бул. „Сливница“ от ул. „Антим I“ до бул. „Христо Ботев“ по ул. „Софроний Врачански“ от бул. „Сливница“ до ул. „Св. Св. Кирил и Методий“, информира ДАРИК.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антим I“ ъгъла с ул. „Св. Св. Кирил и Методий“ . След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. На 31 август 2017 г. (четвъртък), във връзка с изграждане на сградно водопроводно отклонение на  ул. „Живко Николов“ кв. „Подуене“ се налага спиране на водоподаването от 10.00  до 18:00 часа на клиентите на „Софийска вода”, живеещи в района на:по ул. „Живко Николов“ от ул. „Каймакчалан“ до ул. „Марагидик“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  : ул. „Каймакчалан“ ъгъла с ул. „Живко Николов“ . Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.30", "title": "Къде няма да има вода в София на 31 август"}
{"url": "http://www.novinite.bg/articles/149293/83-deca-shte-poluchat-personalni-pensii", "text": "83 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството. Това съобщиха от правителствената информационна служба, информира Агенция Фокус. Пенсиите са в размер на 90 на сто от социалната пенсия за старост и ще се изплащат от 1 септември. С отпускането им ще бъдат подпомогнати 44 семейства, останали в затруднено финансово положение.", "date": "2017.08.30", "title": "83 деца ще получат персонални пенсии"}
{"url": "http://www.novinite.bg/articles/149253/Koj-e-podpalil-Pirin", "text": "Огромният пожар в Пирин изпепели близо 15 хиляди декара гори в района на Кресненското дефиле. Прокуратурата намери виновник за бедствието - обвинен е 30-годишен пастир, информира НОВА.Той ли е истинският виновник и защо работодателят му, който е представител на екоорганизация, съзря целенасочена атака срещу еколозите в района?Пастирът е нает от месец март тази година и все още е на изпитателен срок, обясни в „Здравей, България” Емилиян Стойнев от Фонд за дивата флора и фауна и работодател на обвинения за пожара.Той коментира, че има различни версии за случилото се. Стойнов не изключи интереси и умишлено саботиране на дейността на Фонда в района. ", "date": "2017.08.30", "title": "Кой е подпалил Пирин?"}
{"url": "http://www.novinite.bg/articles/149308/Nov-incident-s-vlak-napomni-za-koshmara-v-Hitrino", "text": "Нов инцидент с влак напомни за кошмара в Хитрино. Композиция с цистерни на частния жп превозвач „Булмаркет” отново дерайлира. За инцидента потвърдиха от Националната компания „Железопътна инфраструктура“. Няма жертви и пострадали, информира НОВА.Инцидентът е станал в понеделник около 15.30 ч., близо до гара Самуил, но за него не е съобщено официално. Композицията била от 24 вагона, в които се превозвали газ и петролни продукти. От релсите излязъл само един от вагоните, който бил празен.На гара Белозем, където беше направена първа копка на модернизацията на жп линията Скутаре-Оризово, заместник-министърът на транспорта Велик Занчев съобщи, че БДЖ стартира процедура за закупуване на нови пътнически влакове. Първоначално ще бъдат купени 10 композиции. Парите за тях ще дойдат от държавния бюджет.До края на следващата година държавата ще изплати и остатъка от 30-милионния дълг за новите мотриси. ", "date": "2017.08.30", "title": "Нов инцидент с влак напомни за кошмара в Хитрино"}
{"url": "http://www.novinite.bg/articles/149271/12-mln-lv-za-ogradata-na-granicat", "text": "\r\nПравителството одобри допълнителни разходи по бюджета на Министерския съвет за 2017 г. в размер на 1 224 000 лв. за изграждането на оградата по границата ни с Турция, информира бТВ.\r\nТе ще бъдат използвани за частта от оградата по поречието на Тунджа на територията на област Хасково.\r\nСредствата за изпълнението се осигуряват чрез преструктуриране на разходите или трансфериране по централния бюджет за 2017 г.\r\n", "date": "2017.08.30", "title": "1,2 млн. лв. за оградата на границат"}
{"url": "http://www.novinite.bg/articles/149283/Sazdavat-Koordinacionen-bord-za-predsedatelstvo-ni-na-ES", "text": "Министерският съвет прие постановление за създаване на Координационен борд по въпросите на българското председателство на Съвета на Европейския съюз, информира НОВА.С него се гарантира оперативното проследяване на преговорния процес в рамките на Съвета от всички заинтересовани страни.Предвижда се при необходимост Бордът да дава указания за начина на водене на преговори, както и да предлага на Съвета по европейските въпроси промени в рамковите позиции по разглежданите досиета. ", "date": "2017.08.30", "title": "Създават Координационен борд за председателство ни на ЕС"}
