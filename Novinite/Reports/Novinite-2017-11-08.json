{"url": "http://www.novinite.bg/articles/152575/SASht-razshiryavat-sankciite-sreshtu-Kuba", "text": "\r\nАдминистрацията на американския президент Доналд Тръмп обяви нови рестрикции срещу Куба, информира Ройтерс.\r\nВ съобщение финансовото министерство на САЩ обяви, че затяга санкциите срещу карибския остров, за да не позволи на американската търговия и на американските туристи да облагодетелстват въоръжените сили на Куба.\r\nПромените ще влязат в сила от четвъртък. Ще бъде разширен списъкът с имената на представители на кубинското правителство, на които активите им са блокирани, както и ще се замрази износът за кубински фирми, поясняват от ведомството.\r\n", "date": "2017.11.08", "title": "САЩ разширяват санкциите срещу Куба"}
{"url": "http://www.novinite.bg/articles/152514/Vajna-promyana-za-milionite-potrebiteli-na-Twitter", "text": "Важна промяна за милионите потребители на социалната мрежа Twitter. Текстовите съобщения вече ще могат да бъдат двойно по-дълги – не 140 символа, както досега, а 280, предаде Нова телевизия.От края на септември Twitter експериментира с новия лимит и в началото от компанията бяха обявили, че ще изпробват промяната само с малка група хора.Новата функция обаче вече е активна за всички потребители. ", "date": "2017.11.08", "title": "Важна промяна за милионите потребители на Twitter"}
{"url": "http://www.novinite.bg/articles/152548/Kolko-chesto-smenyame-smartfona-si", "text": "Средно на всеки 21 месеца потребителите на смартфони сменят устройствата си с нови. Това е установило глобално проучване на изследователската компания Counterpoint Research, пише Technews.bg. Все по-често се купуват нови смартфони с появата на евтини модели и нарастващата зависимост на хората от телефоните. Оказва се, че в развиващите се страни хората по-често обновяват смартфоните си, отколкото в развитите държави. Така например, в Мексико и Тайланд периодът е 18-19 месеца, докато в Япония е 26 месеца.Повечето потребители в Австралия, Китай, Германия и Саудитска Арабия са готови да платят над 400 долара за покупка на ново устройство, така че тези страни са целеви пазари за производителите на скъпи смартфони.\r\nНеслучайно Apple е лидер на пазарите в Германия и Австралия, където 85% от притежателите на iPhone не възнамеряват да сменят бранда при покупката на нов смартфон.\r\nПочти всеки втори потребител на планетата изразходва по 5 часа средно на ден с умното си устройство за достъп до социални мрежи, преглеждане на уеб сайтове, за гледане на филми, игри и други занимания.\r\nДеловите потребители, които ползват смартфона за работа, прекарват с устройствата си средно по 7 часа на ден. Това правят и хората, които предпочитат смартфона вместо компютъра за достъп до цифрово съдържание – общо двете групи формират една четвърт от потребителите.\r\nРезултатите от проучването сочат, че 64% от притежателите на смартфони в света използват устройствата за достъп до интернет, 62% – за игри, 56% – за телефонни разговори и 54% – за общуване през месинджъри.\r\n", "date": "2017.11.08", "title": "Колко често сменяме смартфона си"}
{"url": "http://www.novinite.bg/articles/152521/Kontakt-s-prirodata-podobryavat-dushevnoto-ni-zdrave", "text": "Модерният начин на живот ни подтиква към обездвижване, което рано или късно поражда огромни проблеми.Изследванията доказват, че дори и малкото увеличение в двигателната активност понижава риска от сърдечносъдовите и психическите заболявания, информира ДАРИК. И пет минути контакт с природата подобряват душевното ни здраве, подложено на непрекъснат стрес от съвременния начин на живот, установиха британски учени. Хората физически имат нужда от тази връзка и първите пет минути от осъществяването й са най-полезните. След това ползите продължават да се трупат, но началото е с най-силен ефект.Освен че прочиства съзнанието ни, природата е лек срещу депресията, прави ни по-креативни, подобрява паметта ни.Ползите за здравето ни са много. Изследванията показват, че имуностимулиращите клетки, които помагат в борбата с вирусите и рака, са по-активни при потапянето сред природата.Най-добрата защита срещу диабет тип 2 и затлъстяване е движението, което регулира метаболизма.Затова изберете най-близката планина или гора, разходете се и се насладете на гледката, звуците и ароматите на природата.", "date": "2017.11.08", "title": "Контакт с природата подобряват душевното ни здраве"}
{"url": "http://www.novinite.bg/articles/152543/Lekar-Vaksinite-sreshtu-grip-ne-sa-100-efikasni-no-vse-pak-si-gi-slagajte", "text": "Само 20 до 30% от ваксинираните против грип са били реално защитени. Това сочи изследване на учени от Университета в Пенсилвания.Според доц. Атанас Мангъров обаче, „единственото смислено нещо” е да се ваксинираш. Той все пак уточни, че помага и здравословния начин на живот – да спортуваш, да се храниш правилно.Мангъров не видя новина в откритието на учените от Пенсилвания, като добави, че \"това се случва всяка година\" – имало реално покритие на ваксините от 20 до 80%. Ако се ваксинират 1 млн. души, поне 300 000 няма да се разболят, 10 000 няма да влязат в болница, а 1000 няма да умрат, уточни доцентът.И добави, че грипните вируси са силно изменчиви, което затруднява разработването на 100% ефикасна ваксина. Всяка година има нови вируси, срещу които повечето хора нямат антитела, уточни Мангъров пред Нова телевизия.Ефективността на противогрипните ваксини при деца е 1 към 3, което на много хора се вижда недостатъчно, но си купуват билетчета от лотарията, където шансът е многократно по-малък, даде друг аргумент в подкрепа на ваксинирането. Той уточни, че се ваксинира.Доцентът не пожела да прави прогноза или да каже какви нови щамове се чакат през тази зима.", "date": "2017.11.08", "title": "Лекар: Ваксините срещу грип не са 100% ефикасни, но все пак си ги слагайте"}
{"url": "http://www.novinite.bg/articles/152549/Dvama-dushi-poluchiha-novi-babreci-v-Sofiya", "text": "В столичната УМБАЛ \"Александровска\" 53-годишен мъж изпаднал в мозъчна смърт. Близките му решили да дарят органите на покойника. Така двама пациенти с хронична бъбречна недостатъчност са получили шанс за по-добър живот, пише news.bg 54-годишен мъж от Айтос и 54-годишна софиянка са претърпели трансплантация тази нощ. Двамата са в стабилно състояние и се възстановяват в Клиниката по анестезиология и интензивно лечение на болницата.Екипът на \"Александровска\" изказва съболезнованията си на близките на покойника и адмирира тяхното хуманно решение да дарят органите му за спасяването на други човешки животи.", "date": "2017.11.08", "title": "Двама души получиха \"нови\" бъбреци в София"}
{"url": "http://www.novinite.bg/articles/152559/Koi-hrani-ponijavat-holesterola", "text": "Повишените нива на холестерола крият по-висок риск от инсулт, инфаркт и коронарна болест на сърцето.За щастие малки промени в начина на хранене могат да допринесат по естествен начин да се намали опасността, свързана с излишъка на мазнини в тялото, пише в. \"Дейли стар\", цитиран от БТА. Британски експерти препоръчват за поддържането на нормални нива на холестерола да се консумират продукти, съдържащи ненаситени мазнини.  ", "date": "2017.11.08", "title": "Кои храни понижават холестерола"}
{"url": "http://www.novinite.bg/articles/152561/Poveche-pari-za-bolnichna-pomosht-i-lekarstva", "text": "Бюджетът на НЗОК за 2018 г. мина на първо четене в парламента. \"За\" гласуваха 125 депутати, а против бяха 88 народни представители. В него предвидените приходи са в размер на 3 859 978 000 лв, предаде Нова.През 2018-а се увеличават средствата за първична и специализирана извънболнична помощ, медико-диагностична дейност, болнична помощ, дентална помощ и за лекарствени продукти, медицински изделия и диетични храни за специални медицински цели.Разчетените средства са при допускане на здравноосигурителна вноска в размер на 8%, като в разчета е отразен ефектът от увеличаване на минималната работна заплата от 460 лв. на 510 лв.Здравноосигурителните приходи се предлага да бъдат с 404 млн. лв. повече от 2017 г. За здравноосигурителни вноски се очаква да постъпят 2 556.3 млн. лв., или 276 млн. лв. повече от миналата година. Парите за болнична медицинска помощ се предвижда да бъдат 1 824.6 млн. лв.Предвидените разходи са в размер на 3 859 978 000 лв., от които 3 622 060 700 лв. са за здравноосигурителни плащания. С планираните средства е предвидено закупуването на медицинска помощ в обхвата на задължителното здравно осигуряване. ", "date": "2017.11.08", "title": "Повече пари за болнична помощ и лекарства"}
{"url": "http://www.novinite.bg/articles/152579/Bezplatni-pregledi-po-povod-Svetovniya-den-za-borba-s-diabeta", "text": "Центърът за превенция на захарен диабет в УМБАЛ \"Александровска\" организира кампания за ранно откриване на захарен диабет по повод Световният ден за борба с диабета - 14 ноември.Скрининговата кампания за откриване на диабет е с безплатно измерване на гликиран хемоглобин и изследване на телесен състав по биоимпедансен метод.За да се направят изследванията е необходимо е предварително записване.От болницата съветват хора, които не са правили измерване на гликиран хемоглобин досега, да се консултират за захарен диабет. Препоръчва се да се направят изследвания и ако хората имат някой от следните рискови фактори: наднормено тегло или затлъстяване, близък роднина с диабет, повишено кръвно налягане или друго сърдечно-съдово заболяване, възраст над 45 години.Консултациите ще се провеждат в Центъра за превенция на захарния диабет и неговите усложнения към Клиниката по ендокринология и болести на обмяната на УМБАЛ \"Александровска\" между 13 ноември и 1 декември след 13:00 часа.От \"Александровкса\" акцентират, че захарният диабет тип 2 е най-социално значимото ендокринно заболяване, което в много от случаите се диагностицира при настъпили вече усложнения и органни увреждания.", "date": "2017.11.08", "title": "Безплатни прегледи по повод Световния ден за борба с диабета"}
{"url": "http://www.novinite.bg/articles/152508/Vzriviha-bankomat-v-stolichen-kvartal", "text": "Взривиха банкомат в столичния квартал \"Редута\". Автоматът за пари е разположен до супермаркет. Все още не е ясно каква сума пари е била открадната от него, информира NOVA. Очаквайте подробности!", "date": "2017.11.08", "title": "Взривиха банкомат в столичен квартал"}
{"url": "http://www.novinite.bg/articles/152564/Specprokuraturata-povdigna-obvineniya-na-petima-za-razprostranenie-na-narkotici", "text": "Специализираната прокуратура повдигна обвинения на четирима участници в организирана престъпна група за разпространение на наркотици във Варна. Те са задържани на 5 ноември 2017 г. при специализирана операция на ГДБОП, ОДМВР-Варна и Специализираната прокуратура. Задържан и обвинен по същото досъдебно производство е и друг разпространител на дрога, за когото се проверява дали е имал връзка с групата.\r\nСпоред събраните до момента доказателства участниците са пласирали на територията на града различни видове наркотици от октомври 2016 г. По време на операцията по задържането им у тях и в претърсените 10 адреса и 5 автомобила са намерени и иззети 170 г кокаин, 370 г хероин, 313 г марихуана, 42 000 лв. в различни валути, електронни везни и други доказателства за престъпната дейност на групата. Част от иззетите наркотични вещества са били разфасовани и подготвени за продажба на черния пазар.\r\nВсички обвинени по досъдебното производство са криминално проявени, част от тях са осъждани. По случая са използвани СРС. С постановления на прокурор от Специализирана прокуратура на петимата е наложено задържане до 72 часа.\r\nДнес, 8 ноември 2017 г., в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях.\r\n", "date": "2017.11.08", "title": "Спецпрокуратурата повдигна обвинения на петима за разпространение на наркотици"}
{"url": "http://www.novinite.bg/articles/152538/Deloto-KTB-zapochva-na-13-dekemvri-v-specsada", "text": "Делото \"КТБ\" започва на 13 декември в спецсъда. Съдията, който пое процеса - Виржиния Петрова,е насрочила делото за този ден, информираха от съда. Обвинителният акт във всичките му копия е над 210 000 страници.По делото са обвинени 18 лица, като окончателни и прецизни обвинения, описани в над 5000 страници, са предявени на всеки от обвинените.Разпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома.Цветан Василев е обвинен за 76 деяния, като освен за организирана престъпна група, той отива на съд и за длъжностно присвояване в особено големи размери.В обвинителния акт още са посочени Снежанка Стефанова, Маргарита Голева, Александър Панталеев, Красимир Хаджидинев, Георги Христов, Мария Димова, Борислава Тренева, Маргарита Петрова, Елка Стойкова, Елена Индежва, Рангел Стойчев, Светлана Георгиева, Илиан Зафиров и Георги Зяпков.", "date": "2017.11.08", "title": "Делото \"КТБ\" започва на 13 декември в спецсъда"}
{"url": "http://www.novinite.bg/articles/152578/SGS-reshi-che-Josko-moje-da-izleze-predsrochno-v-zatvora", "text": "Известният в сливенския ъндърграунд герой Йосиф Йосифов-Йоско да бъде пуснат предсрочно условно от затвора 4 месеца и 7 дни, преди да е излежал 6-годишната си присъда за убийство на 2-ма души на пътя. Това реши Софийският градски съд, съобщава ''24 часа''.Съдия Александра Йорданова прецени, че Йоско се е поправил зад решетките и че е изтърпял не по-малко от 1/2 от наказанието му. Той бе осъден за катастрофа през 2011 г. в столичния кв. \"Бояна\", когато с висока скорост и с 2,6 промила алкохол се заби с бронирания си джип в друга кола. 2-ма души загинаха, а други двама бяха ранени.Съдът цитира становище на затворническата администрация в Казичене, в което се твърди, че Йоско е участвал в спектакли, не е употребявал алкохол и имал \"позитивни нагласи как да води живота си според закона\". Минус за Йоско е и 3-годишният му престой в болница, отчете съдът. Решението на градския съд не е окончателно, дали Йоско ще излезе от затвора ще реши Апелативният съд в София. Прокуратурата вече протестира предсрочното освобождаване на Йоско.Според прокуратурата съдът не е отчел, че целите на наказанието все още не са постигнати в пълен обем, а Йоско не е изпълнявал програмата за придобиване на междуличностни умения, толериране на различните и намаляване на агресията.  ", "date": "2017.11.08", "title": "СГС реши, че Йоско може да излезе предсрочно в затвора"}
{"url": "http://www.novinite.bg/articles/152520/8-noemvri-Den-na-balgarskata-policiya", "text": "На 8 ноември българската полиция отбелязва своя празник, информира ДАРИК.   За първи път празникът на българската полиция се чества на 21 ноември 1924 г. (ст. стил св. Архангел Михаил). Прекъснат е след 1943 г. По предложение на Националния полицейски синдикат през 1994 г. църковният празник Архангеловден - 8 ноември, е обявен за празник на Националната полиция.   С Решение 38 на Министерски съвет от 29 януари 1999 г. църковният празник св. Архангел Михаил е обявен за Професионален празник на служителите от Национална служба \"Полиция\" на МВР. Със Закона за изменение и допълнение на Закона за МВР, приет от 40-ото Народно събрание на 22 юли 2008 г.   На тържествената церемония в 12.00 ч. с водосвет на знамената и поднасяне на венци в памет на загиналите полицаи празникът ще бъде отбелязан пред сградата на Главна дирекция \"Национална полиция\".", "date": "2017.11.08", "title": "8 ноември - Ден на българската полиция"}
{"url": "http://www.novinite.bg/articles/152562/Uvelichenieto-na-policejskite-zaplati-shte-stane-yasno-pri-glasuvaneto-na-byudjeta", "text": "С колко ще се увеличат основните заплати на полицаите ще стане ясно, когато в парламента мине гласуването на бюджета, тъй като 55 млн. лв. не са окончателната цифра. Това обясни пред медиите зам.-министърът на вътрешните работи Стефан Балабанов и допълни, че тази цифра може да се промени надолу или нагоре, като това според него зависи от политическата воля.\r\n„Синдикатите единодушно изразиха задоволството си от това, което политическото ръководство е направило за тях през този шестмесечен период“, каза още Балабанов. Той обясни, че това са казали синдикалните организации вчера, когато е била обсъдена рамката на новия колективен трудов договор в МВР.\r\nБалабанов допълни, че в раздел синдикална дейност каквото е било предложено от синдикатите е било одобрено от политическото ръководство. Той определи исканията на синдикатите като справедливи и допълни, че политическото ръководство ще се стреми да ги удовлетвори.\r\nБалабанов обяви още, че през април се очаква МВР да получи още 300 нови автомобила. Главният секретар Младен Маринов коментира, че исканията на синдикатите са напълно основателни.\r\n", "date": "2017.11.08", "title": "Увеличението на полицейските заплати ще стане ясно при гласуването на бюджета"}
{"url": "http://www.novinite.bg/articles/152513/Dneven-horoskop-za-8-noemvri", "text": "\r\n\r\nМоже да вярвате в кармата или да не вярвате в нея, но тя определно вярва във вас днес! Днес ще ви се случат необясними събития, които могат да бъдат обяснени само с решения, които сте взели отдавна.\r\n\r\nНе винаги се движите по ръба, дори стоите доста далече от него, но днес ще направите някои изключително рисковани неща, които ще накарат всички около вас да настръхнат. Всички ще ви помислят за луди.\r\n\r\nВие сте заключени в неправилната кариера или се движите по правилния път, но сте спрели. Днешният ден ще ви донесе нова информация, която ще ви накара да видите работата си в нова, по-ярка светлина.\r\nАко сте представител на някой от останалите зодиакални знаци, можете да намерите своя дневен хороскоп .\r\n", "date": "2017.11.08", "title": "Дневен хороскоп за 8 ноември"}
{"url": "http://www.novinite.bg/articles/152576/Balgarski-poshti-shte-svarzva-decata-s-Dyado-Koleda", "text": "И тази година \"Български пощи\" ще организира традиционния си детски конкурс за най-красиво писмо до Дядо Коледа. Всяко детско писмо ще получи личен отговор от Дядо Коледа, ако върху пощенския плик е изписан правилно адрес на подателя и е залепена марка от 65 стотинки.Крайният срок за изпращане на писмата ще бъде 11 декември. Най-добрите писма ще получат правото да участват в конкурса на \"Български пощи\" и ще се състезават за коледни награди. Няма нужда да се пише адрес на получател, достатъчно е да е написано \"За Дядо Коледа\".\r\n", "date": "2017.11.08", "title": "\"Български пощи\" ще свързва децата с Дядо Коледа"}
{"url": "http://www.novinite.bg/articles/152535/Andi-Mari-stana-bashta-za-vtori-pat", "text": "Бившата първа ракета в света Анди Мъри стана баща за втори път, информира Нова телевизия.Часове след като игра благотворителен мач с Роджър Федерер в Глазгоу, Мъри научи радостната новина - вече си има още едно момиченце.Тенисистът се ожени за дългогодишната си приятелка Ким през април 2015 г., а през февруари миналата година проплака първото им дете - София.Мъри често е споделял, че с Ким Сиърс планират да имат две деца.Двамата са заедно от 2005 г., когато се запознават по време на Ролан Гарос и са на 17-годишна възраст. Ким е дъщеря на британския треньор по тенис Найджъл Сиърс.  ", "date": "2017.11.08", "title": "Анди Мъри стана баща за втори път"}
{"url": "http://www.novinite.bg/articles/152568/Otkriha-piton-v-pantalona-na-germanec", "text": "Полицията в германския град Дормщад хвана мъж, докато държал змия в панталоните си, съобщава Associated Press.След пиянски спор във вторник, полицията задържала младия мъж. Органите на властта отишли да проверят пиянската свада по сигнал на живущи наоколо.Полицаите започнали да проверяват двамата мъже и забелязали, че в панталоните на единия мъж има много необичайна голяма издутина.Мъжът обяснил на властите, че държи змия в панталоните си и извадил от там 36-сантиметров питон.Оказало се, че породата на змията е кралски питон. Полицията задържала в полицейския участък младежа за разпит, а змията прибрали в кутия.Полицията в Германия търси собственика на змията и в момента проверява дали младежът не е нарушил разпоредбата за защита на животните, заради начина на транспортация на змията.", "date": "2017.11.08", "title": "Откриха питон в панталона на германец"}
{"url": "http://www.novinite.bg/articles/152506/Udaljavane-na-misiyata-na-NATO-v-Afganistan", "text": "Командването на НАТО ще обсъди удължаването на мисията на Алианса в Афганистан. Това е част от програмата на специална среща в Брюксел, в която ще участва българският заместник-министър на отбраната Атанас Запрянов, информира Нова телевизия.Целта на мерките, които ще бъдат обект на разговор е постигането на трайна стабилност в страната и повишаване на отбранителния капацитет на афганистанските сили за сигурност.Българският военен контингент в Афганистан вече се увеличи с близо 50 души. Решение за това взе Министерския съвет в края на юли тази година. Така, вместо 110 военни, сега контингентът в Афганистан се увеличи до 160 души. ", "date": "2017.11.08", "title": "Удължаване на мисията на НАТО в Афганистан"}
{"url": "http://www.novinite.bg/articles/152529/Burgazlii-s-ogromen-interes-kam-ShL-ostanaha-malko-bileti", "text": "\r\nУчастието на българския волейболен шампион Нефтохимик 2010 (Бургас) в Шампионската лига предизвика небивал интерес. Днес (сряда) родният първенец посреща немския шампион Фридрихсхафен в 19:00 часа в зала \"Младост\", а билети почти не останаха. Още първия ден бяха продадени 400 пропуска, а вчера талоните за срещата скочиха на 700.\r\nДнес в продажба се пускат и последните останали билети, пише bgvolleyball.com. Все още не е ясна точната им бройка, но количествата са ограничени. Пет лева ще струва хартийката за възрастни, а ученици и пенсионери ще влизат в залата срещу 3 лева.\r\nРеваншът срещу Фридрихсхафен е на 12 ноември (неделя) в Германия.\r\n", "date": "2017.11.08", "title": "Бургазлии с огромен интерес към ШЛ, останаха малко билети"}
{"url": "http://www.novinite.bg/articles/152519/Otkriha-filiala-na-Luvara-v-Abu-Dabi", "text": "Филиал на Лувъра ще бъде открит днес в столицата на Обединените Арабски Емирства. Специален гост на тържествената церемония в Абу Даби е френският президент Еманюел Макрон, информира БНТ.\r\nДесет години след подписването на междуправителствена спогодба между Франция и Обединените Арабски емирства в Абу Даби се открива филиал на Лувъра.\r\nОфициалната церемония в присъствието на държавните ръководители на двете страни е днес, но филиалът на прочутия френски музей ще бъде отворен за посетители в събота с концерти и представления, които ще продължат до 14 ноември.\r\nАвтор на проекта е световноизвестният архитект Жан Нувел, а в строителството на музея са инвестирани 600 милиона евро. Филиалът на Лувъра е разположен върху изкуствения остров Саадият в покрайнините на Абу Даби. Той се помещава под впечатляващ стъклен купол.\r\nПостоянната колекция ще включва около 600 произведения на изкуството от различни епохи и цивилизации, като 200 от тях вече са подредени за откриването. Само 5% от експонатите в общо 23-те галерии ще бъдат посветени на съвременното изкуство. Споразумението с френския музей е за 30 години, а стойността на постоянните и временните експозиции, заедно с правата за използването на името Лувър се оценяват на 1 милиард евро.\r\nВъв Франция се надигнаха гласове против предоставянето на името на Лувъра. За френския президент Макрон, който е специален гост на откриването днес, визитата в Абу Даби има и друго измерение.\r\nОбединените арабски емирства са вторият търговски партньор на Франция в Персийския залив след Саудитска Арабия. За 2016 г. стокооборотът е бил близо 5 милиарда евро. Френският университет Сорбоната има филиал в Абу Даби. Двете страни разработват съвместни проекти в областта на възобновяемите енергии. Близо 30 000 французи живеят в ОАЕ.\r\n", "date": "2017.11.08", "title": "Откриха филиала на Лувъра в Абу Даби"}
{"url": "http://www.novinite.bg/articles/152525/Masoviyat-ubiec-ot-Teksas-izbyagal-ot-psihiatrichna-klinika", "text": "Нови детайли от разследването на масовото убийство в Тексас, при което загинаха 26 души. От полицейския доклад става ясно, че извършителят Девин Кели е избягал от психиатрична клиника през 2012 г, предаде Нова телевизия.На служителите от полицията в Ел Пасо, които задържали Кели преди пет години, било казано, че той представлява заплаха за самия себе си и за другите.В доклада се посочва, че масовият убиец бил изпратен в клиника, след като отправил заплахи към командирите му във военновъздушните сили и опитал да открадне оръжие.Оттам вече признаха, че са пропуснали да уведомят ФБР за причините за уволнението на Девин Кели. Така той минал проверката за чисто минало и купил автомата. ", "date": "2017.11.08", "title": "Масовият убиец от Тексас избягал от психиатрична клиника"}
{"url": "http://www.novinite.bg/articles/152530/ES-potvarjdava-podkrepata-si-za-stabilnost-v-Livan", "text": "Европейският съюз заяви, че отново потвърждава подкрепата си за стабилността и единството на Ливан след като оставката на премиера Саад ал-Харири в събота остави страната в криза, съобщава \"Ройтерс\", цитира news.bg В изявление посланиците на ЕС призовават всички страни \"да се стремят към конструктивен диалог\" и да продължат усилията си за укрепване на ливанските институции и да се подготвят за парламентарни избори в началото на 2018 г. в съответствие с конституцията.Оттеглящият се премиер на Ливан Саад ал-Харири е на кратко посещение в Обединените арабски емирства и Саудитска арабия въпреки задълбочаващата се криза в страната и увеличаването на регионалното напрежение, предизвикано от изненадващата му оставка.Кабинетът на Харири съобщава, че е посетил Абу Даби във вторник и след това се е върнал в Рияд, но не се посочва причината за пътуването. Няма информация и кога ще се върне у дома. Хизбула обвини Рияд, че принуждава Харири да подаде оставка. Иранският президент Хасан Рохани коментира, че единството на ливанския народ ще гарантира, че външните борби и регионалните проблеми могат да бъдат преодолени, съобщи иранската държавна информационна агенция ИРНА. \"Иран ще направи всичко по силите си, за да укрепи стабилността на Ливан\", допълват от ИРНА.", "date": "2017.11.08", "title": "ЕС потвърждава подкрепата си за стабилност в Ливан"}
{"url": "http://www.novinite.bg/articles/152509/Ostro-preduprejdenie-na-Donald-Tramp-kam-Severna-Koreya", "text": "Поредно остро предупреждение на Доналд Тръмп към Северна Корея. В реч пред южнокорейския парламент той заяви: \"Не ни подценявайте, не подлагайте на изпитание търпението ни\", предаде Нова телевизия.Американският президент се обърна и към севернокорейския лидер Ким Чен Ун, като заяви, че оръжията, с които Пхенян се сдобива, не правят страната по-сигурна, а излагат режима на „смъртна опасност“.В речта си пред парламента в Сеул Тръмп призова всички отговорни страни по света да обединят сили, за да изолират „бруталния режим\" на Северна Корея.Доналд Тръмп е на двудневно посещение в Сеул като част от азиатската му обиколка.  ", "date": "2017.11.08", "title": "Остро предупреждение на Доналд Тръмп към Северна Корея"}
{"url": "http://www.novinite.bg/articles/152539/Otkriha-martav-shefa-na-antimonopolnata-slujba-na-Krim", "text": "Шефът на кримското управление на Федералната антимонополна служба Тимотей Кураев е открит мъртъв, съобщи РИА Новости в регионалното управление на Следствения комитет, цитира news.bg Тялото на Кураев е открито в дома му. Кураев е роден през 1973 г. в руската столица. Завършил е Московския държавен университет за държавен транспорт и Всерусийската академия по външна търговия. Работил е в органите на вътрешното министерство.От 2014 г. е начело на кримското управление на Федералната антимонополна служба.", "date": "2017.11.08", "title": "Откриха мъртъв шефа на антимонополната служба на Крим"}
{"url": "http://www.novinite.bg/articles/152533/Zatvoriha-uchilishtata-v-Delhi-zaradi-smog", "text": "Всички училища  в индийската столица Делхи бяха затворени от властите, след като нивата на замърсяване на въздуха скочиха и предизвикаха опасения за общественото здраве.„Предвид влошеното качество на въздуха в Делхи, здравето на децата не може да бъде излагано на риск. Наредихме затварянето на всички училища в Делхи до неделя”, написа в Twitter Маниш Сисодиа, зам.-главен министър на Делхи.Във вторник бляха отменени занятията на децата от началното училище, а на по-големите ученици беше наредено да не участват в никакви прояви на открито.Масовата концентрация на вредни частици превиши пет пъти нормата, а в някои райони превишението е до седем пъти, пише БГНЕС, цитира NOVA. Вдишването на такъв въздух е равносилно на изпушването на 50 цигари на ден, твърди д-р Арвинд Кумар, специалист по белодробни болести.Причина за замърсяването на въздуха станаха селски стопани от съседни региони, които есенно време палят стърнища. Ситуацията се влошава допълнително от над 3 млн. автомобили и 6 млн. мотоциклети и мотопеди, регистрирани в Делхи.Освен това в момента няма почти никакъв вятър, заради което смогът се задържа.", "date": "2017.11.08", "title": "Затвориха училищата в Делхи заради смог"}
{"url": "http://www.novinite.bg/articles/152541/Rohani-predupredi-Sauditska-Arabiya-za-moshtta-na-Iran", "text": "Иранският президент Хасан Рохани заяви, че атаката с ракети от страна на йеменските хути, насочени срещу Саудитската столица Рияд, са реакция на Саудитската агресия и предупреди за мощта на Иран, съобщават \"Ройтерс\" и АФП, цитира news.bg \"Как трябва да реагират йеменците на атаките срещу страната си. Тоест не им е позволено да използват собствените си оръжия? Най-напред спрете бомбардировките и вижте дали йеменците няма да направят същото\", коментира Рохани, цитиран от агенция \"Тасним\".Рохани заяви също така, че Саудитска Арабия е направила \"стратегическа грешка\", като счита Съединените щати и Израел за приятели и Иран за враг.", "date": "2017.11.08", "title": "Рохани предупреди Саудитска Арабия за мощта на Иран"}
{"url": "http://www.novinite.bg/articles/152558/Naprejenie-mejdu-Sarbiya-i-Ukrajna", "text": "След като привика посланика си в Сърбия за консултации в Киев на 3 ноември, Украйна призова балканската държава да уважава суверенитета и териториалната й цялост, както и да разреши въпроса със сръбските бойци в района на Донбас, където помагат на проруските сепаратисти, информира Balkan Insight.В съобщение външното министерство на Украйна отбелязва, че по време на тези консултации е обсъден основният проблем, свързан със сръбските наемници, които се бият в Донбас като част от \"руските терористи\".Ведомството допълва също, че Белград има задължения към международни правни инструменти за борба с тероризма, към които е страна.\"Освен това Украйна е сериозно обезпокоена от нелегалните контакти на представители на Сърбия с окупиран Крим\", пояснява министерството.По-рано този месец посланикът на Украйна в Сърбия Александър Александрович заяви, че Белград не прави достатъчно, за да обуздае пътуващите до Източна Украйна сърби, които се бият на страната на проруските сили.Русия обучава сръбски наемници, за да избиват украинци. Русия използва сръбски екстремисти за организирането на преврат в Черна гора, каза той.Интервюто предизвика покачване на напрежението между Киев и Белград.Радикалната партия на Сърбия призова за експулсирането на Александрович по време на заседание на парламента.Сръбското външно министерство също обвини посланика, че се опитва да унищожи топлите отношения между Сърбия и Русия.", "date": "2017.11.08", "title": "Напрежение между Сърбия и Украйна"}
{"url": "http://www.novinite.bg/articles/152512/Otnovo-protesti-v-Kataluniya", "text": "Обща стачка е планирана за сряда в Каталуния по призив на синдикат, който подкрепя  независимостта на автономната област.Засега не е известно обаче до каква степен тя ще бъде последвана, защото не всички профсъюзи я подкрепят. Основната работодателска организация в Каталуния обяви, че зад социалните искания се крият политически, което е забранено от испанската конституция.Междувременно, отстраненият каталунски премиер извършен по думите му от испанския премиер Mариано Рахой.Срещата на Пучдемон с каталунски кметове в Брюксел беше първото публично изявление на бившия каталунски лидер след решението на белгийски съд в неделя да го пусне на свобода при определени условия. ", "date": "2017.11.08", "title": "Отново протести в Каталуния"}
{"url": "http://www.novinite.bg/articles/152537/Germanskiyat-varhoven-sad-prizna-tretiya-pol", "text": "Федералният Върховен съд на ФРГ постанови в регистрите на службата по вписванията да се добави и трети пол. Съдебното решение е обнародвано на сайта на съдебната институция, предаде БНТ.\r\nСега парламентът трябва до 31 декември 2018 да приеме поправки в законодателството, за да може в административни документи графата „пол” да не бъде ограничена до два варианта – „мъжки” и „женски” и „третият пол” да бъде официално признат.\r\nТака Германия ще стане първата европейска държава, която ще дава възможност на граждани да не се определят нито като мъже, нито като жени.\r\n", "date": "2017.11.08", "title": "Германският върховен съд призна третия пол"}
{"url": "http://www.novinite.bg/articles/152567/SASht-se-podgotvyat-za-vojna-s-Rusiya-v-Evropa-predupredi-ruski-general", "text": "\r\nСАЩ се подготвят за война с Русия в Европа с придвижването на бойна техника в региона, информира News.bg.\r\nТова предупреди пред RT руският генерал-полковник Леонид Ивашов, бивш високопоставен представител на военното министерство.Според него Вашингтон иска европейците и руснаците да влязат в конфликт.\"Това е лош сигнал\", предупреди той.\r\nПрезидентът на базираната в Москва Академия за геополитически проблеми поясни, че НАТО няма близък опонент що се отнася до количеството дивизии и военна техника, както и командни структури.Ивашов добави, че новото развитие в Европа подсказва, че военният блок се подготвя да удари Русия.\r\nГенералът се позовава на американската военна структура и разполагането на четири натовски батальона в Източна Европа, които впоследствие \"може да бъдат разширени до бригади и дивизии\".Показва, че те, американците на първо място, се подготвят да започнат война в Европа и вие можете да започнете война в Европа само срещу Русия, алармира генералът. По думите му Москва трябва да си направи заключения и да засили отбранителните възможности по западния фланг.\"Американците искат Европа и Русия да се бият помежду си на европейския театър\", смята той.\r\n", "date": "2017.11.08", "title": "САЩ се подготвят за война с Русия в Европа, предупреди руски генерал"}
{"url": "http://www.novinite.bg/articles/152572/Anuliraha-nezavisimostta-na-Kataluniya", "text": "Испанският Конституционен съд официално анулира едностранната декларация за независимост на Каталуния. Това не е неочаквано, след като документът вече беше обявен за невалиден и от друг съд, информира Нова.А в самата Каталуния - основни шосета и магистрали бяха блокирани от протестиращи, които искат независимост за автономната област. Това се случи след призив за обща стачка в областта. Стигна се и до намесата на полицията, която разгони демонстрантите, за да освободи пътищата.Стачката в Каталуния е по призив на един от синдикатите, който иска независимост за автономната област.Основната работодателска организация в Каталуния обяви, че зад социалните искания се крият политически, което е забранено от испанската конституция.Междувременно, отстраненият каталунски премиер Карлес Пучдемон разкритикува Евросъюза за подкрепата му за действията на официалната власт в Испания.А белгийският премиер Шарл Мишел отрече, че в страната му има правителствена криза заради присъствието на бившия каталунски президент.До изявлението на Мишел се стигна, след като коалиционният му партньор - фламандската партия, изрази подкрепата си за Пучдемон. ", "date": "2017.11.08", "title": "Анулираха независимостта на Каталуния"}
{"url": "http://www.novinite.bg/articles/152547/Damask-SASht-i-Turciya-sa-na-sirijska-teritoriya-nezakonno", "text": "Съединените щати и Турция са на сирийска територия незаконно и Дамаск ще се отнесе като към нашественици. Това заяви съветничка на сирийския президент Башар Асад, цитира NOVA. \"Турция днес е страна колонизатор, военните й сили на наша земя са незаконни. Няма смекчаване на позицията от наша страна и ще се отнесем с тях, както се отнасяме с всеки незаконен нашественик на наша земя\", заяви тя.Съединените щати и Турция подкрепят различни бунтовнически групировки, които са едновременно срещу Башар Асад и ИДИЛ. Турция започна да изгражда наблюдателни постове в провинция Идлиб, в Северозападна Сирия, по силата на споразумение със съюзниците на Дамаск – Русия и Иран.", "date": "2017.11.08", "title": "Дамаск: САЩ и Турция са на сирийска територия незаконно"}
{"url": "http://www.novinite.bg/articles/152556/Dete-dari-plyushenite-si-igrachki-sled-tragediyata-v-Teksas-VIDEO", "text": "Момченце реши да помогне на засегнатите след стрелбата в църквата в Тексас, при която загинаха 26 души, по свой начин. Тим Уайт реши да дари любимите си плюшени играчки, информира Нова.Повече от половината от жертвите са деца, дошли на неделната служба. Убитите са на възраст от 17-месечно бебе до 77-годишен. 14 души от ранените все още са в болница, а състоянието им е сериозно.Междувременно станаха ясни нови детайли от разследването на масовото убийство. Стрелецът Девин Кели е избягал от психиатрична клиника през 2012 г. На служителите от полицията в Ел Пасо, които задържали Кели преди пет години, било казано, че той представлява заплаха за самия себе си и за другите.В доклада на полицията се посочва, че масовият убиец бил изпратен в клиника, след като отправил заплахи към командирите му във военновъздушните сили и опитал да открадне оръжие. Оттам вече признаха, че са пропуснали да уведомят ФБР за причините за уволнението на Девин Кели. Така той минал проверката за чисто минало и купил автомата. ", "date": "2017.11.08", "title": "Дете дари плюшените си играчки след трагедията в Тексас (ВИДЕО)"}
{"url": "http://www.novinite.bg/articles/152515/Italiya-zabrani-publikuvaneto-na-detski-snimki-vav-Facebook", "text": "Италиански съд забрани публикацията на снимки на деца на Facebook, ако единият от родителите не е съгласен, пише NOVA. От социалната мрежа трябва да бъдат свалени и стари снимки в случай, че единият родител забрани публикуване.Италианските власти предупреждават, че дори и да изглежда невинно,  показването на детски снимки крие рискове. Изображенията с деца може да бъдат използвани от педофилски сайтове или да дадат информация на недоброжелатели.Решението на съда бе взето, след като разведен баща спечели дело срещу майката заради публикуване на снимки на детето им. ", "date": "2017.11.08", "title": "Италия забрани публикуването на детски снимки във Facebook"}
{"url": "http://www.novinite.bg/articles/152554/Prez-poslednite-godini-v-Siriya-sa-ubiti-poveche-ot-54-000-ekstremisti", "text": "През последните две години в Сирия са убити повече от 54 000 екстремисти, включително 4200 руски граждани и хора от съседни страни, заяви днес ръководителят на Генералния щаб на въоръжените сили на Русия Валерий Герасимов, цитиран от ТАСС.По думите му руските военни сили в Сирия се сблъскват с подготвен враг с 1500 танка и бронирани машини, над 1200 оръдия и миномети отнети от сирийските и иракските правителствени сили.В допълнение, врагът не изпитвал недостиг на боеприпаси, а материали и средства \"непрекъснато пристигали от чужбина\", допълва генералът.", "date": "2017.11.08", "title": "През последните години в Сирия са убити повече от 54 000 екстремисти"}
{"url": "http://www.novinite.bg/articles/152503/Denyat-zapochva-s-dajd-i-magla", "text": "Днес времето ще е предимно облачно, в сутрешните часове, на места в низините и котловините отново ще е мъгливо. От запад вече започнаха валежи, които до полунощ ще достигнат и източните райони. Ще духа слаб, в източната половина на страната до умерен вятър от изток-югоизток. Максималните температури ще са от 7°-8° в Западна до 15°-16° в Източна България, в София около 11°.Атмосферното налягане е около средното за ноември и ще остане без съществена промяна.В планините ще е облачно и мъгливо. От запад ще завали дъжд, над 2000 м – сняг. Ще духа до силен, по високите и открити части - бурен вятър от юг-югозапад. Максималната температура на височина 1200 метра ще е около 10°, на 2000 метра – около 4°.По Черноморието ще е предимно облачно. През деня ще е без валежи, а вечерта и през нощта срещу четвъртък на места слабо ще превали. Ще духа слаб до умерен вятър от изток-югоизток. Максималните температури ще са 13-14°, колкото тези на морската вода. Вълнението на морето ще е 2-3 бала.", "date": "2017.11.08", "title": "Денят започва с дъжд и мъгла"}
{"url": "http://www.novinite.bg/articles/152527/Bejzbolna-legenda-zagina-v-katastrofa-sas-samoleta-si", "text": "\r\nБившата звезда на Мейджър лийг бейзбол Рой Халадей загина в самолетна катастрофа. 40-годишният Док, какъвто е прякорът му, е претърпял инцидент с летателната машина над Централна Флорида във вторник следобяд. Самолетът ICON A5, който той сам е управлявал, се е разбил близо до Мексиканския залив.\r\nСпортистът прекрати кариерата си през 2013 година и взе лиценз за пилот. Той неведнъж бе изразявал любовта си към летенето.\r\nРой Халадей е със статус на легенда в бейзбола. Бившият играч на Торонто Блу Джейс и Филаделфия Филис е двукратен носител на призна \"Млада звезда на МЛБ\" и има осем участия Мача на звездите.\r\nПрез 2019 година Халадей ще бъде приет посмъртно в Залата на славата на бейзбола в САЩ.\r\n", "date": "2017.11.08", "title": "Бейзболна легенда загина в катастрофа със самолета си"}
{"url": "http://www.novinite.bg/articles/152560/Stivan-Hoking-Chovechestvoto-shte-izchezne-do-2600-g", "text": "Британският учен Стивън Хокинг прогнозира, че човечеството ще изчезне до 2600 г., съобщи Лента.Според физика, цитиран от в. \"Ню Йорк пост\", цивилизацията е застрашена от пренаселване и увеличаващото се потребление на енергия, в резултат на което Земята ще се превърне в огнено кълбо.Ученият призова катастрофата да бъде избегната, като бъде открита подходяща за преселване планета за хората.Той счита, че подходящо място за живот е Алфа Кентавър - най-близката до Слънцето система от три звезди. Там цивилизацията може да живее още около милион години. През април 2016 г. руският бизнесмен Юрий Милнер и британският учен Стивън Хокинг обявиха началото на работата по създаването и отправянето на спътник към Алфа Кентавър. Над аналогичния проект DE-STAR /Directed Energy System for Targeting of Asteroids and ExploRation/ по-рано започнаха да работят в НАСА. ", "date": "2017.11.08", "title": "Стивън Хокинг: Човечеството ще изчезне до 2600 г."}
{"url": "http://www.novinite.bg/articles/152577/Do-Moskva-gori-sgrada-na-razuznavaneto", "text": "Гори сграда до Москва, използвана от руското разузнаване, съобщават руски медии.Полковник Сергей Иванов, говорител на Службата за външно разузнаване, заяви, цитиран от РИА Новости, че пожарът е възникнал в едно от \"техническите съоръжения\" на службата.Според разпространяваната информация в капан са няколко технически служители.Руски медии информират, че по първоначална информация пожарът е възникнал в тунел с кабели по време на ремонт. Трима души са в неизвестност.15 пожарникари се борят с огнената стихия.Сградата е в столичния район Ясеново.", "date": "2017.11.08", "title": "До Москва гори сграда на разузнаването"}
{"url": "http://www.novinite.bg/articles/152574/EK-predloji-30-namalyavane-na-emisiite-ot-avtomobili-do-2030-g", "text": "\r\nЕвропейската комисия предложи 30% намаляване на въглеродните емисии от автомобилите до 2030 г. в сравнение с нивата от 2021 г., като средносрочната цел е 15% до 2025 г., информира Ройтерс.\r\nКомисията отбеляза, че е предложила процентите, за да е сигурно, че ЕС ще изпълни целите за намаляване на емисиите към Парижкото споразумение за климата и че европейската автомобилна индустрия може да запази конкурентоспособността си при производството на \"чисти\" автомобили.\r\n\"Европа в момента не е на правилния път\", каза еврокомисарят за климата и енергетиката Мигел Ариас Канете.\r\nЗа да бъде водеща в световната промяна към електрически автомобили, Европа трябва да въведе ред в собствената си къща, добави той.\r\nПо думите му предложенията целят да доведат до промяна в настоящите тенденции в европейския автомобилен сектор, включително ниския брой продадени електрически автомобили на континента и фактът, че работните места в сектора за производство на електрически автомобили са с отлив към други части на света, особено към САЩ.\r\nСпоред него целите също ще помогнат за възстановяване на доверието в европейския автомобилен отрасъл след възникналите скандали през последните години.\r\nПредложението ни не включва конкретни квоти или мандати за някакви технологии. Предложението позволява на производителите да решат какви технологии да използват, за да изпълнят конкретните цели, поясни Канете.\r\nПланът също ще затегне контрола и наказанията за изгорените емисии от автомобилите.\r\nАко производител надвиши годишните си цели, той ще трябва да плаща глоба от 95 евро на всеки грам въглеродни емисии над лимита за всяка новорегистрирана кола за дадената година.\r\nПредложението все още трябва да бъде одобрено от Европейския парламент и страните членки.\r\nЕвропейската асоциация на автомобилните производители приветства предложението на ЕК, но предупреди, че 30% намаляване на емисиите до 2030 г. може да бъде \"твърде предизвикателно\".\r\nСпоред асоциацията 20% намаляване на емисиите до 2030 г. е постижимо и е на приемлива цена.\r\n", "date": "2017.11.08", "title": "ЕК предложи 30% намаляване на емисиите от автомобили до 2030 г."}
{"url": "http://www.novinite.bg/articles/152532/Patuvashta-biblioteka-za-hora-v-neravnostojno-polojenie", "text": "„Пътуващите книги на Стара Загора” представят проект за хора в неравностойно положение като им предлага подходящи книги, издадени на книжния пазар, информира ДАРИК. „Пътуваща библиотека” ще се организира в центрове, в които са настанени хората в неравностойно положение, ще организира срещи за съвместно четене и обсъждане на книги на място с консултант по библиотерапия; ще се оформят ателиета по арттерапия на място с консултант, по време на които ще се работи с богат набор от рисувателни и приложни техники и художествени материали.   Дейностите по проекта са насочени към две групи в неравностойно положение с различни потребности: хората от „Дом на инвалида – Стара Загора“ и Кризисен център „Самарянска къща“ Стара Загора-партньори в настоящия проект, с огромен опит зад гърба си в работата с хора в риск.   Проектът „Пътуващите книги на Стара Загора“ е сред 22-та общественозначими проектa в областите здравеопазване, социална сфера, култура и образование, опазване на околната среда, избрани да бъдат подкрепени тази година, част от„Избери, за да помогнеш“ на Райфайзенбанк България. Те е предназначена не само за служители на Групата Райфайзен  – своето дарение може да направи всеки съпричастен към предложените каузи.   „Културният живот на Стара Загора е богат, но рядко насочен към хора в неравностойно положение и лица в риск. Те живеят в малки, затворени общества, изолирани от социалния живот в града ни. Идеята на нашия проект е да опитаме да се докоснем до света на тези хора и внимателно да разширим границите му с помощта на библио и арттерапията”, обясняват авторите на проекта.Четенето на книги е доказало своята ефективност върху психичното състояние на хора, подложени на изолация и стрес. Прочетените думи имат способността да предизвикват емпатия и пъстра палитра от емоции. Докато четем често постигаме състояние близко до това при релаксацията. Библиотерапията е наука, която цели да оказва подкрепа чрез литературата, да показва, че читателят не е сам в това, което преживява, да разкрива нови гледни точки, да го мотивира при вземане на трудни решения и да повишава емоционалния му тонус.   Арттерапията позволява едно преживяване в алтернативна действителност, където участникът може да се изрази на безопасно място, да бъде чут и да пренесе позитивния опит от това преживяване в реалния живот. Чрез нея се постига себеизразяване, себепризнаване и повишаване на личната самооценка. Арттерапевтичният процес води до интеграция и преработка на травматичния опит и помага да бъде постигната цялостност на личността. Работата в групата повишава социалният опит, подобрява комуникацията между участниците, навиците в общуването и съпричастността към живота на другите.   От „Пътуващите книги на Стара Загора” обясняват целите на проекта така: „да предизвикаме интерес към четенето и литературата у хората в неравностойно положение от нашите целеви групи; да дарим на библиотеките в тези институции подходяща съвременна литература; да изградим навици за четене и способности за изразяване на емоционални състояния чрез изкуство и творчество; да внесем разнообразие в ежедневието им като направим четенето достъпно и приятно за тях, а творчеството – възможност за себеизразяване и релаксация. Защото любовта към книгите и изкуството е най-добрият начин да направиш света си по-голям и по-красив”.", "date": "2017.11.08", "title": "\"Пътуваща библиотека\" за хора в неравностойно положение"}
{"url": "http://www.novinite.bg/articles/152510/Jelo-Bojchev-GERB-zalichiha-naukata-v-Balgariya", "text": "„Подготвихме алтернативен бюджет. Анализът, който направихме във всяка една сфера, ни накара да подходим доста радикално. Парите на хората се наливат в системи, от които няма да има никакъв резултат и всички ще бъдат недоволни. Трябва да се промени моделът на финансиране“. Това заяви зам.-председателят на ПГ на „БСП за България“ Жельо Бойчев в студиото на БНТ, цитира OFFNews.bg Той даде пример с образованието и здравеопазването.Бойчев припомни, че правителствата на ГЕРБ, които са формирали бюджетите предишните години, не са считали образованието за приоритет.Той посочи, че в здравеопазването през 2009 г. общите разходи са били 2,6 млрд. лв., а предложението за 2018 година е тези разходи да бъдат 4,7 млрд. лв.Той коментира и отношението на управляващите към науката в България.Според него това няма как да се случи, защото млади хора не искат да се занимават с таза дейност. ", "date": "2017.11.08", "title": "Жельо Бойчев: ГЕРБ заличиха науката в България"}
{"url": "http://www.novinite.bg/articles/152555/Ostava-oblachno", "text": "През нощта ще е облачно. Валежите ще обхванат и Източна България, а в западните райони ще спират.В четвъртък над по-голямата част от страната облачността ще е значителна. Главно в източната половина ще превалява дъжд. Разкъсвания и намаления на облачността ще има в Югозападна България. През нощта вятърът ще отслабне, а през деня ще се ориентира от запад-северозапад, ще е слаб, в източните райони до умерен. Минималните температури ще са между 5 и 10 градуса, по Черноморието малко по-високи, максималните предимно между 10 и 15 градуса. Атмосферното налягане слабо ще се повиши. В планините ще преобладава облачно време. Превалявания от дъжд, над 2000 м - от сняг ще има главно в централните и източни райони на Стара планина и в Източните Родопи. Вятърът ще се ориентира от запад-северозапад. Ще е слаб до умерен. Максималната температура на височина 1200 м ще е около 8 градуса, на 2000 м - около 2 градуса По Черноморието ще е облачно и дъждовно. Ще духа до умерен северозападен вятър. Максималните температури ще са 12-14 градуса, близки до температурата на морската вода. Вълнението на морето ще е 2-3 бала.   В петък и събота ще е почти без валежи, само на отделни места са възможни съвсем слаби и краткотрайни превалявания. По-често ще преобладава облачно време, но ще има и разкъсвания и временни намаления на облачността, по-значителни в петък. Дневните температури ще са предимно между 10 и 15 градуса.", "date": "2017.11.08", "title": "Остава облачно"}
{"url": "http://www.novinite.bg/articles/152570/Snimkite-na-Misiyata-nevazmojna-6-zapochnaha-v-Norvegiya", "text": "Холивудската звезда Том Круз пристигна в Норвегия за снимките на шеста част на „Мисията невъзможна 6“. Заснемането закъсня с две седмици, заради контузия на актьора. Сцените ще бъдат снимани в платото „Молитвената скала“, което е известна туристическа аткракция. Лентата трябва за излезе в средата на следващата година, предаде БНТ. ", "date": "2017.11.08", "title": "Снимките на „Мисията невъзможна 6“ започнаха в Норвегия"}
{"url": "http://www.novinite.bg/articles/152511/Pensioner-pochina-na-myasto-sled-kato-skochi-ot-7-miya-etaj", "text": "Пенсионер е намерен мъртъв на улица „Зенит“ 21 в жк „Изгрев“, съобщиха от полицията. Сигналът е постъпил тази сутрин на тел. 112, около 8.15 часа. На място е изпратен екип на Шесто районно управление, предава ДАРИК. Установена е самоличността на починалия – 70-годишен мъж, живеещ на посочения адрес. По първоначални данни той е скочил от 7-ия етаж на сградата. Няма данни за насилие. Районът е отцепен, извършва се оглед. ", "date": "2017.11.08", "title": "Пенсионер почина на място, след като скочи от 7-мия етаж"}
{"url": "http://www.novinite.bg/articles/152531/Spirat-vodata-v-chasti-ot-Sofiya-na-9-noemvri", "text": "На 9 ноември 2017 г. (четвъртък), във връзка с подмяна на пожарен хидрант на ул. „Цветна градина“ , кв. „Лозенец“  се налага спиране на водоподаването от 10:00  до 16:00 часа на клиентите на „Софийска вода”, живеещи в района на:   ул. „Цветна градина“ от ул. „Църноок“ до ул. „Бреза“, ул. „Бреза“ ул. „Николай Лилиев“ от бул. „Черни връх“ до ул. „Вежен“    При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  площад „Хелзинки“.   На 9 ноември 2017 г. (четвъртък), във връзка с подмяна на сградно водопроводно отклонение на ул. „Брегалница“, Център се налага спиране на водоподаването от 10:00 до 17:00 часа на клиентите на „Софийска вода”, живеещи в района на:   ул. „Брегалница“ от ул. „Цар Симеон“ до ул. „Пиротска“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Брегалница“.   На 9 ноември 2017 г. (четвъртък), във връзка с подмяна на спирателен кран на ул. „Владимир Трендафилов\", жк. „Дианабад“  се налага спиране на водоподаването от 10:00  до 20:00 часа на клиентите на „Софийска вода”, живеещи в района на:ул. „Владимир Трендафилов“ от ул. „Крум Кюлявков“ до ул. „Васил Калчев“ ул. „Васил Калчев“ от ул. „Владимир Трендафилов“ до ул. „Апостол Карамитев“, ул. „Св. Пимен Зографски“ - бл. 42, 34 ОДЗ   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владимир Трендафилов“ ъгъла с ул. „Васил Калчев“.   На 9 ноември 2017 г. (четвъртък), във връзка с подмяна на сградно водопроводно отклонение на ул. 517, кв. „Христо Ботев“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на:   ул. 510, ул. 519, ул. „Георги Спасов“ и ул. 511   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 517 №23. На 9 ноември 2017 г. (четвъртък), във връзка с монтаж на спирателен кран на ул. „Самоковско шосе\", кв. „Горубляне“  се налага спиране на водоподаването от 9:00  до 19:00 часа на клиентите на „Софийска вода”, живеещи в района на:   ул. „Самоковско шосе“ от ул. „Обреща“ до бензиностанция OMV   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща“ ъгъла с ул. „Самоковско шосе“ .   На 9 ноември 2017 г. (четвъртък), във връзка с подмяна на спирателен кран на ул. „Илия Кутев\", кв. „Бояна“  се налага спиране на водоподаването от 10:00  до 18:00 часа на клиентите на „Софийска вода”, живеещи в района на:   ул. „Илия Кутев\" от ул. „Беловодски път“ до ул. „Богова стъпка“, ул. „Църковна“, ул. „Учителят“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Кутев“ ъгъла с ул. „Църковна“ .   На 9 ноември 2017 г. (четвъртък), във връзка с подмяна на сградно водопроводно отклонение на ул. „Никола Петков“, с. Казичене се налага спиране на водоподаването от 10:00 до 17:00 часа на клиентите на „Софийска вода”, живеещи в района на:   ул. „Никола Петков“ , ул.  „Георги Бенковски “, ул. „Спас Андреев“ , ул. „Александър Стамболийски  “ , по ул. „Никола Петков“  от ул. „Цар Борис III “ до ул.  „Александър Стамболийски“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Петков“ ъгъла с ул. „Георги Бенковски“.   На 9 ноември 2017 г. (четвъртък), във връзка с подмяна на сградно водопроводно отклонение на ул. „Ташкови ливади“, жк. „Разсадника-Коньовица“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на:   бул. „Възкресение“, ул. „Трънски майстор“, бул. „Вардар“, ул. „Тома Никлев“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трънски майстор“ ъгъла с  бул. „Възкресение“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.11.08", "title": "Спират водата в части от София на 9 ноември"}
{"url": "http://www.novinite.bg/articles/152505/Vujchoto-na-ubitiya-v-Borisovata-gradina-Georgi-Matev-moje-da-se-ukrie", "text": "Вуйчото на убития в Борисовата градина Георги Игнатов изрази притеснения, че обвиненият за тежкото престъпление Йоан Матев може да се укрие, ако излезе на свобода, предава NOVA. Матев бе задържан през февруари - година и половина след убийството на Георги. След като прекара осем месеца в ареста, Софийският градски съд му наложи мярка \"Подписка\". Причината е, че е изтекъл позволеният от закона срок за задържане. Обвинителният акт все още не е внесен в съда.Прокуратурата и защитата на 19-годишния Матев спорят дали трябва да се спазва този период за максимално пребиваване в ареста, който е за непълнолетни, или  срокът от година и половина за навършилите 18 години. Държавното обвинение протестира определението за мярката пред втора инстанция, така че Матев остава в ареста до идния вторник, когато ще се произнесе Апелативният съд.„Като научих, че го пускат, бях шокиран. Защитата на Йоан Матев технически се е опитвала да заобикаля всички етични форми на правото. А прокуратурата е опитвала да ги спре”, коментира пред NOVAИлиян Георгиев, вуйчо на убития Георги. Според него младият мъж трябва да бъде съден като пълнолетен, а не като дете: „Той е бил на ръба на пълнолетието. За мен той е разсъждавал съвсем хладнокръвно в деня, в който е извършил убийството. Той не е дете\". „Страхувам се, че може доказан за мен убиец да излезе на свобода и да се разхожда срещу подписка. Това звучи абсурдно”, категоричен беше той.  Георги Игнатов беше намерен убит с нож на 2 юни 2015 година на пейка в Борисовата градина. Дълго време полицията се опитваше да намери извършителя. Камери в района заснеха как от мястото бяга момче. Кадрите дори бяха изпратени в чужбина за обработка.При разпит ден преди задържането на Матев свидетел потвърдил самоличността му и посочил мястото, където е скрит ножът, с който е извършено престъплението. Смята се, че мотивът за убийството е грабеж.Според съдебнo-медицинска експертиза ножът пасва на прободната рана на Игнатов. ДНК експертиза обаче не е могла да се направи, тъй като по ножа не са били открити биологични следи.Адвокатът на Йоан Матев посочи, че няма категорични доказателства, че именно клиентът му е извършил престъплението. Обвинителният акт все още не е внесен в съда, а за това от прокуратурата винят защитата на Матев, като твърдят, че се използвали хватки за забавяне.", "date": "2017.11.08", "title": "Вуйчото на убития в Борисовата градина Георги: Матев може да се укрие"}
{"url": "http://www.novinite.bg/articles/152566/90-000-ptici-unishtojeni-zaradi-ptichiya-grip-u-nas", "text": "Заради констатираните огнища на Инфлуенца по птиците (грип) до момента са унищожени близо 90 000 птици. Това съобщиха от пресцентъра на Българската агенция по безопасност на храните.Първото огнище на болестта беше констатирано в средата на месец октомври в животновъден обект за отглеждане патици, собственост на „Мейпъл Лийф Полтри“ ЕООД в село Стефаново, община Добрич, област Добрич. Бяха унищожени близо 11 000 птици. Второто и третото огнище беше констатирано в село Узунджово, община Хасково, област Хасково и в село Глушник, община Сливен, област Сливен в лично стопанство - ферма тип „заден двор“. За ликвидиране на заболяването бяха унищожени над 1 500 птици. Четвъртото огнище беше констатирано на 3 ноември в животновъден обект за отглеждане на патици собственост на „Алианс Агрикол“ ООД в село Зимница, община Стралджа, област Ямбол, където бяха унищожени близо 8 хил. патици. Като част от мерките за ликвидиране и недопускане на разпространението на болестта беше умъртвено и цялото стадо кокошки-носачки в животновъден обект собственост на „Милениум 2000“ ООД в землището на село Зимница. Фермата е в непосредствена близост до констатираното огнище и попада в 3-километровата зона, в която се унищожават всички възприемчиви животни. Унищожени са близо 68 хиляди кокошки-носачки. Към момента на територията на област Ямбол е констатирано само едно огнище на заболяването Инфлуенца по птиците във ферма за патици.\r\n", "date": "2017.11.08", "title": "90 000 птици унищожени заради птичия грип у нас"}
{"url": "http://www.novinite.bg/articles/152565/Balgarskiyat-narod-beden-i-bolen", "text": "\r\nОсвен беден, нашият народ е и болен. Това заяви проф. дсн Атанас Атанасов от Българската академия на науките (БАН) по време на представянето на основните резултати от проекта \"Здраве, качество на живот, неравенства. Състояние, взаимни влияния, тенденции и предизвикателства (от емпирия към теория)\", организиран от Института за изследване на обществата и знанието при БАН.\r\nСпоред данните от проучването на БАН над 60% от българите са страдали от поне едно заболяване през последните 3 години. Отделно от това около 60% от българите посочват, че страдат от поне едно нарушение на психичното здраве. Около 65% от анкетираните заявяват, че страдат от поне едно хронично и дълготрайно заболяване, което е диагностицирано от лекар.\r\n\"Излиза, че нашият народ е беден, знаем го всички. Освен това ставаме обаче и болен народ. Нашият народ е болен\", заяви Атанасов. По думите му хората у нас страдат от едно, две, три или повече заболявания, включително и психични.\r\nОрганизаторът на проекта доц. д-р Божидар Ивков също изрази безпокойството си по въпроса за качеството на живот на българите и разходите за здраве от джоба на домакинствата. Според него търсенето на повече пари за здравеопазване от пациентите става тенденция у нас, а разходите за здраве от джоба на пациентите са непропорционални на заплатите и пенсиите в страната. Ивков обясни, че това води до здравни неравенства и асиметрия за всички, живеещи около линията на бедността.\r\nСпоред данните на БАН при заболяване на член от домакинството разходите за лечение достигат катастрофални размери - около 36% от приходите. В някои случаи, при по-силно уязвимите групи, разходите за здравеопазване от джоба на пациентите достигат до над 100% от заплатата или пенсията на хората. \"Тоест, те теглят кредит, за да покрият разходите за здраве\", обясни Атанасов. Той посочи и пример - смяната на една тазобедрена става излиза над 4 000 лв., ако се търси качествена става. В този контекст човек с пенсия от 500 лв. следва да тегли заем, а какво остава за хората с пенсия от 200 лв., попита Атанасов. Според статистиката всеки 10 човек е взимал заем, за да покрие здравните си потребности.\r\nАтанасов обясни още, че водещо място при разходите за здраве от джоба на пациентите заемат разходите за медицински продукти за извънболнично лечение - над 60% от всички разходи за здраве.\r\nСпоред резултатите от проекта на БАН става ясно, че най-честите здравни проблеми у нас се дължат на високото кръвно налягане - над 32% от анкетираните са посочили, че имат такива проблеми. 25% са посочили, че страдат от болки в кръста и краката. 38% от анкетираните са обяснили, че нямат никакво заболяване. 26% обаче са заявили, че страдат от 3 или повече здравни проблема. Около 20% от българите са отговорили, че страдат от сърдечно-съдови проблеми. \"Сърдечно-съдовите проблеми са придобили характер на национален, а не само на здравен проблем\", обясни Атанасов.\r\nТези проблеми се дължат на различни фактори в живота на хората. Наблюдават се различни тенденции, свързани с качеството на живот, образованието, местоживеенето и други фактори като зависимост с възникването на здравен проблем. Така тенденция показва например, че 41% от хората с висше образование имат сърдечно-съдови проблеми. Друга тенденция сочи, че хората в големите населени места страдат по-често от проблеми със сърцето - в София 37% от хората имат сърдечно-съдови заболявания, което е два пъти повече от хората в малките населени места. Стана ясно и че 25% от лицата с доход до 200 лв. месечно страдат от сърдечно-съдови проблеми.\r\nОсновните фактори за болестите са възрастта и индекса на телесна маса. Основните рискови фактори - тютюнопушенето, алкохолът, високото кръвно, високата кръвна захар и други.\r\nДоц. д-р Здравка Тонева от БАН обясни, че здравето на българите е на много ниско равнище и не спира да се влошава. Чувството за това се усилвало допълнително заради високите нива на социални неравенства в здравеопазването и достъпът до здравни ресурси.\r\n\"Здравеопазването в България се разпада\", отсече Тонева. Тя обясни, че хората от селата на практика са лишени от здравни грижи и помощ - 24% от населението е оставено без лекарска помощ. Хората в селата масово не ходили на лекари и не купували лекарства. По димите ѝ само пътните разходи на хората от селата вдига разходите с 40 лв., което е крайно недостатъчно при пенсии от 200 лв.\r\nСпоред Тонева трябва всички закони за здравната политика в България да бъдат пренаписани.\r\nТонева обясни още, че сериозен проблем в здравеопазването се наблюдава относно неосигурените пациенти. \"Известен наш политик, чието име няма да споменавам, е диабетик и трябваше да получи болнично лечение. Настаняват го, лекуват го. Лечението му струва около 23 000 лв. Оказва се, че той не е осигурен. Това била неговата форма на протест против здравната реформа. Накрая той излиза от болницата без да плати нито стотинка, а болницата се натоварва с 23 000 лв. Плаща ги болницата като ограничи разходите по други пера\", разказа Тонева.\r\nПрисъстващи на пресконференцията определиха посочената информация като \"геноцид срещу българите и българското здравеопазване\". В този контекст Ивков спомена реформата по отношение на медицинските експертизи. По думите му тази реформа ще вземе пенсиите на хората, а държавата няма да им намери работа. Те ще трябва да живеят на фотосинтеза.\r\nПроектът \"Здраве, качество на живот, неравенства. Състояние, взаимни влияния, тенденции и предизвикателства (от емпирия към теория)\" на БАН е съставен от 3 отделни изследвания. Изследването за разходите за здраве от джоба на домакинствата е проведено между 800 домакинства. Участниците в извадката на БАН са на възраст над 15 години. Данните за социалното неравенство са от друга извадка, осъществена на база на 2 340 анкетирани лица, отново в същата възрастова група - над 15 години. Извадките са представителни и са на принципа на случайния подбор. Пропорцията на възрастовите групи съответства на демографските пропорции на народа. Проектът обхваща интервал от 3 години - от 2014 година насам.\r\n", "date": "2017.11.08", "title": "Българският народ - беден и болен"}
{"url": "http://www.novinite.bg/articles/152504/Arhangelovden-e", "text": "На 8 ноември църквата почита безплътните небесни сили – Събор на Св. Архангел Михаил. Денят е известен още като Архангеловден, предаде Нова телевизия.Пред престола на Господ винаги стоят седем ангели - наричаме ги архангели. Първият е Св. Архангел Михаил, изобразяван с копие в ръка, тъпчещ дявола с крака. Неслучайно за него казват, че е най-силният ангел. Той представя Божието слово.Архангел Гавраил е носителят на Божиите тайни. От недъзи лекува архангел Рафаил, Уриил просвещава душите ни. Салатиил се застъпва за нас пред Бога, Уехудиил го прославя, а Варахиил ни дарява с Божиите благословии. Ангелите са пазителите на хората, при раждането си всеки от нас получава своя ангел пазител.Хората вярват, че душата не може да напусне тялото, ако Свети Рангел, както са преиначили името на Архангел Михаил, не дойде да я прибере. Легендата разказва, че при подялбата на света на него се е паднало да придружава мъртвите.Народът ни празнува този ден, за да му е по-леко на човек, когато душата му отива при Господ.На този ден имен ден празнуват Ангел, Ангелина, Михаил, Михаела, Райчо, Райна и Рангел.  ", "date": "2017.11.08", "title": "Архангеловден е"}
{"url": "http://www.novinite.bg/articles/152544/Falshiv-sajt-reklamira-krem-za-stavi-ot-imeto-na-zdravnoto-ministerstvo", "text": "Фалшив сайт на Министерството на здравеопазването рекламира крем за стави, а сигналите за затварянето му обикалят различни институции от месец, но резултат все още няма, предава OFFNews.bg Щом отворите   попадате сайт, който ви уверява, че сте във виртуалното пространство на българското Министерство на здравеопазването (все пак, до надписа стои българският герб). Следва интервю, уж публикувано от пресцентъра на МЗ, озаглавено дословно: \"АКО НА ВАС ВИ КАЗВАТ , ЧЕ ДА ИЗЛЕКУВАТЕ КРЪСТА И СТАВИТЕ Е НЕВЪЗМОЖНО СЛЕД 50 ГОДИНИ, ЗНАЙТЕ ТОВА НЕ Е ВЯРНО!\"\"  - ДОКТОРЪТ НА МЕДИЦИНСКИ НАУКИ , ПРОФЕСОР ДИКУЛ ВАЛЕНИН ИВАНОВИЧ\". Под заглавието стои червен надпис - обещание първите купили си чудния крем да го получат с 50% отстъпка. Кремът струва 138 лева, но \"щастливците\" го вземат за 69 лева. От тях се иска да оставят име и телефон, а след като го направят излиза надпис, че скоро с тях ще се свърже мениджър.Нито един от линковете към други рубрики в сайта (напр. \"Министерство\", \"Здраве\", \"Дейност\", \"Документи\", \"Пресцентър\", \"Конкурси\") не е активен, а текстът предизвиква съмнения, че авторът е българин. Неясно е и дали самият Валентин Дикул знае, че е давал интервю за български сайт.Сигнал за сайта е бил подаден в Комисията за защита на потребителите от радио \"Силвър\", а ние потърсихме МЗ и ГДБОП. От министерството, чийто истински сайт е: , ни отговориха, че сме четвъртите или петите, които сигнализираме тази седмица, че са изпратили писмо до сектор \"Киберпрестъпност\" на ГДБОП преди месец и преди дни са изпратили още едно писмо. На въпроса ни какво е предприето Явор Колев от ГДБОП отговори, че са получили писмото преди няколко дни, че се работи и че спирането на сайта не зависи от тях, а от хостинг компанията, която е в чужбина.А докато институциите работят се появяват нови и нови сайтове с такова съдържание. Сайтът  е публикувал същото интервю и също твърди, че е на МЗ.", "date": "2017.11.08", "title": "Фалшив сайт рекламира крем за стави от името на здравното министерство"}
{"url": "http://www.novinite.bg/articles/152536/Pochina-astronavtat-Richard-Gordan", "text": "Астронавтът Ричард Гордън от мисията \"Аполо 12\" почина на 88 години в дома си в Сан Маркос, Калифорния, съобщи Асошиейтед прес.\r\nПървата мисия на Гордън в космоса е \"Джемини 11\" през 1966 г. През 1969 г. той е на орбита около Луната в командния модул на мисията \"Аполо 12\", докато астронавтите Алън Бийн и Чарлз Конрад кацат и стъпват на нейната повърхност. През двата полета Ричард Гордън прекарва 316 часа в космоса. Излизал е два пъти в открит космос. Той се пенсионира през 1972 г.\r\nПреди да се присъедини към НАСА, Ричард Гордън е пилот-изпитател. Той печели самолетната надпревара за купата \"Бендикс\" от Лос Анджелис до Ню Йорк през 1961 г., като поставя рекорд за скорост от 869,74 мили в час (1 миля = 1853 км/ч). Когато е одобрен за астронавт през 1963 г. Гордън става лидер на класа, в който са също Бъз Олдрин и Майкъл Колинс от мисията \"Аполо 11\", както и Юджийн Сърнън - последният човек, стъпил на Луната.\r\nРичард Гордън има шест деца и две доведени деца, както и пет внучета.\r\n", "date": "2017.11.08", "title": "Почина астронавтът Ричард Гордън"}
{"url": "http://www.novinite.bg/articles/152563/Voda-s-nitrati-i-mangan-nad-normata-piyat-v-dve-naseleni-mesta-v-Plevensko", "text": "Високи съдържания на нитрати и манган засякоха здравните инспектори във водата в две населени места в Плевенско. Те са взели 11 проби, като три от тях не са отговаряли на качеството на водата, предназначена за питейно-битови нужди.Две проби в село Койнаре са показали стойност на нитратите повече от два пъти над допустимите - 50 мг/л. В село Лазарово пък пробата е била със завишено съдържание на манган – 182,20 мг/л при допустими 50 мг/л. Там водата не е отговаряла и на показателите за цвят и мътност. Взети са мерки за отстраняване на проблема, ще се извършва още проверки от Регионалната здравна инспекция. В региона няма селища с режим на водата.", "date": "2017.11.08", "title": "Вода с нитрати и манган над нормата пият в две населени места в Плевенско"}
{"url": "http://www.novinite.bg/articles/152526/Otkriha-kolesnici-ot-kitajska-pogrebalna-procesiya-na-2400-godini", "text": "Археолози откриха погребални ями на 2400 години в Централен Китай с останки от колесници и коне, използвани за погребението на древен владетел, съобщи в. \"Дейли мейл\".\r\nПри разкопките в района край гр. Синчжън в провинция Хънан са открити 18 такива ями с коне и колесници и повече от 3000 гроба. От февруари от най-голямата яма са извадени четири колесници и скелетите на повече от 90 коне.\r\nНамерени са и бронзови артефакти. Те са показателни за използваните по това време технологии, както и за социалния статут на семейството.\r\nГлавната гробница обаче е ограбена и археолозите още не могат да определят на кого точно е принадлежала.\r\nТри от колесниците са били за ежедневна употреба на владетеля и съпругата му, но една се откроява, защото е по-голяма и украсата ѝ е по-разточителна. Тя вероятно е била с церемониална функция. Дълга е 2,56 м и е широка 1,66 м. Колесницата има навес за слънце и дъжд и е декорирана с бронз и кост.\r\nПогребението е от династията Чжоу, която предхожда династията Цин. Тя е управлявала най-продължително в китайската история, но властта ѝ не е била консолидирана и отделните царства са воювали помежду се.\r\n", "date": "2017.11.08", "title": "Откриха колесници от китайска погребална процесия на 2400 години"}
{"url": "http://www.novinite.bg/articles/152516/GERB-iskat-ostavkata-na-socialista-Ivo-Hristov", "text": "ГЕРБ скочиха срещу изявленията на социалиста Иво Христов, който защити изявленията на руското външно министерство, че съветската армия е спасила българските евреи, както и че 80% от българите са дебили, които не могат да се подписват.\"ГЕРБ осъжда остро това изявление\", обяви от трибуната Тома Биков. По думите му подобно изказване е унизително за институцията НС. Освен това коментара на социалиста бил и гавра с паметта на онези българи, които са защитили българските евреи по време на Втората световна война.\"Спасяването на българските евреи е хуманно достижение от европейски мащаб\", сподели Биков. За това от ГЕРБ зоват да не се отказваме от себе си.Тома Биков поиска червените да излязат с позиция за думите на Иво Христов. Според него левицата трябва да се разграничи от него и дори да го изключи от парламентарната си група. Герберите настояха за оставката му още днес.Биков обвини червените в шизофренно мълчание. ГЕРБ искат и държавният глава да се разграничи от изказването на Христов, който беше част от инициативния комитет, издигнал кандидатурата му за държавен глава.", "date": "2017.11.08", "title": "ГЕРБ искат оставката на социалиста Иво Христов"}
{"url": "http://www.novinite.bg/articles/152551/Opoziciyata-vnasya-vota-na-nedoverie", "text": "Парламентарните групи на БСП и ДПС ще внесат вота на недоверие към кабинета, след като бюджетът за 2018 г. мине на второ четене.Въпреки първоначално обявената позиция на левицата темата да бъде корупция, групите на БСП и ДПС обсъждат четири теми за вота на недоверие към Борисов и коалиционните партньори от Обединени патриоти.Предстоят разговори и с групата на Веселин Марешки ВОЛЯ.\"БСП и ДПС имат решение на партийните си органи на най-високо ниво за това, че това правителство и водената от него политика е вредна и опасна за страната\", заяви Жельо Бойчев от БСП, пише БГНЕС.\"Изразихме съгласие, че вот на недоверие заслужава всяка една сфера от дейността на това правителство, но вот на недоверие за цялостна политика ще даде възможност на това правителство да не бъде атакувано в следващите шест месеца. Затова БСП предложи фокусът да бъде поставен за вот на недоверие за несправянето с борбата с корупцията. Това може да бъде насочено и в сферата на националната сигурност, здравеопазването, демографската политика. Остана допълнително да бъдат уточнени мотивите и конкретната тема“, подчерта депутатът от левицата. ", "date": "2017.11.08", "title": "Опозицията внася вота на недоверие"}
{"url": "http://www.novinite.bg/articles/152571/Balgarki-ucheni-shte-badat-otlicheni-na-Svetovniya-den-na-naukata", "text": "Три жени учени ще получат признание за своя огромен научен потенциал под формата на стипендия от 5000 евро този петък. Имената на българките победителки по програмата „За жените в науката“ за 2017 г. ще бъдат обявени на официална церемония на 10 ноември, Световният ден на науката за мир и развитието.Събитието ще се състои от 11 ч. в Софийски университет „Св. Климент Охридски“. Университетът заедно с L’Oréal България и Националната комисия за ЮНЕСКО-България са партньори и съорганизатори за тази прекрасна инициатива, целяща да окуражи младите жени в България са изберат професионално развитие именно в научната сфера.Програмата за провежда за седма поредна година е България, като от за първи път в историята на програмата победителките са учени от трите основни научни направления – биология, химия и физика.Инициативата „За жените в науката“ на L'Oréal и ЮНЕСКО стартира през 1998 г. Това е уникална програма, създадена да отличава и насърчава жените учени по цял свят, които чрез работата си допринасят за развитието и прогреса на науката. В продължение на близо 2 десетилетия L'Oréal и ЮНЕСКО усилено подкрепят утвърдени жени учени, насърчават повече млади жени да изберат научна кариера, оказват им помощ в изследователските им проекти и им отдават заслужено признание за отличните им постижения в област, в която жените са слабо представени - според данни на ЮНЕСКО едва 28% от учените в цял свят са жени.От основаването си през 1998 г. „За жените в науката“ е отличила над 2700 жени учени в 115 държави. Днес програмата се състои от Глобални награди „За жените в науката“, Международна програма International Rising Talents и Национални и регионални стипендии. Националното издание на програмата „За жените в науката“ стартира в България през 2010 г. в партньорство между Софийския университет „Св. Климент Охридски“, Националната комисия за ЮНЕСКО в България и L’Oréal България. Стипендиите са предназначени за млади жени учени и имат за цел да подкрепят тяхната научноизследователска кариера. От 2011 г. до 2013г. програмата награждава по две жени учени в сферата на естествените науки със стипендии от по 5000 евро.От 2014 г. поради големия интерес към конкурса организаторите предоставят още една стипендия и по този начин всяка година вече три българки учени получават средства, за да реализират своите научни проекти и амбиции да променят света.    ", "date": "2017.11.08", "title": "Българки учени ще бъдат отличени на Световния ден на науката"}
{"url": "http://www.novinite.bg/articles/152553/S-01-e-uvelichen-oborotat-pri-targoviyata-na-drebno", "text": "\r\nС 0.1% е нарастнал оборотът в раздел \"Търговия на дребно, без търговията с автомобили и мотоциклети\" по съпоставими цени спрямо предходния месец. Това показват предварително изгладени данни през септември 2017 г. на Националния статистически институт.\r\nПрез септември 2017 г. оборотът в търговията на дребно, изчислен въз основа на календарно изгладени данни, бележи ръст от 2.3% в сравнение със същия месец на предходната година.\r\nПрез септември 2017 г. се наблюдава увеличение на оборота спрямо предходния месец при: търговията на дребно чрез поръчки по пощата, телефона или интернет - с 3.0%, търговията на дребно с разнообразни стоки, търговията на дребно с битова техника, мебели и други стоки за бита и търговията на дребно с фармацевтични и медицински стоки - по 0.9%.\r\nУвеличение на оборота при търговията на дребно с текстил, облекло, обувки и кожени изделия е с 0.6%, при търговията на дребно с хранителни стоки, напитки и тютюневи изделия е с 0.2%.\r\nНамаление е регистрирано при търговията на дребно с компютърна и комуникационна техника - с 2.1%, и търговията на дребно с автомобилни горива и смазочни материали - с 1.9%.\r\nПрез септември 2017 г. в сравнение със същия месец на 2016 г. оборотът е увеличен при търговията на дребно с разнообразни стоки - с 13.1%, търговията на дребно с битова техника, мебели и други стоки за бита - с 9.9%, и търговията на дребно с компютърна и комуникационна техника - с 8.2%. Спад е регистриран при търговията на дребно с автомобилни горива и смазочни материали - с 12.4%.\r\nПо предварителни данни през септември 2017 г. индексът на продукцията в сектор \"Строителство\", изчислен въз основа на сезонно изгладени данни, е с 1.0% под равнището от предходния месец.\r\nКалендарно изгладените данни показват увеличение от 6.0% на строителната продукция през септември 2017 г. в сравнение със същия месец на 2016 година.\r\nПо предварителни данни през септември 2017 г. индексът на продукцията в сектор \"Строителство\", изчислен въз основа на сезонно изгладени данни, е с 1.0% под равнището от предходния месец, отчитат от НСИ. Същевременно по календарно изгладените данни показват увеличение от 6.0% на строителната продукция през септември 2017 г. в сравнение със същия месец на 2016 година.\r\nПрез септември 2017 г. индексът на произведената строителна продукция, изчислен от сезонно изгладени данни, е под нивото от предходния месец. Продукцията от сградното строителство намалява с 1.4%, a от гражданското/инженерното строителство - с 0.4%.\r\nСпоред официалната статистика на годишна база ръстът на строителната продукция през септември 2017 г., изчислен от календарно изгладени данни бележи увеличение е с 12.3% за сградното строителство, където докато при гражданското/инженерното строителство е регистрирано намаление от 1.1%.\r\nПо предварителни данни през септември 2017 г. индексът на промишленото производство, изчислен от сезонно изгладените данни, се увеличава с 0.3% в сравнение с август 2017 година.\r\nПрез септември 2017 г. при календарно изгладения индекс на промишленото производство е регистриран ръст от 3.2% спрямо съответния месец на 2016 година.\r\nПрез септември 2017 г. увеличение спрямо предходния месец е регистрирано в преработващата промишленост - с 0.6%, а намаление е отчетено в добивната промишленост - с 0.8%, и в производството и разпределението на електрическа и топлоенергия и газ - с 0.5%.\r\nПо-значителен ръст в преработващата промишленост се наблюдава при: производството на превозни средства, без автомобили - с 11.0%, ремонта и инсталирането на машини и оборудване - с 10.3%, производството на напитки -с6.3%, производството на автомобили, ремаркета и полуремаркета - с 5.8%.\r\nСпад при преработващата промишлност е регистриран при: производството на компютърна и комуникационна техника, електронни и оптични продукти - с 12.9%, производството на химични продукти - с 9.3%, производството на метални изделия, без машини и оборудване - с 5.7%, производството на тютюневи изделия - с 4.1%.\r\nНа годишна база ръст на промишленото производство, изчислен от календарно изгладените данни, е отчетен в добивната промишленост - със 7.7%, и в преработващата промишленост - с 4.3%, а спад е регистриран в производството и разпределението на електрическа и топлоенергия и газ - с 3.5%.\r\nПо-значително увеличение в преработващата промишленост спрямо предходната година се наблюдава при: производството на основни метали - с 28.1%, производството на машини и оборудване с общо и специално предназначение - със 17.9%, производството на автомобили, ремаркета и полуремаркета - с 14.2%.\r\nУвеличение има и при производството на изделия от каучук и пластмаси - с 13.9%. Намаление е отчетено при обработката на кожи; производството на обувки и други изделия от обработени кожи без косъм - с 12.5%, производството на метални изделия, без машини и оборудване - със 7.9%, производството на облекло - с 6.6%, производството на мебели - с 5.7%.\r\nПо предварителни данни през септември 2017 г. индексът на промишленото производство, изчислен от сезонно изгладените данни, се увеличава с 0.3% в сравнение с август 2017 година.\r\nПрез септември 2017 г. при календарно изгладения индекс на промишленото производство е регистриран ръст от 3.2% спрямо съответния месец на 2016 година.\r\nПрез септември 2017 г. увеличение спрямо предходния месец е регистрирано в преработващата промишленост - с 0.6%, а намаление е отчетено в добивната промишленост - с 0.8%, и в производството и разпределението на електрическа и топлоенергия и газ - с 0.5%.\r\nПо-значителен ръст в преработващата промишленост се наблюдава при производството на превозни средства, без автомобили - с 11.0%, ремонта и инсталирането на машини и оборудване - с 10.3%, производството на напитки - с 6.3%, производството на автомобили, ремаркета и полуремаркета - с 5.8%.\r\nСпад е регистриран при производството на компютърна и комуникационна техника, електронни и оптични продукти - с 12.9%, производството на химични продукти - с 9.3%, производството на метални изделия, без машини и оборудване - с 5.7%, производството на тютюневи изделия - с 4.1%.\r\nНа годишна база ръст на промишленото производство, изчислен от календарно изгладените данни, е отчетен в добивната промишленост - със 7.7%, и в преработващата промишленост - с 4.3%, а спад е регистриран в производството и разпределението на електрическа и топлоенергия и газ - с 3.5%.\r\nПо-значително увеличение в преработващата промишленост спрямо предходната година се наблюдава при: производството на основни метали - с 28.1%, производството на машини и оборудване с общо и специално предназначение - със 17.9%, производството на автомобили, ремаркета и полуремаркета - с 14.2%, производството на изделия от каучук и пластмаси - с 13.9%.\r\nНамаление е отчетено при: обработката на кожи; производството на обувки и други изделия от обработени кожи без косъм - с 12.5%, производството на метални изделия, без машини и оборудване - със 7.9%, производството на облекло - с 6.6%, производството на мебели - с 5.7%.\r\n", "date": "2017.11.08", "title": "С 0,1% е увеличен оборотът при търговията на дребно"}
{"url": "http://www.novinite.bg/articles/152524/Zashto-Sofiya-popadna-v-klasaciya-za-naj-zadrasteni-gradove", "text": "София е в топ 100 на градовете с най-големи задръствания. На 83-то място се наредихме в световна класация сред 189 населени места, информира Нова телевизия.В задръствания прекарваме средно по 38 минути на ден, или общо 144 часа на година. Повече време се губи вечер – тогава пътуването е с 66% по-дълго от нормалното. Благодарение на тези цифри София за първи път попада в топ 100 на световна класация за градове с най-големи задръствания.Една от основните причини за това е увеличаването на броя на автомобилите. По данни на КАТ новорегистрираните коли на ден са повече от 400. На година достигат вече 14 000. За сравнение преди години броят им е бил около 9000.„Урбанизацията е световен процес и той се проявява във всички големи градове. София не прави изключение. Колите се увеличават. В същото време по данни на Евростат София е на много добро място в Европа по отношение на използването на градския транспорт. В челната петица сме заедно с градове като Мадрид и Хелзинки. Продължаваме политиката по обновяването му, както и по строителството на метрото, така че все повече хората да го използват”, коментиразам.-кметът по транспорта Евгени Крусев.Работи се активно по доизграждането на околовръстния път на София, който ще изнесе голяма част от трафика от центъра на града. Паралелно с това продължава и работата по ринговите булеварди, уточни Крусев. ", "date": "2017.11.08", "title": "Защо София попадна в класация за най-задръстени градове?"}
{"url": "http://www.novinite.bg/articles/152550/Problem-za-fermerite-ako-deklaracii-za-dohodite-se-podavat-samo-po-elektrono", "text": "\r\nПри първото четене на промените в Закона за данъците върху доходите на физическите лица (ЗДДФЛ) днес депутатите решиха да отпадне 5-процентната отстъпка, която гражданите ползваха при електронно подаване на данъчната декларация. В момента при онлайн подаването на декларацията до 31 март се ползва отстъпка от данъка, който се дължи за последните три месеца от предходната година. Статистиката показвала, че близо 70 на сто от декларациите вече се подават онлайн.\r\nСпоред финансовото министерство има възможност годишната данъчна декларация задължително да започне да се подава от всички по електронен път, което ще омаловажи съществуването на 5-процентната отстъпка. Така в бюджета щели да постъпят около 1,2 млн. лв.\r\nСрещу тези промени обаче се обявиха от ДПС и БСП, като особено рязко се противопостави депутатът от ДПС Адлен Швекед, която посочи, че електронното подаване на декларациите от земеделските производители по селата ще ги затрудни изключително много.\r\nМинистерството на финансите обаче все още не е предложило задължително депозиране на декларациите по електронен път, затова на този етап проектът не би засегнал дребните фермери.\r\n", "date": "2017.11.08", "title": "Проблем за фермерите, ако декларации за доходите се подават само по електроно"}
{"url": "http://www.novinite.bg/articles/152552/Balgariya-vtora-po-broj-fermeri-v-ES", "text": "България е втора в ЕС по брой наети в селското стопанство. Преди нас е само Румъния, показват данни на Евростат.В Съюза така са си изкарвали прехраната около 10 милиона души през 2015 г., около 4.4% от всички работещи. Сред страните членки с най-нисък дял (около 1 на сто) са Люксембург, Великобритания, Белгия, Малта, Швеция и Германия.Първенец е Румъния с 26%, следвана от България с 18%.През 2016 г. около 1/3 (35%) от работещите в селското стопанство са били жени. В това отношение Австрия има най-големия дял - 45%, следвана от Румъния (43%), Полша, Гърция и Словения (по 41%). В противоположния край - с най-малко жени в селското стопанство - са Ирландия (12%) и Дания (20%).Близо 60% от работещите в селското стопанство в ЕС са между 40 и 64 години, 32% са на възраст под 40. 9% са над 64 г. Най-много фермери 64 г. има в Португалия (42%), Ирландия (22%) и Великобритания (19%).", "date": "2017.11.08", "title": "България втора по брой фермери в ЕС"}
{"url": "http://www.novinite.bg/articles/152573/Patriotite-vnesoha-signal-do-Cacarov-sreshtu-DOST", "text": "Патриотите внесоха сигнал до главния прокурор Сотир Цацаров срещу ДОСТ. Сигналът е относно това, че Местан и партия ДОСТ, предявиха претенции към българската държава за признаване турско малцинство в България, което е против Конституцията и законите на страната, обясни пред журналисти Юлиан Ангелов от \"Обединени патриоти\", информира БНТ.\r\n„Има достатъчно текстове в НК, по които може да бъде подведен под отговорност Местан и други политици от партията му. С тези изказвания те разделят обществото и партията им работи за това да разделя българските граждани на расов, религиозен или друг етнически произход, което е недопустимо“, каза Ангелов.\r\nНадяваме се българската прокуратура да вземе мерки и да направи така, че докаже всички неща, които са обществена тайна вече - за кого работи Местан и партия ДОСТ. И тази партия да се забрани в България, както и хората, които обслужват чужди национални и държавни интереси, да бъдат преследвани от закона, допълни депутатът от ОП.\r\n", "date": "2017.11.08", "title": "Патриотите внесоха сигнал до Цацаров срещу ДОСТ"}
{"url": "http://www.novinite.bg/articles/152569/Pchelarite-poluchavat-okolo-24-mln-lv-darjavna-pomosht-de-minimis", "text": "\r\nДържавна помощ по програма \"де минимис\" за около 2,4 млн. лeва ще получат пчеларите. Това стана ясно на среща между зам.-министрите на земеделието, храните и горите д-р Цветан Димитров и д-р Лозана Василева с представители на пчеларски организации, съобщиха от Министерството на земеделието, храните и горите.\r\nОчаква се парите да бъдат одобрени на заседание на Управителния съвет на държавен фонд \"Земеделие\" в понеделник. Пчеларите ще получат парите до Нова година. Ставката на пчелно семейство ще бъде определена след подаването на заявленията.\r\nПомощта \"де минимис\" ще бъде дадена за пчелини с от 20 до 200 кошера. В условията за отпускането й няма да се включва ангажимент за запазване на пчелните семейства. Целта е през пролетта стопаните да обявят реалните данни за смъртността на пчелите през зимния период.\r\nНа срещата бе обсъдена идеята за следващата финансова година да се търси и възможност за целева кредитна линия, според възможностите на бюджета. Тя да подкрепи пчелари, които са в преход към биологично производство.\r\nНа срещата беше обявено и, че предстоят да бъдат направени проверки на пчелините у нас според анализа на риска от служители на Министерството на земеделието, храните и горите и Българската агенция по безопасност на храните.\r\n", "date": "2017.11.08", "title": "Пчеларите получават около 2,4 млн. лв. държавна помощ „де минимис“"}
{"url": "http://www.novinite.bg/articles/152540/Promishlenoto-proizvodstvo-raste-na-godishna-baza", "text": "Промишленото производство е нараснало през септември 2017 г. с 3,2% на годишна база, съобщи НСИ при представянето на данните за календарно изгладения индекс. Така ръстът на годишна база продължава осми пореден месец. По предварителни данни през септември 2017 г. индексът расте и на месечна база с 0,3% спрямо август 2017 година.На годишна база ръст на промишленото производство, изчислен от календарно изгладените данни, е отчетен в добивната промишленост - със 7,7%, и в преработващата промишленост - с 4,3%, а спад е регистриран в производството и разпределението на електрическа и топлоенергия и газ - с 3,5%.По-значително е увеличението в преработващата промишленост при: производството на основни метали - с 28,1%, производството на машини и оборудване с общо и специално предназначение - със 17,9%, производството на автомобили, ремаркета и полуремаркета - с 14,2%, производството на изделия от каучук и пластмаси - с 13,9%.Намаление е отчетено при: обработката на кожи; производството на обувки и други изделия от обработени кожи без косъм - с 12,5%, производството на метални изделия, без машини и оборудване - със 7,9%, производството на облекло - с 6,6%, производството на мебели - с 5,7%.През септември 2017 г. увеличение спрямо предходния месец има в преработващата промишленост - с 0,6%, а намаление е отчетено в добивната промишленост - с 0,8%, и в производството и разпределението на електрическа и топлоенергия и газ - с 0,5%.По-значителен ръст в преработващата промишленост се наблюдава при: производството на превозни средства, без автомобили - с 11%, ремонта и инсталирането на машини и оборудване - с 10,3%, производството на напитки - с 6,3%, производството на автомобили, ремаркета и полуремаркета - с 5,8%.Спад е регистриран при: производството на компютърна и комуникационна техника, електронни и оптични продукти - с 12,9%, производството на химични продукти - с 9,3%, производството на метални изделия, без машини и оборудване - с 5,7%, производството на тютюневи изделия - с 4,1%.", "date": "2017.11.08", "title": "Промишленото производство расте на годишна база"}
{"url": "http://www.novinite.bg/articles/152542/Honkong-ostava-naj-poseshtavaniyat-ot-turisti-grad-i-tazi-godina", "text": "Хонконг остава най-посещаваният град в света от международни туристи въпреки обтегнатите отношения с Китай, предава Bloomberg.В доклад за топ 100 на най-посещаваните градове в света за 2017 г., който подчертава растежа на азиатския туризъм, консултантската компания Euromonitor International казва, че се очаква 25,7 млн. души да посетят Хонконг тази година.Броят е с 3,2% по-нисък от този през 2016 г. до голяма степен заради напрежението с Китай, което се засили тази година, докато Пекин се опитва да упражни повече контрол над територията.Euromonitor очаква спадът да бъде краткотраен и растежът отново да се ускори от следващата година, като посетителите в Хонконг ще достигнат забележителните 45 млн. души до 2025 г.За разлика от Хонконг тайландската столица Банкок отбелязва допълнителен ръст на броя на посетителите тази година, което до голяма степен е свързано с туристическите пакети, насочени към пътуващите за пръв път от Китай. Според данните посетителите в столицата през 2017 г. ще бъдат с 9,5% повече, достигайки 21,3 млн. души – повишение, с което застава много пред Лондон, заемащ трето място с 19,8 млн. души.Посещенията в Лондон са се увеличили с 3,4% през 2017 г., което до голяма степен се дължи на 15-процентното поевтиняване на паунда след вота за излизане на страната от Европейския съюз през юни миналата година. Това е помогнало да се променят възприятията за това, че Великобритания е скъпо място за туризъм.„Обезценяването на валутата силно подкрепи туризма отвън за Великобритания“, казва Каролин Бремнър, ръководител на отдела за пътувания в Euromonitor. “Сега се смята, че си струва цената“.Euromonitor предупреждава обаче, че „отскокът заради Brexit” скоро може да приключи, ако излизането на страната от ЕС през март 2019 г. подкопае водещата позиция на Лондон във финансовата индустрия и статута ѝ на хъб за стартъп компании.Според консултантската компания Лондон може да спадне до шесто място в класацията през следващите седем години в резултат на силния ръст на туристи към Азия. Euromonitor очаква 47 азиатски града да бъдат в топ 100 до 2025 г. спрямо 41 сега и само 34 през 2010 г.„Влиянието на вътрешноазиатските пътувания, най-вече от Китай, не може да бъде подценявано“, казва Ваутер Геертс, старши анализатор в Euromonitor и автор на доклада, подготвен за World Travel Market – най-голямото изложение в индустрията. „Азиатско-тихоокеанският е изключителният регион, който води до промените в туристическата среда през последното десетилетие и се очаква това да продължи през идното десетилетие“.Проучването разкрива още, че екстремистките атаки са имали различен ефект върху градовете. Макар че Истанбул отчита спад от 5,8% на туристите тази година до 9,2 млн. души, градове като Лондон, Париж и Барселона не отбелязват дългосрочни последици.Докладът показва, че голяма част от туризма към Истанбул и други средиземноморски дестинации, засегнати от атаките, например Тунис и Египет, се е пренасочил към Гърция и Италия, които се смятат за „сравнително тихи и стабилни“.Гърция е напът да отбележи рекордна година, като критският град Хераклион отчита най-бързия ръст в Европа в топ 100 – туристите там са се увеличили с 11,2% тази година до над 3 млн. души. Гръцката столица Атина също се радва на възход с повишение на броя на туристите от 10%, с което се качва една позиция нагоре в класацията до 47-ма.За Гърция вълната от посещения е особено важна, тъй като туризмът представлява една пета от икономиката, която се сви с 25% по време на дълговата криза през последните години. Според оценки на World Travel & Tourism Council туризмът през 2017 г. ще подкрепи икономиката на Гърция с 6,9% и почти 1 млн. работни места.Ню Йорк е градът в САЩ, който се намира най-напред в класацията, запазвайки осмото си място след ръст на посещенията от 3,6% до 13,1 млн. души през 2017 г. Маями е вторият най-посещаван американски град с 8,1 млн. души и ръст от 3,1%. ", "date": "2017.11.08", "title": "Хонконг остава най-посещаваният от туристи град и тази година"}
{"url": "http://www.novinite.bg/articles/152507/Tryabva-li-da-se-priznae-tursko-malcinstvo-u-nas", "text": "От партия ДОСТ искат у нас да бъде признато официално турско малцинство. В ефира на „Здравей, България” темата коментираха режисьорът Евгений Михайлов и депутатът от групата на „Обединените патриоти” Искрен Веселинов.„Трябва да живеем спокойно в евроатлантическа България. А единната нация се състои от различни етноси”, заяви Михайлов.Според Веселинов пък обособяването на турско малцинство е в противоречие с Конституцията.„Това искане е изпробване на имунната система на българското общество. Защитават се стратегически интереси на Турция, а тя иска отделна общност в България, която да е лоялна към Анкара”, категоричен бе Веселинов.Той упрекна етническите партии у нас в насаждане на омраза от страна на българските турци към останалата част от населението на страната ни.", "date": "2017.11.08", "title": "Трябва ли да се признае турско малцинство у нас"}
{"url": "http://www.novinite.bg/articles/152517/Deputatite-glasuvat-parite-za-zdrave", "text": "Депутатите ще гледат на първо четене бюджетите за следващата година. Първо ще бъдат гласувани парите за Здравната каса и общественото осигуряване, информира Нова телевизия.В документите е заложено повишение на пенсиите, майчинските, детските, както и минималният дневен размер на обезщетението за безработица. То обаче ще се получава при нови условия.Ще растат също и осигуровките и пенсионната възраст. В бюджета на НЗОК се придвижат с 400 милиона лева повече. Увеличението ще е основно за болнична помощ и лекарства. ", "date": "2017.11.08", "title": "Депутатите гласуват парите за здраве"}
{"url": "http://www.novinite.bg/articles/152518/Poskapvaneto-na-yajcata-shte-prodalji-okolo-2-3-sedmici", "text": "По данни на Държавната комисия по стоковите борси и тържищата цената на яйцата се е увеличила между 30 и 50 на сто. Екипът на \"Денят започва\" потърси причините за шоковото поскъпване и прогноза докога ще продължи, преаде БНТ.\r\nСпоред председателя на Съюза на птицевъдите у нас Димитър Белоречков нормалната цена на яйцата в момента е до 30 стотинки за брой и всяка цена над тази е изкуствено завишена.Ние работим цяла година на ръба на себестойността, а себестойността е някъде около 15 стотинки без опаковка и без ДДС, каза той.\r\nПо думите му причините за рекордното поскъпване са няколко - \"така наречената смяна на стадата\", традиционно по-голямото търсене на яйца в този сезон, сериозните катаклизми в Европа и в България и ликвидирането на около 100 000 птици заради фипронила и още 50 000 птици заради птичия грип, както и проблеми на производителите с търговските вериги.\r\nДимитър Белоречков направи прогноза, че до Коледа пазарът на яйца ще се нормализира.\r\nВ студиото на \"Денят започва\" темата коментира и Едуард Стойчев - бивш председател на Държавната комисия по стоковите борси и тържищата.\r\nСпоред него българските производители на яйца имат нужда от подкрепа заради загубите, които търпят в последно време. Проблемите с фипронила пък са отворили огромна пазарна ниша в Европа, към която вероятно е насочен в момента полският износ на яйца.И колкото и да звучи лошо за нашите производители явно, че Полша диктува цената на яйцата в България, каза Стойчев.\r\nПроверка показва, че по стоковите борси има \"лек дефицит\" на яйца, от което незабавно се възползват търговците и цената тръгва нагоре, продължи експертът.Не е страшна цената на едро. Проблем е какво достига до нас като потребители в магазинната мрежа, подчерта Стойчев.\r\nПо думите му \"този пик в цената ще продължи около 2-3 седмици и цената ще се регулира отново\".\r\n", "date": "2017.11.08", "title": "Поскъпването на яйцата ще продължи около 2-3 седмици"}
{"url": "http://www.novinite.bg/articles/152546/Norvegiya-e-iznesla-rekordno-kolichestvo-priroden-gaz-za-Evropa", "text": "Норвегия по време на последната газова година (от октомври) е изнесла за Европа рекорден обем газ - 123 милиарда кубически метра, каза старши вицепрезидент на маркетинг и търговия Statoil Thor Мартин Анфинсен на Европейска газова конференция в Есен.„Виждаме по-голямо търсене в Европа по различни причини”, допълни той. Мениджърът на Statoil отбеляза, че Норвегия обслужва 25% от потреблението на газ в Европа.В разговор с Интерфакс той каза, че Statoil продава природен газ (LNG) от норвежкия проект Snohvit.Той добави, че компанията купува газ от трети страни, но повече, за да оптимизира портфейла - половината от обема е получен от находището. През следващата година се очаква обемите ще останат на същото ниво.Говорейки на конференция в Милано в Италия, служители от германската RWE, френската Total и Engie, норвежката Statoil и на Petronas Energy заявиха, че вълната от LNG, която първоначално е бе прогнозирана за 2016 г. и след това за тази година, не успя да се осъществи.„Това няма да се промени много през следващите години”, каза Филип Ведрен, директор по доставките на газ в Engie.Азиатското търсене на LNG беше много по-силно от очакваното - особено в Китай - и Европа успя да посрещне малко по-голямото си търсене от Русия и Норвегия.", "date": "2017.11.08", "title": "Норвегия е изнесла рекордно количество природен газ за Европа"}
{"url": "http://www.novinite.bg/articles/152522/Ivo-Hristov-se-izvini-za-obidnite-si-izkazvaniya", "text": " \r\nДепутатът от   се извини за обидните си изказвания.\r\nПрипомняме, че народният представител от левицата си позволи да каже, че 80% от българите са , цитира NOVA. \r\n„Поднасям своите извинения към всички тези, които са били засегнати от едни или други мои непремерени ”, заяви Христов.\r\n", "date": "2017.11.08", "title": "Иво Христов се извини за обидните си изказвания"}
{"url": "http://www.novinite.bg/articles/152528/Plashtame-v-broj-do-5000-lv", "text": "Намалява се прагът за ограничаване на плащанията в брой от 10 000 лв. на 5000 лв. Това реши на първо четене парламентът с промените в Закона за данък върху добавената, предава NOVA. Според вносителите предложеният праг е в съответствие с наложилата се практика в другите страни-членки на ЕС, където той е в диапазона от 2000 до 3000 евро.Данъчно задължените лица пък трябва да подават заявление за регистрация в 7-дневен срок от датата, на която въз основа на извършваната дейност, могат да направят предположение, че ще достигнат облагаем оборот от 50 000 лв. или повече в рамките на текущия и следващия месец.Това предложение цели да противодейства на лицата, които избягват данъчното облагане.", "date": "2017.11.08", "title": "Плащаме в брой до 5000 лв."}
{"url": "http://www.novinite.bg/articles/152545/BSP-i-DPS-vnasyat-vot-na-nedoverie-kam-pravitelstvoto-sled-byudjeta", "text": "Парламентарната група на БСП, подкрепена от ДПС, ще внесе вот на недоверие към кабинета, след като бюджетът за догодина мине на второ четене, инфорира ДАРИК.  Въпреки първоначално обявената позиция на левицата темата да бъде корупция, групите на БСП и ДПС обсъждат и други теми за вота на недоверие към Борисов и коалиционните партньори от Обединени патриоти. Предстоят разговори и с групата на Веселин Марешки \"Воля\". БСП и ДПС имат решение на партийните си органи на най-високо ниво за това, че това правителство и водената от него политика е вредна и опасна за страната, заяви социалистът Жельо Бойчев. Парламентарните групи са упълномощени да ползват всички демократични парламентарни средства за искане на вот на недоверие от там и свалянето на правителството от власт, поясни той. \"Изразихме съгласие, че вот на недоверие заслужава всяка една сфера от дейността на това правителство, но вот на недоверие за цялостна политика ще даде възможност на това правителство да не бъде атакувано в следващите шест месеца. Затова ПГ на БСП предложи фокусът да бъде поставен за вот на недоверие за несправянето с борбата с корупцията. Това може да бъде насочено и в сферата на националната сигурност, здравеопазването, демографската политика. Остана допълнително да бъдат уточнени мотивите и конкретната тема\", подчерта депутатът от левицата.", "date": "2017.11.08", "title": "БСП и ДПС внасят вот на недоверие към правителството след бюджета"}
{"url": "http://www.novinite.bg/articles/152534/NAP-prashta-imejli-na-dlajnici", "text": "Длъжниците към Националната агенция за приходите (НАП) вече ще получават електронно съобщение за невнесени в срок данъци, осигурителни вноски или др. държавни вземания, за чието събиране отговаря приходната администрация, информира ДАРИК. Инициативата е част от мерките, с които данъчните стимулират доброволното плащане на задълженията.   В имейлите не са упоменати конкретните размери на дълговете.   Клиентите на НАП могат да направят справка на своите просрочени задължения чрез електронната услуга на Агенцията на inetdec.nra.bg, ако притежават електронен подпис или персонален идентификационен код (ПИК).   Някои от електронните писма са с предупреждение, че срокът за доброволно плащане на задълженията на клиента е изтекъл и ако получателят не плати до един месец, НАП ще образува изпълнително дело.  ", "date": "2017.11.08", "title": "НАП праща имейли на длъжници"}
{"url": "http://www.novinite.bg/articles/152557/Policiyata-zalovi-psevdolekar-opital-da-izmami-roditelite-na-bolno-dete", "text": "Екип на предаването \"Господари на ефира\" и служители на Криминална полиция - Велико Търново разкриха нагла схема, при която мъж беше арестуван в опит да измами близките на тежко болно дете. Арестуваният се представял за коремен хирург от Ливан, като целта му е била финансова облага.   От няколко месеца във Велико Търново се събират средства и се организират благотворителни мероприятия, за да може 13-годишната Никол, която страда от коварно заболяване, да получи шанс за адекватно лечение в чужбина. Освен всички, свързали се с близките, за да помогнат, с тях се свързва и фалшив доктор, представящ се за д-р Рушен Мохамед - коремен хирург от Германия и член на борда на директорите на медицински холдинг в Турция.   Възмутените родители разказаха пред \"Господари на ефира\", че под претекст, че иска да помогне на детето, мнимият хирург разгледал медицинската документация и заявил категорично, че всичките диагнози на малката Никол са объркани и тя има нужда от изследвания в чужбина. Наглостта му обаче не спира до тук. Псевдодокторът свързва родителите на болното дете с представител на холдинга, както и с хирург от София, опитвайки се да се представи за техен шеф, но накрая сам влиза в капана на своите лъжи, пише \"Труд\"Разследването завършва с мащабна нощна акция, съвместно с Областната дирекция на МВР във Велико Търново, в която измамникът е арестуван.13-годишната Никол Георгиева е с тумор на тазобедрената става. Тя може да пребори туморното образувание чрез терапия в специализирана онкологична клиника в Истанбул, но сумата за лечението й е непосилна за семейството - 165 000 евро.   В края на октомври семейството беше в София, където Никол премина през първата си химиотерапия. Предстои да бъдат подадени документи за кандидатстване във Фонда за лечение на деца. Лекарите в България са категорични, че лечението на Никол трябва да започне възможно най-бързо и няма време за губене.", "date": "2017.11.08", "title": "Полицията залови псевдолекар, опитал да измами родителите на болно дете"}
