{"url": "http://www.novinite.bg/articles/159272/Koga-shte-dogonim-evropejskite-zaplati", "text": "„Ако се запазят темповете, особено тези от 2017 г., когато е най-висок темпът на нарастване на работната заплата, при устойчив икономически растеж, към 2022 година можем да постигнем 60% ниво от средноевропейското равнище”. Това заяви в ефира на NOVA икономическият експерт на КНСБ Любен Томев.По думите му истински бум има в IT-сектора, но и там не липсват проблеми. Там заплатите се покачват, но се покачва и заетостта.„Удовлетвореността би трябвало да е висока, но там пък има други проблеми, свързани със стреса, с извънреден труд”, обясни Томев.  ", "date": "2018.04.30", "title": "Кога ще догоним европейските заплати"}
{"url": "http://www.novinite.bg/articles/159245/Maj-postrada-pri-skandal-pred-magazin-vav-Vehtovo", "text": "63-годишен мъж е с черепно-мозъчна травма след разправия в село Вехтово.Около 16:00, часа на 29 април пред хранителен магазин в село Вехтово е възникнал скандал между двама мъже. По време на скандала 67-годишният мъж нанесъл удар в областта на главата с кирка на своя съселянин на 63 години.Пострадалият е откаран в МБАЛ-Шумен. След преглед била установена черепно-мозъчна травма.Настанен е за лечение без опасност за живота. Извършителят е задържан.", "date": "2018.04.30", "title": "Мъж пострада при скандал пред магазин във Вехтово"}
{"url": "http://www.novinite.bg/articles/159251/Posleden-den-za-podavane-na-deklaraciyata-za-dohodite", "text": "Срокът за подаване на декларациите за облагане на доходите изтича днес. Най-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП, припомнят от прходната агенция. Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията. От НАП напомнят също, че от тази година дължимите данъци и осигурителни вноски могат да се превеждат без такси с банкова карта. Това става по два начина - чрез е-услуга, достъпна чрез Портала за електронни услуги на НАП, както и чрез инсталираните физически ПОС терминали на работните места в салоните за обслужване на Агенцията. Плащането на задължението към хазната може да стане и във всяка банка с попълване на вносна бележка за плащане към бюджета.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg. ", "date": "2018.04.30", "title": "Последен ден за подаване на декларацията за доходите"}
{"url": "http://www.novinite.bg/articles/159275/V-Shveciya-zadarjaha-trima-za-podgotovkata-na-teroristichen-atentat", "text": "Трима души, заподозрени за подготовка на терористично нападение, бяха арестувани днес в предградия на Стокхолм, а властите казаха, че в случая има международни връзки, предаде Асошиейтед прес, цитирана от БТА.Шведското вътрешно разузнаване заяви, че тримата са били задържани за свързани с тероризъм дейности на различни места в района на Стокхолм. Те са били следени от службата. Още няколко човека са били доведени за разпит.Говорителка на разузнаването каза пред Шведската телеграфна агенция (ТТ), че случаят \"има международни връзки, но не можем да кажем за кои страни става дума\".\"В момента нямаме данни, че става въпрос за нападение, планирано да бъде извършено в следващите няколко дни\", заяви тя. Според в. \"Афтонбладет\" един от заподозрените е от Узбекистан.Разузнавателната служба каза, че терористичната заплаха в Швеция остава \"непроменена\" - трето ниво от петстепенна скала, което значи \"повишена заплаха\". През април 2017 г. узбекистанец се вряза с откраднат камион в тълпа от пазаруващи хора в Стокхолм, като уби петима души и рани 14. Той каза, че е направил това, за да накаже Швеция за участието й в коалиция, водеща борба с групировката ИДИЛ.", "date": "2018.04.30", "title": "В Швеция задържаха трима за подготовката на терористичен атентат"}
{"url": "http://www.novinite.bg/articles/159259/Shofor-zagina-na-myasto-pri-tejka-katastrofa-na-patya-Ajtos-Burgas", "text": "Един човек загина, а друг е ранен при катастрофа на пътя Айтос – Бургас. Инцидентът е станал около 9:30 ч. днес.Лек автомобил, пътуващ от Айтос към Бургас, прави ляв завой в посока Цветарниците, и е блъснат е от друг автомобил, който се е движел от Бургас в посока Айтос.На място е загинал водачът на колата, движещ се към Бургас. Неговата спътничка е откарана в бургаска болница, като в момента здравословното ѝ състояние е в процес на установяване\", каза пред „Фокус” говорителят на бургаската полиция Цветелина Рандева.В резултат на инцидента към момента е затруднено движението в едната пътна лента в отсечката Айтос – Бургас. Регулирането на движението се осъществява с ръчен режим от страна на Пътна полиция.", "date": "2018.04.30", "title": "Шофьор загина на място при тежка катастрофа на пътя Айтос - Бургас"}
{"url": "http://www.novinite.bg/articles/159263/Selski-kmet-vartyal-biznes-s-prostitutki-sreshtu-60-lv-na-chas", "text": "Кметът на павелбанското село Тъжа Цвятко Балабуров е бил задържан като лидер на престъпна група, която се занимавала с проституция. Той е задържан с други 8 души на 27 април при спецакция на прокуратурата и ГДБОП. Групата е работила от пролетта на 2017 г., като момичетата са \"отдавани\" на клиенти в София. За целта били наети два апартамента, където се извършвали сексуслугите. Групата е държала и заведение в центъра на София - Бар 10.В него част от обслужващият персонал, освен че работили като сервитьорки, са извършали и сексуални услуги по желание на клиентите. В близост до бара е имало и къща, където са се изпълнявали сексуалните услуги. Също така услугите се предлагали и чрез в. \"Позвънете\", откъдето всеки желаещ е можел да се свърже на определен телефон. Двама души от задържаните са освободени с парична гаранция, а други на 7 души ще бъде поискан постоянен арест.При претърсванията на няколко адреса са конфискувани документи. В дома на кмета са открити около 15 хил. лв., а в дома на най-приближения до кмета човек намерили около 4500 лв. \r\nРазследващите установили, че 20 момичета били експлоатирани от групата. Те работили по тарифи срещу 60 лв. на час или 40 лв. за половин час.  \r\nМеханизмът, по който се набирали момичетата, бил предоставяне на високолихвени кредити, които те трудно успявали да върнат. Момичетата били поставяни в зависимост и по този начин им се давало възможност да върнат борчовете си. Момичета били набирани и по обяви във вестник. Срещу Цвятко Балабуров имало повдигнати обвинения за същите деяния още през 2015 година. От прокуратурата заявяват, че не са наясно докъде е стигнало делото. Цвятко Балабуров е избран за кмет от Народен съюз.", "date": "2018.04.30", "title": "Селски кмет въртял бизнес с проститутки срещу 60 лв. на час"}
{"url": "http://www.novinite.bg/articles/159240/Dnes-shte-e-predimno-slanchevo", "text": "Днес ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони. Над планините ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър. Максимална температура на височина 1200 метра около 19°, на 2000 метра – около 12°.Над Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17°-20°. Температурата на морската вода е 14°-18°. Вълнението на морето ще бъде 1-2 бала.", "date": "2018.04.30", "title": "Днес ще е предимно слънчево"}
{"url": "http://www.novinite.bg/articles/159271/25-godishna-jena-zagina-pri-incident-s-ATV", "text": "Млада жена загина при инцидент в село Белащица, съобщиха от пресцентъра на ОД на МВР.Около 15:00 часа днес е получен сигнал за инцидент на общински път в село Белащица. На място е установено, че 25-годишна е загинала след удар в дърво с АТВ. Допълнителна справка показала, че превозното средство е нерегистрирано, а жената е без свидетелство за управление. ", "date": "2018.04.30", "title": "25-годишна жена загина при инцидент с АТВ"}
{"url": "http://www.novinite.bg/articles/159265/Bolnica-Sv-Ekaterina-othvarli-tvardeniyata-za-narusheniya-zaradi-pochinala-jena", "text": "Не отговаря на истината, че са открити нарушения в болница „Св. Екатерина“. Съгласно протоколите от проверката е установено едно единствено и то формално нарушение, че ехокардиографията е с липса на подпис от сертифицирано лице. Това се казва в позиция на ръководството на болницата по повод изявленията на представители на НЗОК, че в случая с починалата жена са открити нарушения в болница „Св.Екатерина“.\"С това се внушава, че лечението е проведено от некомпетентни лекари и това е едва ли не причината за смъртта на пациентката. В действителност в лечението са участвали едни от най-големите експерти в кардиологията, признати не само в България, като проф.д-р Юлия Джоргова и проф. д-р Диана Трендафилова. По повод констатацията, че са получени неоснователно суми и искането на Касата за възстановяване на 420 лв. (внушение, че се източва Касата) за ехокардиографията, държим да отбележим, че общо за пролежани 7 дни сме вложили в лечението 6058 лв., в т.ч. 3007лв. за лекарства и консумативи, за което сме получили от НЗОК до момента – 1320лв., съгласно клиничната пътека\", се казва в изявление на болницата.\"Във връзка с изявлението на НЗОК, че не сме подали заявление за разрешение за поставяне на транскатетърна клапна протеза, Ви информираме, че пациентката е била в процес на довършване на изследванията, по изискванията на НЗОК и на комисията в болницата, състояща се от трима професори – проф.д-р Юлия Джоргова, проф.д-р Диана Трендафилова, проф.д-р Димитър Петков и съгласувано от проф.д-р Генчо Начев,дмн – национален консултант по кардиохирургия.По повод твърдението, че НЗОК бързо одобрява случаите предложени за транскатетърно поставяне на аортни клапи, Ви информираме, че в момента имаме подадени 6 заявления от дата 04.04.2018г., за които днес получихме разрешение („ясно защо днес“), а в други случаи при подадени от нас заявления в периода между 21.11.2017г.-04.04.2018г., сме чакали разрешение 58 дни за един пациент, 51 дни за трима, 48 дни за 6 пациента, 42 дни за 22 пациенти, 29 дни за 4 пациента и 17 дни за 5 пациента, от което се вижда, че нито един случай не е бил решен своевременно.С този случай НЗОК се стреми да избегне дискусията за извършена мащабна ценова реформа, въведена от 01.04.2018г. но изнесена на сайта на НЗОК на 03.04.2018г.и я пренасочи към един конкретен случай, вместо да даде обяснения и указания как да се действа, как да се покрива разликата, тъй като всички държавни болница имат договори по обществени поръчки. Бяха въведени значителни корекции надолу в цените на мед. изделия, без да бъдем до ден днешен официално известени. Никой от НЗОК не излезе в публичното пространство или по служебен път да обясни какви са мотивите и да даде указания\", казват още от болница „Св.Екатерина“.\"Държавните болници са поставени в изключително тежка ситуация, тъй като те работят по сключени преди това договори по цени с които сме работили с НЗОК. При инвентаризацията към 01.04.2018г. – в нашите складове сме получили и заприходили (фактурирани) медицински изделия, чиято реимбурсна цена на НЗОК е намалена, от което болницата е на минус с 186 000 лв. Препоръчва ни се да направим нови обществени поръчки за доставка на по-евтини изделия, без да се отчита,че ще ни трябват минимум 3 месеца за провеждане на общ. поръчки за доставка на изделията на по-ниски цени. Имайки предвид гореизложеното, ние не можем да гарантираме какво ще се случи в чакащата листа от пациенти за това лечение, тъй като до момента няма решение за финансиране на разликата в цената”, се казва още в позицията на болницата.", "date": "2018.04.30", "title": "Болница \"Св. Екатерина\" отхвърли твърденията за нарушения заради починала жена"}
{"url": "http://www.novinite.bg/articles/159241/Izgrajdat-parvata-ploshtadka-za-horata-s-uvrejdaniya-na-Iglikina-polyana", "text": "Изграждането на нова алея за отдих на хора с увреждания на Витоша ще започне през месец май. Инициативата е на ръководството на природен парк Витоша. Тя беше подкрепена и от алпиниста Дойчин Боянов, който организира супермаратона \"Един ден на Витоша\" в подкрепа на каузата. Проектът се финансира от благотворителна кампания. Засега събраната сума е малко над 5000 лева, но кампанията продължава. До местността Игликина поляна на Витоша можете да стигнете по асфалтов път, вече има изграден паркинг, а от местността се разкрива и живописна гледка. Именно това са факторите, които карат ръководството на най-стария природен парк у нас да избере местността за изграждането на нов кът за разходка и почивка на хора с увреждания, но и не само. Стойността на целия проект е близо 50 000 лева. Със събраните до момента пари ще започне изграждането на първата плануванаплощадка за хората с увреждания на Игликина поляна. Информация за дарителската кампания може да намерите и на Facebook страницата на природния парк.", "date": "2018.04.30", "title": "Изграждат първата площадка за хората с увреждания на Игликина поляна"}
{"url": "http://www.novinite.bg/articles/159277/Vertoleti-i-samoleti-shte-letyat-nad-Sofiya-v-podgotovka-za-parada-na-6-maj", "text": "Във връзка с подготовката за военния парад в Деня на Храбростта и празник на Българската армия, военна техника ще се предислоцира утре, 1 май, от военните формирования в страната до летище Доброславци край София, съобщиха от Министерството на отбраната.Военната техника ще се придвижва по националната пътна инфраструктура от градовете Сливен, Ямбол, Казанлък, Карлово, Асеновград, Стара Загора, Плевен и Благоевград до летище Доброславци.Вертолети и самолети от състава на ВВС ще изпълняват полети с прелитане на малка височина над София по повод подготовката и провеждането на военния парад на 6 май.От 3 до 6 май 2018 г. са планирани полети на вертолети и самолети на българските ВВС, с прелитане на малка височина над град София, площад “Княз Александър I”, във връзка с подготовката и провеждането на военния парад.Тренировъчни полети над София ще бъдат изпълнявани в следните времеви интервали:• от 10:00 ч. до 11:00 ч. на 3 май 2018 г., с прелитане над площад „Княз Александър I“; • от 10:00 ч. до 11:00 ч. на 4 май 2018 г., с прелитане над площад „Княз Александър I“;• от 10.00 ч. до 11.00 ч. на 5 май 2018 г., с резервен времеви интервал от 14:00 ч. до 15:00 ч. същия ден, с прелитане над площад „Княз Александър I“, за участие в генералната репетиция за парада;• от 18:00 ч. до 20:00 ч. на 5 май 2018 г., с прелитане над Националния стадион „Васил Левски”, за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 ч. до 11.00 ч., за участие във военния парад.От Министерството на отбраната предупредиха, че е забранено използването на въздушното пространство от дронове в периода на провеждане на тренировките на ВВС и по време на военния парад. Забраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора.", "date": "2018.04.30", "title": "Вертолети и самолети ще летят над София в подготовка за парада на 6 май"}
{"url": "http://www.novinite.bg/articles/159264/Vaorajeni-prebiha-ohranitel-i-obraha-kazino-v-stolichen-kvartal", "text": "Трима маскирани и въоръжени мъже ограбили казино в столичния квартал „Люлин” в нощта срещу понеделник. При нападението обирджиите пребили един от охранителите и заплашили две служителки. След това отмъкнали парите от две каси в обекта, съобщават от МВР, цитирани от Агенция „Фокус”.Сигналът за престъплението е подаден в полицията в 2.20 часа.Пострадалият бил откаран в болница, прегледан и освободен за домашно лечение.На местопроизшествието е извършен оглед. По случая е образувано досъдебно производство.", "date": "2018.04.30", "title": "Въоръжени пребиха охранител и обраха казино в столичен квартал"}
{"url": "http://www.novinite.bg/articles/159276/Yujna-Koreya-Tramp-zaslujava-Nobelova-nagrada-za-mir", "text": "Южнокорейският президент Мун Дже-ин заяви, че американският му колега Доналд Тръмп заслужава Нобеловата награда за мир заради усилията му да реши проблема със севернокорейската ядрена програма, предаде Ройтерс, позовавайки се на официален южнокорейски източник.\"Президентът Тръмп заслужава да спечели Нобеловата награда за мир. Това, от което се нуждаем, е само мир\", е заявил Мун на среща с висши държавни служители.Мун и севернокорейският лидер Ким Чен-ун в петък, по време на първата среща на върха между двете Кореи след повече от десетилетие, обещаха да сложат край на враждебността между двете държави и да работят за премахването на ядрените оръжия от Корейския полуостров, припомня БТА. ", "date": "2018.04.30", "title": "Южна Корея: Тръмп заслужава Нобелова награда за мир"}
{"url": "http://www.novinite.bg/articles/159247/Franciya-i-Germaniya-obeshtaha-da-predstavyat-plan-za-reformi-v-evrozonata-do-yuni", "text": "Германия и Франция обещаха да представят общ план за реформи в еврозоната навреме за лидерската среща на върха на Европейския съюз през юни, въпреки големите си различия бъдещето на Съюза, пише германската редакция на електронното издание \"The Local\", цитирано от Агенция \"Фокус\".„Вярваме, че ще успеем да намерим компромис между Франция и Германия за следващия съвет през юни“, заяви министърът на финансите на Франция Бруно льо Мейр на съвместна пресконференция с германския си колега Олаф Шолц.„Много е важно Франция и Германия да се споразумеят по спорните въпроси“, заяви от своя страна Шолц, като потвърди, че ще има общ план за реформи въпреки широкоразпространените твърдения, че големите различия между двете най-големи икономики в Съюза ще попречат на това.Льо Мейр „ще ме посети в Берлин и това ще бъде среща, на която ще работим усилено“, подчерта бившият кмет на Хамбург след разговорите в София и добави: „Ако погледнете графика ще видите, че тази среща е изключително нужна, за да успеем накрая“.След инициативата на френския президент Еманюел Макрон, европейските лидери обещаха да представят план за реформи на Срещата на върха през юни, като според Франция те са нужни за рестартиране на Европа след временния неуспех с Brexit. Възобновеното обещание за франко-германски план идва въпреки съпротивата на Германия да следва идеите на Макрон, идваща от политическите съюзници на германския канцлер Ангела Меркел, пише изданието.Финансовите министри от еврозоната обсъждат предложенията от месеци, припомня The Local, но засега разговорите не са довели до конкретни резултати. Големите амбиции на Макрон вече са значително орязани, като идеите за финансов министър на еврозоната и създаване на европейски валутен фонд вече бяха отхвърлени от страните членки, отбелязва електронното издание.Вместо това еврократите се фокусираха върху задълбочаване на банковия съюз на блока, с надежда да се основе официално европейска депозитно-застрахователна схема, която да бъде приложена в дългосрочен план. Преговарящите опитват също да съставят план за основаване на кризисен фонд на ЕС, който да предоставя помощ на страни, които имат нужда от икономически реформи, обяснява The Local.“Истината е, че времето започва да изтича“, заяви вицепредседателят на Европейската комисия Валдис Дамбровскис, като призова за постигане на компромис. ", "date": "2018.04.30", "title": "Франция и Германия обещаха да представят план за реформи в еврозоната до юни"}
{"url": "http://www.novinite.bg/articles/159252/Haknaha-profila-na-bivshiya-generalen-sekretar-na-NATO-v-Tuitar", "text": "Бившият генерален секретар на НАТО (2009 - 2014) Андерс Фог Расмусен съобщи във Фейсбук, че профилът му в социалната мрежа Туитър е бил хакнат.Расмусен сподели, че последните два туита, публикувани в неделя вечер, са дело на хакери. Преди 12 часа в профила на Андерс Расмусен в Туитър са публикувани две съобщения, касаещи военния преврат от 15 юли 2016 г. в Турция.Андерс Фог Расмусен е министър-председател на Дания от 2001 до 2009 г. Той заема поста генерален секретар на НАТО от 1 август 2009 до 30 септември 2014 г., когато е заменен от Йенс Столтенберг. От 2016 година служи като съветник на украинския президент Петро Порошенко.", "date": "2018.04.30", "title": "Хакнаха профила на бившия генерален секретар на НАТО в Туитър"}
{"url": "http://www.novinite.bg/articles/159254/IDIL-stoi-zad-dvojniya-atentat-v-Kabul", "text": "ИДИЛ пое отговорност за двойния самоубийствен атентат в Кабул.В изявление, отправено чрез неофициалната информационна агенция на групировката „Амак“, ИД заяви, че първият удар е бил насочен срещу централата на афганистанските разузнавателни служби в Кабул, а целта на втория са журналистите, пристигнали на мястото на събитието, за да го отразят.Съобщено бе името на първия атентатор, Каака Ал Кюрди, което предполага, че е от кюрдски произход, а вторият е Халил Ал Кураши.Според министерството на здравеопазването са убити най-малко 21 души, включително четирима репортери.Сред тях е и Шах Марай, главен фотограф на АФП.", "date": "2018.04.30", "title": "ИДИЛ стои зад двойния атентат в Кабул"}
{"url": "http://www.novinite.bg/articles/159261/Politik-ot-pakistanski-proizhod-e-noviyat-vatreshen-ministar-na-Velikobritaniya", "text": "Британският министър-председател Тереза Мей назначи Саджид Джавид за министър на вътрешните работи, предадоха Ройтерс и Асошиейтед прес.Предишният вътрешен министър Амбър Ръд се оттегли заради имиграционен скандал. Джавид е бивш управляващ директор на \"Дойче банк\" и досега беше министър по въпросите на жилищното строителство, регионите и местното самоуправление.\"Кралицата с удоволствие одобрява назначението на многоуважавания член на парламента Саджид Джавид за министър на вътрешните работи\", заяви канцеларията на Мей.Джавид, който подкрепяше оставането на Великобритания в Европейския съюз, може да промени баланса, възприет от екипа на Мей в преговорите за Брекзит. Той каза, че резултатът от референдума за членството на Великобритания в общността през 2016 г. означава, че \"в някои отношения сега всички сме привърженици на Брекзита\".Джавид, чиито родители са дошли от Пакистан, е първият политик от малцинство, заемащ един от четирите водещи поста в британското правителство.", "date": "2018.04.30", "title": "Политик от пакистански произход е новият вътрешен министър на Великобритания"}
{"url": "http://www.novinite.bg/articles/159267/Makron-i-Putin-iskat-striktno-spazvane-na-iranskata-sdelka", "text": "Руският президент Владимир Путин и френският му колега Еманюел Макрон призоваха за стриктно спазване на иранската ядрена сделка, докато американският президент Доналд Тръмп все още се чуди какво да прави, предаде \"Франс прес\", цитирана от БГНЕС. „Президентите на Русия и Франция говориха във връзка със запазването на Плана и стриктното му изпълняване”, съобщиха от Кремъл. Препратката е към Съвместния цялостен план за действие или по известен като иранската ядрена сделка. Изявлението беше разпространено след позвъняване от Макрон, който разговаря с руския си колега относно срещата му с Тръмп. Миналата седмица Макрон беше на посещение в Белия дом, за да се срещне с американския си колега.В изявление след срещата френският президент заяви, че е постигнал три победи. Първата, след като демонстрира, че Европа става все по-трудна за китайската търговия и заслужава постоянно освобождаване от новите мита на САЩ за стомана и алуминий. Втората, като убеди Тръмп да не бърза толкова с оттеглянето на американските войски от Сирия. И третата му победа се отнася до сделката с Иран. Детайлите от постигнатия очевиден компромис се пазят в тайна, но Макрон твърди, че сега има място за \"нова сделка\", която може да задоволи САЩ. ", "date": "2018.04.30", "title": "Макрон и Путин искат стриктно спазване на иранската сделка"}
{"url": "http://www.novinite.bg/articles/159253/Balgarski-tancov-folklor-na-edna-scena-2000-tancori-60-ansambala-16-koncerta-v-15-balgarski-grada", "text": "Започва проектът на Фондация българско танцово изкуство-„Фолклорна танцова панорама“ 2018. Това съобщиха управителят Емил Генов и говорителят на фондацията Елица Гяурова по време на пресконференция, проведена на 27 април 2018г. в БТА.  Стартира и дарителската кампания „За българските танци“. Средствата, набрани от кампанията ще влязат във фонда „Годишни дарения“ на фондацията.Целта на инициативата е да популяризира българския танцов фолклор като събере на една сцена професионални и самодейни групи за сценични танци на основата на българския музикален и танцов фолклор, както и да подпомогне участниците морално и материално.Проектът включва 16 концерта в 15 града на страната, изпълнени от 60 ансамбъла. Над 2000 професионални и самодейни танцьори ще представят 280 танца пред над трийсетхилядна публика. Във всеки концерт ще участват от З до 5 групи, с програма от 12 до 15 сценични танца.На 19 януари 2019г. ще се проведе заключителен концерт в Зала 1 на НДК. Тогава ще бъдат раздадени Годишните награди на Фондация Българско танцово изкуство, както и Годишните дарения на фондацията. Публиката ще има възможността да гласува за победителите, като към гласа на публиката ще се прибави и оценката на комисията.Създателят и управител на Фондацията Емил Генов сподели по време на пресконференцията  за създаването на идеята. Тя се заражда през семтември миналата година, за осъществяването ѝ се включват 3 екипа от професионалисти, музиканти и художници на костюмите. Той смята, че тази идея е „полезна на цялата гилдия“.6.06.2018 – Пловдив, Античен театър, 20:00 ч.16.06.2018 – София, НДК – 3ала 1, 14:00 ч.16.06.2018 – София, НДК – 3ала 1, 19:00 ч.17.06.2018 – Варна, Летен театър, 20:30 ч.07.09.2018 – Бургас, Летен театър, 20:30 ч.05.10.2018 – Търговище, Драматичен театър, 19:00 ч.15.10.2018 – Смолян, Драматичен театър, 19:00 ч. 25.10.2018 – Видин, Спортна зала, 19:00 ч. 24.11.2018 – Дупница, Спортна зала, 19:00 ч. 03.11.2018 – Ямбол, Спортна зала, 19:00 ч. 19.01.2019 – София, НДК – 3ала 1, 19:00 ч. –  ", "date": "2018.04.30", "title": "Български танцов фолклор на една сцена - 2000 танцьори, 60 ансамбъла, 16 концерта в 15 български града"}
{"url": "http://www.novinite.bg/articles/159268/Raketni-udari-nad-Siriya-tazi-nosht-Nikoj-ne-priznava-za-atakata", "text": "Ракетни удари са били нанесени над военни обекти в северната част на Сирия в неделя срещу понеделник вечерта. По непотвърдена официално информация има десетки жертви, предаде Би Би Си.Голямата неизвестна е, че досега никой официално не е обявил чии са били ракетите.По информация на сирийската армия са ударени военни съоръжения в Хама и Алепо. Според някои източници загиналите са 26 - иранци, сражаващи се за правителството.Атаката идва след като по-рано този месец САЩ, Великобритания и Франция нанесоха съвместни бомбени удари над три обекта, за които се смята, че са част от програмата за химическо оръжие на правителството.", "date": "2018.04.30", "title": "Ракетни удари над Сирия тази нощ. Никой не признава за атаката"}
{"url": "http://www.novinite.bg/articles/159273/Mishel-Barnie-Pregovorite-za-Brekzit-sa-izlojeni-na-risk", "text": "\r\nГлавният преговарящ от страна на Европейския съюз по сделката за Брекзит Мишел Барние предупреди, че разговорите са изложени на „риск”, заради неразбирателства относно бъдещата граница между Ирландия и Великобритания. На пресконференция в Ирландия, Барние призова за „ясно решение на проблема с Ирландия”, който трябва да бъде заложен в сделката за Брекзит. „Докато не стигнем до съгласие има риск”, допълни той.\r\nИрландският министър-председател Лео Варадкар предупреди, че великобританският „подход в преговорите ще трябва да се промени”, ако искат да има някакво решение на проблема.\r\n„Без решение спрямо въпросът с ирландката граница не може да има сделка”, заяви Варадкар.\r\nЛондон се съгласи да избегне „твърдата граница” с гранично пропускателни пунктове между Ирландия, страна членка в ЕС и Северна Ирландия, част от Обединеното кралство. За всички би било най-добре, ако се запазят мирните отношения между двете страни, които съществуват от 1998 г. благодарение на договорно споразумение.\r\nМеждувременно Великобритания твърдо заяви, че няма намерението да влиза в частен съюз с ЕС след напускането. Въпреки че ЕС предложи на Обединеното кралство да остави в частен специално направен съюз Северна Ирландия и така да реши проблемите си.\r\n„Предложението, което направихме, не цели да промени червените линии на Великобритания. А тя има такива като митническия съюз и единния пазар”, заяви Барние.\r\n„Само решение, изработено специално за Ирландия ще свърши работа”, добави той. „До юни трябва да се договорим и по други параметри, като обхвата на разпределение, митници и регулации”.\r\nВеликобритания иска да е независима от ЕС, за да може да сключва търговски сделки със страни от целия свят, след като напусне съюза.\r\n  ", "date": "2018.04.30", "title": "Мишел Барние: Преговорите за Брекзит са изложени на риск"}
{"url": "http://www.novinite.bg/articles/159274/Izraelskata-policiya-arestuva-balgari-za-izmami-s-kreditni-karti", "text": " Израелската полиция е арестувала двама туристи от България, за които се смята, че са крали пари, използвайки фалшиви кредитни карти, предава агенция Arutz Sheva, цитирана от \"Фокус\". Арестът се е случил, след като полицията получава оплакване от банка в Тел Авив за паричен трансфер направен без авторизация и за изтеглени пари без авторизация.Полицията е претърсила квартирата на двойката, откривайки откраднати и фалшиви кредитни карти. И двамата заподозрени са задържани. Двойката е посетила Израел с туристически визи и ще се изпрати пред съда в Тел Авив като част от настоящето разследване. Имената на задържаните не се споменават. ", "date": "2018.04.30", "title": "Израелската полиция арестува българи за измами с кредитни карти"}
{"url": "http://www.novinite.bg/articles/159242/Evrokomisari-i-ministri-ot-ES-obsajdat-dvojniya-standart-pri-hranite-v-ES-v-sofiya", "text": "Международна конференция на високо равнище, посветена на двойния стандарт при храните в ЕС се провежда в НДК. Събитието е под патронажа на премиера Бойко Борисов в рамките на Българското председателство на Съвета на ЕС.Организатор е омбудсманът на Република България Мая Манолова, в партньорство с Министерството на икономиката, Министерството на земеделието, храните и горите, Министерството на здравеопазването, Комисията за защита на потребителите и Българската агенция по безопасност на храните.На събитието ще присъстват също еврокомисарят по цифровата икономика и общество Мария Габриел, комисарят по правосъдие, потребители и равнопоставеност между половете Вера Йоурова, министри на икономиката, на земеделието и на здравеопазването на държавите-членки на ЕС, както и ръководители на съответните национални органи за защита на потребителите и за безопасност на храните, евродепутати, депутати от националния парламент, посланици и др. ", "date": "2018.04.30", "title": "Еврокомисари и министри от ЕС обсъждат двойния стандарт при храните в ЕС в софия"}
{"url": "http://www.novinite.bg/articles/159249/Ninova-Novite-pravila-v-ES-za-kachestvoto-na-hranite-tryabva-da-obhvanat-i-drugi-stoki", "text": "Председателят на БСП Корнелия Нинова обсъди с евродепутатите от групата на социалистите и демократите Момчил Неков, Олга Сехналова (Чешка република) и Биляна Борзан (Хърватия) двойното качество при храните. Тримата са докладчици по темата в Европейския парламент в трите ресорни комисии - вътрешен пазар, земеделие и обществено здраве.Още преди година поставихме въпроса с различното качество на храните. Тогава бяхме обвинени за антиевропейци, защото искаме равни права. Радвам се, че днес цяла Европа прегърна тази идея и се работи за нейната реализация, заяви Корнелия Нинова. Според нея новите правила трябва да обхващат не само качеството на храните, но и всички стоки.Считаме, че това е дискриминационен проблем и няма как в единния европейски пазар да има продукти в еднаква опаковка, на една и съща марка, но с различни съставки\", подчерта още Нинова.Според Момчил Неков аргументът на мултинационалните компании, че се съобразяват с местните предпочитания на потребителите, поражда въпроса как те установяват това, например - при детските храни. Социалистите настояват тази година всички анализи да са приключили така, че през 2019 г. да бъде сложен край на различното качество на храните. Нинова благодари на евродепутатите за ангажираността с темата, както и за инициативата на Олга Сехналова за популяризиране на българския фолклор в Чехия. В знак на благодарност, председателят на БСП им подари тениски с традиционна българска шевица.", "date": "2018.04.30", "title": "Нинова: Новите правила в ЕС за качеството на храните трябва да обхванат и други стоки"}
{"url": "http://www.novinite.bg/articles/159269/Korneliya-Ninova-Vnasyame-otnovo-Zakona-za-targovskite-verigi", "text": "„Щастлива съм, че България днес е център на дискусията за двойните стандарти в храните. Изумена съм от въпросите на премиера Борисов: \"Кой умник казва, че българското бебе харесва палмово масло и защо се държат така големите търговски вериги в България?\". Кой мислите, че е умникът, господин премиер? Ами Вие. Проверете колко пъти ГЕРБ гласуваха против Закона за търговските вериги от 2012 г. досега. С него, видите ли, сме гонели чуждите инвеститори. А ние просто искахме да не увреждат здравето на българския народ с некачествени храни и да не убиват българското производство”. Това написа във Facebook председателят на БСП Корнелия Нинова по повод думите на премиера.Тя призова премиера да провери дали президентът Плевнелиев не е наложил вето.„Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: \"Българският народ не е втора ръка в Европа, за да ни продавате втора ръка храна\". Вие, господин премиер! Твърде дълго управлявате, за да помните такива подробности. Но ние ги помним. Надявам се, и българите също. Утре, за пореден път внасяме същия закон. Чакаме да видим как ще гласувате този път”, заявява лидерът на левицата.  ", "date": "2018.04.30", "title": "Корнелия Нинова: Внасяме отново Закона за търговските вериги"}
{"url": "http://www.novinite.bg/articles/159248/MVR-spira-i-proveryava-za-neplateni-globi", "text": "Пътна полиция започва масови проверки в цялата страна за водачи, които не са платили извършени от тях нарушения, съобщава БНР.Едно от местата, където се спират автомобили за проверка, е пътят към граничния контролен пункт \"Калотина\".Наказанието за неплатени глоби е временно отнемане на шофьорската книжка. Мерките бяха въведени още миналата година.Наказанието се налага при връчени наказателни постановления, докато водачът не плати глобата си. ", "date": "2018.04.30", "title": "МВР спира и проверява за неплатени глоби"}
{"url": "http://www.novinite.bg/articles/159260/Nesebar-shte-vpechatlyava-turisti-sas-svetlinno-shou-prez-lyatoto", "text": "Несебър ще впечатлява туристи със светлинно шоу още това лято, благодарение изпълнението на проект по трансгранично сътрудничество.Прожекционното 3D оборудване вече е налично и ще се използва за обществени културни прояви. Първите проби на светлините вече са в ход и се търси най-подходящия вариант за последователността им. „Предвиждаме регулярни презентации на крепостните стени, които имат за цел да обогатят туристическия продукт и културния облик на старинния град“, коментира кметът на Община Несебър Николай Димитров. И допълни, че общинското ръководство планира да превърне тази атракция в постоянно и очаквано събитие, подобно на други места в страната.„Целта на този проект, който изпълняваме, е повишаване привлекателността на града чрез нови, съвременни и модерни методи и технологични устройства“, изтъкна градоначалникът. Атрактивното представяне на хилядолетното богатство на града е в рамките на проекта ”Промотиране на историческите културни и туристически богатства на Одрин и Несебър“, изпълняван от Община Несебър по програмата за трансгранично сътрудничество България-Турция. ", "date": "2018.04.30", "title": "Несебър ще впечатлява туристи със светлинно шоу през лятото"}
{"url": "http://www.novinite.bg/articles/159258/Plajat-na-Kavarna-se-prevarna-v-stroitelna-ploshtadka", "text": "Започнато е строителство върху централния плаж в Каварна, алармира бившият кмет на града Цонко Цонев. Той публикува снимка във Фейсбук, от която е видно, че на самия плаж е изкопан ров с дълбочина около половин метър. Голяма част от поставения от община Каварна декинг е премахнат. Той посочи, че голяма част от декинга, поставен върху пясъка на плажа, е унищожен:Според Цонев човекът, който е започнал строителство върху плажа в Каварна, е бизнесменът Валентин Николов-Цуцко, който е близък до бившия депутат от ГЕРБ Живко Мартинов, напуснал Народното събрание след скандала \"Суджукгейт\".OFFNews потърси за коментар кмета на Каварна г-жа Нина Ставрева, но от общината отговориха, че г-жа Ставрева не е на разположение в момента.  ", "date": "2018.04.30", "title": "Плажът на Каварна се превърна в строителна площадка"}
{"url": "http://www.novinite.bg/articles/159243/Premahvat-knijnite-sergii-ot-plashtad-Slavejkov", "text": "Половината от книжните сергии на площад \"Славейков\" вече са демонтирани. Другите рафтове за литература ще бъдат премахнати след 1 май. Действията са част от подготовката за реконструкцията на площада. През месец юни започва обновяването на столичната улица \"Граф Игнатиев\", част от което е и ремонта на книжния пазар.Това е първият проект, който ще бъде изпълнен в резултат на проведения през 2015 година архитектурен конкурс за обновяване на публичните пространства в централната градска част на София.", "date": "2018.04.30", "title": "Премахват книжните сергии от плащад \"Славейков\""}
{"url": "http://www.novinite.bg/articles/159246/Proektat-Kanal-Odrin-e-zavarshen-na-99", "text": "Проектът „Канал Одрин“, намиращ се в близост до границите между Турция, Гърция и България е завършен на 99%, съобщи Мурат Аджу от генералната дирекция за управление на водните ресурси, пише електронното издание на гръцкия вестник \"Protothema\", цитирана от Агенция \"Фокус\".„Копаенето (на канала) е готово на 99% към днешна дата“, заяви Аджу, визирайки канала, който е с дължина 7800 метра.Каналът се строи на река Марица, която е известна със своите преливания, обяснява изданието. Проектът, чиято реализация започва през ноември 2015 г. и за който е отделен бюджет от около 11 милиона долара, ще позволи да се отбиват до 2500 кубически метра вода в секунда. Знае се, че Марица прелива до около две хиляди кубически метра по време на дъждовния сезон.\"Четири от петте моста, които са част от проекта, също са готови\", каза още Аджу. ", "date": "2018.04.30", "title": "Проектът \"Канал Одрин\" е завършен на 99%"}
{"url": "http://www.novinite.bg/articles/159257/Borisov-Obidno-e-golemite-verigi-da-ni-trovyat-s-hrani-s-dvojno-kachestvo", "text": "Аз бих се срамувал много, ако бях на мястото на големите хранителни вериги. Не вярвам някой да не подпише тази декларация и да има държава, която да не ни подкрепи. Страшно обидно звучи\". Това заяви премиерът Бойко Борисов, който участва в международния форум на високо равнище, посветен на двойния стандарт при храните в ЕС, информира БГНЕС.\"Всички, които ме познават знаят, че съм един от най-големите защитници на европейската перспектива. Не ми е минавало през ума, че е възможно такива големи авторитетни компании да си позволят да правят подобно нещо. Отнасяли сме се с голямо уважение, помагали сме си за навлизането на веригите в България, за свободния пазар. Не ви ли се струва безобразно? Кой умник в Европа изследва едно бебе за вкуса му и че обича палмово масло? Постави 100 млн. души да се чувстват като аборигени. Сигурно вече аборигените се чувстват доста по-добре. Едно време в казармата пишеше: „Службата е тежка, но за сметка на това продължителна“. Сега можем да сложим – „Храните са вредни, но за сметка на това по-скъпи\", заяви Борисов.Премиерът подчерта, че преди години се отделяли по 1 млрд. лв. за здравеопазване, сега бюджетът е близо 5 млрд. лв. Въпреки това обаче нацията е болна и хората умират, защото консумират некачествена храна.\"Да даваш на бебетата по-лоша храна? Дали е нормално да търсиш като през комунизма връзки да си направиш от истинския ЕС храни за децата. Както Вера каза, че е баба, така и аз съм дядо. Не очаквах, че до там могат да са се развили нещата във времето\", каза още Борисов.Той добави още, че днес ще проведе разговор с американския президент Доналд Тръмп и изрази надежда декларацията, с която се гарантира равнопоставеността на всички граждани в ЕС да бъде подписана от всички държави.„Дал съм разпореждане и на 16-17 май това, което ядат българите ще го дам на моите колеги, да видим как ще го оценят. Дали ще я хапват с удоволствие, така както българите?“, заяви Борисов.Той попита още дали ако в техните държави наши производители внасят подобна продукция, дали обществото ще ги остави без последствия. ", "date": "2018.04.30", "title": "Борисов: Обидно е големите вериги да ни тровят с храни с двойно качество"}
{"url": "http://www.novinite.bg/articles/159255/Temperaturi-do-34-gradusa-prez-maj", "text": "Най-ниските температури през май у нас ще са между 5 и 10 градуса, а най-високите - между 29 и 34 градуса, съобщи за БТА Красимир Стоев - синоптик в Националния институт по метеорология и хидрология при БАН.По думите му през тази година през май се очаква средната месечна температура е нас да бъде около и над нормата, която в по-голямата част от страната е между 16 и 19 градуса, по Черноморието и във високите полета - 15 - 16 градуса, в планините - от 2-5 градуса по високите части над 2000 метра, а до 12-14 градуса - в по-ниските части на планините.Месечната сума на валежите ще бъде около и над нормата в западната половина от страната и около и под нормата - в източната. Месечна норма на валежите е между 50 и 70 литра на квадратен метър, по Черноморието и долината на река Струма - между 30 и 50 литра на квадратен метър, в планинските и припланинските райони - от 70 до 140 литра на квадратен метър.В началото на май ще преобладава слънчево време, в следобедните часове над Западната България с купеста облачност, но само на отделни места ще превали и прегърми. Преобладаващите максимални температури ще бъдат предимно между 25 и 30 градуса. През периода 4-10 май въздушната маса ще е неустойчива. Ще се развива купесто-дъждовна облачност и на много места ще има краткотрайни валежи, придружени от гръмотевици и с временно усилване на вятъра. Очакват се и градушки. Температурите слабо ще се понижат.В началото на второто десетдневие се очаква временно стабилизиране на атмосферата. Ще има повече слънчеви часове, а превалявания се очакват само на отделни места в планинските райони. Температурите слабо ще се повишат. В средата и в края на десетдневието отнововремето ще е неустойчиво с развитие на купесто-дъждовна облачност, с краткотрайни валежи, с гръмотевични бури и градушки.През третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури след обяд и преди полунощ. По-значителни и на повече места ще са явленията в Западна и Централна България и около 21, 24-26 май и в края на месеца.В климатичната справка на НИМХ-БАН се посочва, че май е последният пролетен месец, през който слънчевото греене се увеличава и температурите се повишават чувствително. Климатично слънцето огрява страната ни 230-260 часа, в планините - 160-200 часа. В края на месеца температурата на морската вода обикновено достига 17-18 градуса. Зачестяват нахлуванията на влажен океански въздух от северозапад и валежите се увеличават значително, съпроводени често с гръмотевични бури и градушки. Средно веднъж на десет години се регистрират интензивни застудявания, при които в районите с надморска височина над 500-600 метра вали сняг. Във високите полета падат последните пролетни слани.Според астрономическата справка в началото на май слънцето изгрява в 6 часа и 22 минути, и залязва в 20 часа и 27 минути. Продължителността на деня е 14 часа и 5 минути. В края на месеца слънцето изгрява в 5 часа и 52 минути, и залязва в 20 часа и 57 минути. Продължителността на деня е 15 часа и 5 минути.Фазите на луната през май са: на 8 май - последна четвърт, на 15 - новолуние, на 22 - първа четвърт, а на 29 май - пълнолуние.      ", "date": "2018.04.30", "title": "Температури до 34 градуса през май"}
{"url": "http://www.novinite.bg/articles/159244/Dneven-horoskop-za-ponedelnik", "text": "Днес не е най-подходящият ден да поискате повишение или допълнителни привилегии в работата или където и да е. Това не означава, че се оценявате ниско, просто трябва да изчакате подходящия момент.Денят е наистина подходящ да говорите. Хората трябва да знаят какво мислите и какво чувствате, не се колебайте да им споделите. Обсъдете плановете си в дългосрочен план или просто кажете къде искате да вечеряте.Някой, който ви е близък, малко ще се отдръпне от вас днес, но не се отчайвайте. Дайте му пространството, което му е нужно и вероятно след това връзката ви ще стане още по-силна от преди.  Вижте повече на :", "date": "2018.04.30", "title": "Дневен хороскоп за понеделник"}
{"url": "http://www.novinite.bg/articles/159270/55-godini-zatvor-poluchiha-petima-maje-iznasilili-maloletno-momiche", "text": "Наказание от общо 55 години затвор получиха петима мъже, които бяха признати за виновни за изнасилване на малолетно момиче през 2005 г.По внесен обвинителен акт на Окръжна прокуратура – Бургас и осъдителни присъди на три съдебни инстанции, Върховният касационен съд (ВКС) наложи общо наказание от 12 години „лишаване от свобода“ на Осман Сюлейман (на 31 г.), 11 години „лишаване от свобода“ на Исмаил Али (на 35 г.), 10 години „лишаване от свобода“ на Орхан Хюсеин (на 38 г.), 10 години „лишаване от свобода“ на Азис Хюсеин (на 33 г.) и 12 години „лишаване от свобода“ на Костадин Неделчев (на 33 г.), за извършени две престъпни деяния.Те са признати за виновни в извършени на блудствени действия с малолетно момиче. Случаят е от юни месец 2005 година на около 3 км край с. Просеник, Бургаско. Изнасилването станало след заплахи и прилагане на сила. Към момента петимата мъже се намират в Затвора, където изтърпяват наложените им наказания при „строг“ режим.Решението на ВКС е окончателно и не подлежи на обжалване.", "date": "2018.04.30", "title": "55 години затвор получиха петима мъже, изнасилили малолетно момиче"}
{"url": "http://www.novinite.bg/articles/159256/Prokuraturata-razsledva-katastrofata-pri-koyato-byaha-raneni-policai", "text": "Прокуратурата разследва катастрофата на \"Симеоновско шосе\", при която Станислав Недков-Стъки блъсна патрулка. Това става известно от съобщение на прокуратурата.Инцидентът е от полунощ срещу 28 април, когато Стъки карал \"Ауди\" и на \"Симеоновско шосе\" блъснал патрулката, която била с включени сини лампи.Прокуратурата посочва, че двамата полицаи в колата са били със сътресение на мозъка, а единият - и с контузия на гръден кош.", "date": "2018.04.30", "title": "Прокуратурата разследва катастрофата, при която бяха ранени полицаи"}
{"url": "http://www.novinite.bg/articles/159266/Posleden-den-za-glasuvane-za-Naj-dobar-grad-za-jiveene-v-Balgariya", "text": "Тази вечер в полунощ изтича срокът, в който слушателите на Дарик могат да участват в онлайн анкетата в класацията \"Най-добрият град за живеене в България\" за 2017 година. Гласуването става на сайта darikradio.bg. В единайстото издание на класацията на Дарик участват 27-те областни градове, които ще бъдат оценени по критерии, групирани в 10 категории. Призът \"Най-добър град за живеене\" ще бъде връчен на официална церемония в началото на юни. Тази година онлайн гласуването за класацията \"Най-добрият град за живеене в България\" започна на 19-ти март, а крайният срок е до полунощ тази вечер. Към момента най-голяма подкрепа от слушателите са получили Русе, Бургас, Сливен, Велико Търново и Варна. И тази година в класацията на Дарик радио участват всички областни градове, които ще бъдат оценявани по критерии, като откриване на работни места, възможности за жителите да използват зелени площи, развитие на уличното изкуство, удобен градски транспорт. Проучването има за цел да провокира общественото обсъждане на идеи за развитието на отделните градове и да се подобри качеството на живот в тях. Освен приза „Най-добър град за живеене” Дарик радио традиционно присъжда и грамоти за \"Бизнес град\", \"Зелен град\", \"Красив град\", \"Арт-културен град”, както и допълнителни награди.  Досега София, Варна, Бургас, Велико Търново и Стара Загора са получавали приза за „Най-добър град”.", "date": "2018.04.30", "title": "Последен ден за гласуване за „Най-добър град за живеене в България“"}
{"url": "http://www.novinite.bg/articles/159250/Spasi-Sofiya-Ima-oshte-mnogo-rabota-po-noviya-Zakon-za-dvijenie-po-patishtata", "text": "Работата по представените наскоро от МВР нови проектозакони за движение по пътищата, за пътните превозни средства и за водачи на моторни превозни средства трябва да продължи, коментират от Спаси София, като подчертават, че се присъединяват към Института за пътна безопасност, Велоеволюция и други неправителствени и браншови организации. Според Спаси София новите текстове създават множество отворени за интерпретация правила, които ще позволят своеволията на шофьорите и на контролните органи да продължат, както и са допуснали механичното преписване на морално остарели изисквания, които ограничават способността на общините да решават транспортните си проблеми адекватно. Законът трябва да наложи на общините минимални изисквания за достъпност на превозните им средства – да налага и изисква задължително преориентиране към нископодови автобуси, трамваи и тролейбуси, гарантиращи, че уязвимите групи пътници ще могат да се възползват от градския транспорт в града си свободно и самостоятелно“, смята Борис Бонев от организацията. Спаси София изрази своята готовност да се включи в бъдещи работни групи, ако Министерствата на вътрешните работи и транспорта са готови да продължат работата по законите. „Това разделение е добра инициатива, но крайният резутат трябва да е приемлив и да не нанася вреди на бизнеса, гражданите и общините. Ако тези проектозакони се одържавят в този си вид, се съмнявам, че доволни ще има“, коментира Борис Бонев. ", "date": "2018.04.30", "title": "Спаси София: Има още много работа по новия Закон за движение по пътищата"}
{"url": "http://www.novinite.bg/articles/159262/KNSB-Razlikata-mejdu-naj-niskite-i-naj-visokite-zaplati-u-nas-e-blizo-55-pati", "text": "\r\nНай-високо платеният сектор за 2017 г. е секторът на информационните технологии, а най-ниско платеният - ресторантьорството. Средната работна заплата за 2017 г. за ресторантьорството е 580 лв., а в информационните технологии 3150 лв. Това обяви президентът на КНСБ Пламен Димитров при представянето на Годишния доклад за резултатите от колективно договаряне на работните заплати през 2017 г. и очакванията за 2018 година.\r\nРазликата между най-ниско платения и най-високо платения сектор е близо 5,5 пъти.\r\nПо данните на КНСБ близо 6,1 млрд. лв. повече са влезли в джобовете на работещите през последните пет години, което според Конфедерерацията е благодарение на синдикалните преговори с работодателите, но и на пазара на труда, където недостигът на кадри е вдигал нагоре заплатите.\r\nПламен Димитров е припомнил, че през 2016 г. КНСБ започна кампанията \"Искам 100 лв. повече върху заплатата си\".\r\nПрез 2017 г. средната работна заплата се е увеличила с 11,8 на сто и е достигнала 1060 лв., което спрямо 2016 г. е ръст със 115 лв. Компенсацията на наемния труд като компенсация за наемните работници се е променила с повече от 6 процентни пункта спрямо БВП и е достигнала 43,1 процентни пункта от БВП за миналата година, е отбелязал Пламен Димитров. По думите му това разпределение означава, че повече пари са отишли за труда, отколкото за капитала. В същото време обаче расте процентът на работещи бедни, което означава, че тези пари не се разпределят правилно, смятат от КНСБ.\r\nНезависимо, че нараства промишленото производство, това не навсякъде се отразява в заплатите, сочи още докладът на КНСБ.Такива примери са производството на метални изделия, без машини и оборудване - ръст на производителността на труда на едно наето лице с 31.5 на сто, ръст на средната заплата - с 9.2 на сто; производство на компютърна техника, електронни и оптични продукти - ръст на производителността на труда на едно наето лице с 19,8 на сто, ръст на средната заплата - с 3,4 на сто; производство на изделия от каучук и пластмаси - ръст на производителността на труда на едно наето лице с 22.2 на сто, ръст на средната заплата - с 11 на сто;\r\nПоследните разполагаеми и сравними данни показват, че средната работна заплата в България изостава номинално между 5 и 10 пъти спрямо старите държави членки и около 1.8-2.2 пъти спрямо новите държави членки, сочат данните на КНСБ.\r\nОт 3 на сто до 5-10 на сто е масовото увеличение на работните заплати. По-рядко то е над 10 на сто. В някои от секторите обаче няма колективни трудови договори. Това са леката, химическата, хранителната промишленост. На общинско ниво действат над 150 колективни трудови договори, сключени от местните власти в страната. Най-добри резултати има във Варна, Бургас и Стара Загора.\r\nПламен Димитров е посочил, че БВП за България за 2017 г. е близо 100 млрд. лв. Вътрешното търсене е основния двигател на растежа, а с 4,5 на сто нараства крайното потребление за миналата година. Според него има реални възможности за по-голям растеж на доходите в индустрията.\r\n  ", "date": "2018.04.30", "title": "КНСБ: Разликата между най-ниските и най-високите заплати у нас е близо 5,5 пъти"}
