{"url": "http://www.novinite.bg/articles/143435/Ostrov-samo-za-maje-poluchava-zashtita-ot-YuNESKO", "text": "Организацията на обединените нации за образование, наука и култура (ЮНЕСКО) обмисля добавянето в списъка си с обекти на световно наследство японски остров, който е населен само с мъже, съобщава T+L, предаде Profit.bg.Окиношима е остров в Югозападна Япония, който от векове не допуска жени на територията си заради религията. Миналата седмица Международният съвет по паметниците и местностите обяви препоръката си островът да бъде включен в списъка с обекти на световно културно наследство.Окиношима е дом на храма Munakata Taisha Okitsumi, който е построен в чест на богиня на морето. Между четвъртото и деветото столетие той играе ролята на точка за обмен между Корейския полуостров и Китай. Археолозите са открили над 80 000 артефакта на острова, включително корейски златни пръстени и стъклени чаши от Персия. Те са обявени за национални съкровища.Но не всеки може да види историческия остров. В допълнение към пълната забрана на жените-посетители, мъжете трябва да се съблекат голи и да извършат очистващ ритуал, преди да им бъде разрешено да стъпят на парчето земя.Те също така трябва да се съгласят никога да не разкриват подробности за пътуването си.Дори ако островът получи статут на световно наследство, правилата за посещенията няма да се променят. Те ще останат „строго регулирани“. Окончателно решение относно статута на острова ще бъде взето на срещата на ЮНЕСКО през юли. Ако бъде приет, Окиношима ще се превърне в 17-ата японска забележителност със статут на световно наследство.", "date": "2017.05.11", "title": "Остров само за мъже получава защита от ЮНЕСКО"}
{"url": "http://www.novinite.bg/articles/143431/2000-evro-dava-italiansko-selce-za-novodoshlite", "text": "Кметът на малкото италианско селце Бормида предлага да се плаща на всеки, решил да се засели в селцето, пише „Фокс нюз”, предаде НОВА телевизия. Предложението на кмета Даниеле Галиано предвижда да се плати по 2000 евро на всеки, който се премести в селото – под наем или като закупи имот. Планът обаче все още не е окончателно приет.Селцето се намира на около 80 километра от Генуа и постоянните жители в него са около 394.Наемите за новодошлите ще са между 50 и 120 евро на месец. А идеята за този наем се очаква да бъде готова окончателно до 2 месеца.Селцето, в което през 50-те години на миналия век са живели 1000 души, днес разполага с 4 ресторанта, аптека и доктор, който идва 3 пъти в седмицата. ", "date": "2017.05.11", "title": "2000 евро дава италианско селце за новодошлите"}
{"url": "http://www.novinite.bg/articles/143411/Shofor-bi-servitor-sled-katastrofa-v-Byala-Slatina", "text": "В сряда вечерта полицията в Бяла Слатина получила сигнал за блъснало се в бордюр БМВ. Изпратеният полицейски екип установил катастрофата, но в автомобила и в близост до него нямало никого. В същия момент от близка кръчма излезли хора викащи за помощ, пише 24 часа.Полицаите установили, че в заведението се намират шофьора на катастрофиралата кола и неговият спътник, които нанесли побой на сервитьор. При опит да бъде установена самоличността на двамата, те не се подчинили и започнали да блъскат полицейски служител.След изпратен допълнителен екип от служители на РУ в Бяла Слатина, се разбрало, че побойниците са 41-годишният П.П. и 47-годишният А.В.Б., които оказали съпротива, отправяли закани, заплахи и псувни по адрес на полицейските служители. Мъжете били закопчани и в крайна сметка приведени в ареста за срок от 24 часа.По случая е образувано и бързо производство.", "date": "2017.05.11", "title": "Шофьор би сервитьор след катастрофа в Бяла Слатина"}
{"url": "http://www.novinite.bg/articles/143428/25-godini-zad-reshetkite-za-ekszatvornik-ubil-po-brutalen-nachin-60-godishen-v-Pazardjik", "text": "Петчленен състав на Окръжния съд в Пазарджик призна подсъдимия Владимир Ганев за виновен в това, че в началото на февруари 2017 г. в апартамент в Пазарджик умишлено е умътвил Георги Илиев като убийството е извършено по особено мъчителен за жертвата начин и с особена жестокост, предаде Фокус, цитирана от 24 часа.На В.Г. е наложено наказание от 25 години лишаване от свобода при първоначален строг режим на изтърпяване на наказанието. Делото протече по реда на съкратеното съдебно следствие като Ганев призна за вината си и фактите, описани в обстоятелствената част на обвинителния акт. Присъдата подлежи на обжалване и протест през Апелативния съд в Пловдив в 15 дневен срок.По-рано стана ясно, че униформените намерили полуразложения труп на 60-годишния Георги Илиев в апартамента му, а тялото било покрито със стар дюшек и дрехи. Тогава след двудневни издирвателни действия оперативен екип е установил и извършителя на тежкото престъпление - Владимир Ганев, който по това време се намирал в следствения арест за кражба.На 21-ви февруари Ганев бил заловен да краде сирене от хранителен магазин и предаден на полицията. Убийството било извършено 2 седмици преди ареста. По първоначални данни двамата се скарали по време на запой, а в разгара на скандала задържаният ударил с лопата стопанина на апартамента, след което го наръгал с нож в гърба.Владимир пренесъл трупа на жертвата си в съседната стая и го затрупал с дрехи и юргана. В хода на разследването криминалистите откриха лопатата и ножа, както и други улики, свързани с деянието. През 1997 г. Ганев бил осъден на 18 г. затвор за убийството на баща си, като е бил освободен през март 2015-та, след което отново влиза в затвора за кражба.", "date": "2017.05.11", "title": "25 години зад решетките за ексзатворник, убил по брутален начин 60-годишен в Пазарджик"}
{"url": "http://www.novinite.bg/articles/143379/VAS-reshava-okonchatelno-za-referenduma-na-Slavi", "text": "Върховният административен съд (ВАС) трябва да излезе с окончателно решение по казуса за референдума, иницииран от „Шоуто на Слави“.Водещият Слави Трифонов вече обяви, че очаква петчленният състав да върне делото на предишна инстанция. В началото на февруари първата инстанция във ВАС уважи жалбата на Трифонов и отмени решението на ЦИК, с което референдумът бе признат за незадължителен заради липсващи над 12 хил. гласа.Решението ще дойде ден, след като ГЕРБ официално внесе в парламента проектозакон, който предвижда депутатите да бъдат избирани мажоритарно в два тура, страната ще бъде разделена на 240 едномандатни избирателни района.", "date": "2017.05.11", "title": "ВАС решава окончателно за референдума на Слави"}
{"url": "http://www.novinite.bg/articles/143416/Cacarov-vnese-doklad-za-dejnostta-na-Prokuraturata-prez-2016-g", "text": "Главният прокурор Сотир Цацаров внесе във Висшия съдебен съвет доклад за дейността на прокуратурата и на разследващите органи за 2016-та. Това съобщиха от пресцентъра на Прокуратурата, пише 24 часа.Цялостната дейност на прокуратурата за 2016 г. е представена в национален мащаб и е извършен сравнителен анализ с данните от предходните две години. ::Трайно висок е делът на решените спрямо наблюдаваните преписки - 95,6 на сто (при 95,4% година по-рано и 96 на сто за 2014-та).Отчита се сериозен ръст на бързите и незабавните производства - 21,3% и 41,1%. Нарастват внесените в съда прокурорски актове при известен спад на предадените на съд лица.Намалява броят на прекратените и спрените производства.Устойчива е тенденцията на досъдебни производства, приключили в срок до 7 месеца - 74 на сто от делата за 2016-та (при 57% година по-рано).Продължава да намалява делът на върнатите от съд дела (4,9 на сто за 2016-та при 5,1 на сто година по-рано). Причините за връщане на делата се анализират съгласно указание на главния прокурор, което позволява идентифициране на обективни и субективни фактори.Запазва се високото ниво на осъдените и санкционираните лица с влязъл в сила съдебен акт - 97,5 на сто (при 97,2% през 2015-та), респективно намаляват оправданите с влязъл в сила съдебен акт лица (с 11,8 на сто и 18,3 на сто спрямо 2015-та и 2014 г.).Запазва се висок делът на приведените в изпълнение осъдителни присъди и санкционни решения. Намаляват неприведените поради укриване на лицата присъди - 2 на сто от общо получените (2,8 и 2,3 на сто).Намаляват случаите на осъдителни решения срещу прокуратурата по ЗОДОВ.:Отчита се трайна тенденция на нарастване на броя на наблюдаваните производства, на внесените в съд прокурорски актове на обвиняемите лица.Значително е намалял относителният дял на върнатите от съда дела спрямо внесените прокурорски актове - 4 на сто (при 6,2 година по-рано). Положителни са констатациите при върнатите дела за корупционни престъпления - 11,8 на сто от внесените прокурорски актове (при 19,6% за 2015 г. и 18,5 за 2014-та).Висок е делът на осъдените лица по тези дела, спрямо лицата с постановен окончателен съдебен акт и намалява относителният дял на оправданите лица с влязъл в сила съдебен акт, спрямо всички лица с постановен окончателен съдебен акт - 4% (при 4,7 на сто година по-рано).:Остават актуални значителна част от констатираните от прокурорите в предходни периоди проблеми - трудности при осигуряване на експерти и тяхното ресурсно обезпечаване; осигуряване на адекватни материални условия на труд на магистратите и служителите; някои дефицити в квалификацията на разследващите органи и др.За пореден път се отчита, че от важно значение за подобряване качеството на наказателното правораздаване е необходимо усъвършенстване и осъвременяване на наказателното материално и процесуално законодателство. В доклад са посочени необходимите, според прокуратурите, законодателни промени в НК, НПК и други закони.Основните предложения са свързани с преодоляване на прекаления формализъм на наказателния процес и въвеждане на действащи ускорени процедури и средства, както и със създаване на накзателно-правни норми (особено за корупционните престъпления), които да съответстват на обществено-икономическите и социалните отношения.:В доклада са посочени действията, които прокуратурата е извършила в рамките на своята компетентност: анализ на делата за корупция; анализ на делата, по които заради неефективно разследване са постановени осъдителни решения на ЕСПЧ; анализ и оценка на работата на специализираните прокуратури. Прокуратурата е оказала пълно съдействие при провеждане от европейски експерти на НЕзависимия анализ на структурния и функционален модел на ПРБ и нейната независимост.:Постигнатото през 2016-та подобряване на качеството на работа, е добра основа и ресурс за по-добри резултати.Водещи приоритети в дейността на прокуратурата са повишаване на квалификацията на магистратите и служителите, подобряването на качеството и срочността на работа и проактивен подход в противодействие на престъпленията, свързани с организираната престъпност и корупцията сред лица, заемащи публични длъжности и по високите етажи на властта.", "date": "2017.05.11", "title": "Цацаров внесе доклад за дейността на Прокуратурата през 2016 г."}
{"url": "http://www.novinite.bg/articles/143446/Prokuraturata-protestira-sreshtu-kmetskiya-post-na-Chokov", "text": "Районната прокуратура в Бяла Слатина протестира пред административния съд във Враца взетото преди дни решение на общинската избирателна комисия за оставането от поста кмет на врачанското с. Галиче Ценко Чоков, пише 24 часа. Според шефката на ОИК Цветана Андровска мотивите на държавното обвинение да оспорва решението са изложени подробно в 5 страници.В средата на април след запитване от общинската избирателна комисия в Бяла Слатина ЦИК препоръча да бъдат прекратени кметските пълномощия на намиращия се в следствения арест от края на май миналата година Чоков, защото не изпълнява задълженията си повече от 10 месеца. Прекратяването на кметския му мандат поискаха и от окръжната прокуратура и от трудовата инспекция.Белослатинската избирателна комисия обаче не изпълни препоръките на авторитетните институции и реши, че Чоков все още е кмет докато тече взетият от него неплатен отпуск. Преди него Чоков пък бе няколко месеца в платен отпуск, неизползван от него до задържането му под стража. Така Чоков получаваше кметска заплата и в килията на софийския затвор.", "date": "2017.05.11", "title": "Прокуратурата протестира срещу кметския пост на Чоков"}
{"url": "http://www.novinite.bg/articles/143396/Fernando-Tores-opita-da-vbesi-Ronaldo-VIDEO", "text": "Опитният Фернандо Торес пробва да извади извън кожата му Роналдо в снощния полуфинал в ШЛ. Нападателят на Атлетико влезе в словесна престрелка със суперзвездата на Реал Мадрид. Свикналият на провокации и обиди от публика и съперници CR7 обаче реагира адекватно и се присмя на Хлапето, писаха от .Ситуацията бе уловена от камерите. Реал продължава на финала, след като загуби с 1:2 на реванша, но спечели първата среща с 3:0.Торес, недоволен от поведението на Роналдо на терена, се приближи до него, и според Marca, откъдето разчетоха думите му, му е казал: \"За какъв се мислиш, клоун?!\"Отговорът на Роналдо: \"Ти отпадаш, разкарай се, глупак.\"Изнервен още повече, Торес за малко да влезе във физическа саморазправа с Роналдо, продължавайки да псува съперника, който му отговори с усмивка и пренебрежително поведение.  ", "date": "2017.05.11", "title": "Фернандо Торес опита да вбеси Роналдо (ВИДЕО)"}
{"url": "http://www.novinite.bg/articles/143424/Samnitelen-paket-evakuira-sgradata-na-Visshiya-administrativen-sad", "text": "Сигнал за съмнителен пакет евакуира за кратко сградата на Висшия административен съд (ВАС), предават от пресцентъра на СДВР, пише 24 часа.Сигналът е подаде в 9:40 ч. Към момента е извършена проверка и не са установени опасни вещества в пакета. Съдът продължава работата си.", "date": "2017.05.11", "title": "Съмнителен пакет евакуира сградата на Висшия административен съд"}
{"url": "http://www.novinite.bg/articles/143398/Levski-vzima-igrachi-na-Loko-GO-i-Dunav", "text": "Двама футболисти на Локомотив (Горна Оряховица) може да облекат фланелката на Левски от новия сезон. \"Сините\" следят изявите на Милен Желев и Юлис Ндонг. До края на кампанията ръководството на столичани ще изгледа всички мачове на \"железничарите\" и ще прецени дали да започне преговори за дуото, съобщиха от .Бранителят започна много силно сезона и дори попадна сред избраниците на Петър Хубчев за световната квалификация с Беларус. Постепенно обаче формата на десния бек спадна. Левски със сигурност ще се подсили с десен краен защитник, след като на тази позиция разполага единствено със Сашо Александров, а вместо него там е предпочитан Роман Прохазка.Халфът Ндонг е габонски национал, но има и френски паспорт, пише Меридиан мач. За интерес към него от страна на \"сините\" също се заговори още през зимата, но тогава до конкретна оферта така и не се стигна. Ндонг е един то най-добрите футболисти в състава на Локомотив и изявите му до края на сезона ще бъдат следени от 26-кратните шампиони.Сред опциите за подсилване от лятото е и юношата на Левски, който в момента е водещ футболист на Дунав- Христофор Хубчев. Роденият на 24 ноември 1995 година бивш младежки национал прави много стабилен пролетен дял. Той се отличава сред колегите си на този пост в Първа лига с доброто центриране, с което направи няколко важни асистенции, включително и тази към Самир Аясс за победата с 1:0 над Лудогорец.Не е изключено Хубчев да се конкурира с Мики Орачев и Веско Минев, ако той остане в тима, през новия сезон. \"Сините\" търсят обаче и класни свободни агенти, които да бъдат привлечени без трансферни суми от чужбина. Николай Митов обаче предпочита да работи с млади момчета, които са наясно с изискванията към футболистите на Левски.", "date": "2017.05.11", "title": "Левски взима играчи на Локо (ГО) и Дунав"}
{"url": "http://www.novinite.bg/articles/143401/Shapekoenze-ostana-bez-Superkupata-na-Yujna-Amerika-VIDEO", "text": "Колумбийският Атлетико Насионал спечели Суперкупата на Южна Америка, след като на реванша срещу Шапекоензе стигна до изразителна победа с 4:1. Бразилците бяха изковали успях с с 2:1, но Атлетико бе по-силен на реванша и с общото 5:3 взе трофея, написаха от .Дайро Морено и Андрес Ибарген вкараха по два гола за успеха, а за Шапекоензе се разписа Тулио де Мело. По-рано през пролетта все пак Шапе стигна до първи трофей след трагедията, отнела целия първи отбор от клуба.Суперкупата си оспорваха носителят на Копа Либертадорес - Атлетико Насионал и този в Копа Судамерикана - Шапекоензе. Шапекоензе и Атлетико трябваше да спорят и на финала на Копа Судамерикана, но до мачове не се стигна, защото самолетът на бразилците се разби и почти всички играчи и служители на клуба намериха смъртта си.", "date": "2017.05.11", "title": "Шапекоензе остана без Суперкупата на Южна Америка (ВИДЕО)"}
{"url": "http://www.novinite.bg/articles/143419/Kriminalisti-hvanaha-30-godishen-da-plasira-droga-kraj-Silistra", "text": "Служители на сектор „Криминална полиция” при РУ – Силистра задържаха И.Х /30 г./, заподозрян в притежание и разпространение на дрога. Полицейската операция е проведена на 9 май и е резултат на целенасочените усилия на криминалистите срещу наркоразпространението в региона. Това съобщиха от пресцентъра на МВР, пише Труд.Действайки в условията на неотложност, полицаи извършили претърсване на вила и прилежащи помещения в околностите на областния град, обитавани от 30-годишния мъж. В една от пристройките те намерили полиетиленов плик, съдържащ 442,4 г суха листна маса, идентифицирана като канабис с полеви наркотест.Девет таблетки с жълтеникав цвят, реагирали на метамфетамин, около 30 г бяло прахообразно вещество и четири капсули със зелен цвят, за които са назначени експертизи, били намерени при претърсването на вилната постройка. Пак там криминалистите открили две везни и три приспособления за разтрошаване на канабис, в едно от които имало топчета хашиш.С постановление на прокуратурата първоначалната 24-часова мярка за задържане на И.Х. е продължена до 72 часа. Мъжът криминално проявен, има осъдителни присъди за притежание на наркотични вещества. Работата по разследване и документиране на случая продължа, образувано е досъдебно производство.", "date": "2017.05.11", "title": "Криминалисти хванаха 30-годишен да пласира дрога край Силистра"}
{"url": "http://www.novinite.bg/articles/143406/Pari-v-Loko-Plovdiv-shte-ima-do-3-sedmici", "text": "Всичко дължимо в Локомотив Пловдив ще бъде платено до края на месец май. Това увери собственикът на клуба Христо Крушарски от Аржентина, където е по бизнесдела, писа .Изказването му бе по повод информациите, че футболистите и треньорите имат да получават по две месечни заплати, служителите също не са взимали възнагражденията си, а някои от играчите вече се оглеждали за други отбори.\"Не сме отричали, че има забавяне на заплатите при нас. Разговарял съм с момчетата и те знаят, че ще си получат всичко дължимо, както е ставало и в предишните години. Имаме си проблеми, решаваме си ги сами без чужда помощ и намеса. Искам да успокоя и феновете, че в Локомотив Пловдив организацията е на ниво и няма поводи за притеснения. Винаги и навсякъде има напускащи футболисти, ще привлечем на техните места нови попълнения\", заяви Крушарски.", "date": "2017.05.11", "title": "Пари в Локо Пловдив ще има до 3 седмици"}
{"url": "http://www.novinite.bg/articles/143444/Bratya-Pulevi-sas-zaslujen-priz", "text": "\r\nСветовните шампиони Кубрат и Тервел Пулеви получиха заслужен приз за тяхната зала \"Спортен център Пулев\", която освен за знаменитости от световната боксова сцена, е отворена и за детските спаринг срещи. Шампионите са се посветили на каузата да вдъхновяват малчуганите и да ги посвещават в магията на спорта, пише .\r\n \r\nЕдин от най-успешните българи извън границите ни - Атанас Вилнер, който е избран за дизайнер на испанската суперкола Tramontana и на хърватската компания за спортни електромобили Rimaс, също бе сред главните герои на церемонията. Статуетката му бе връчена от изпълнителния директор на Българската агенция за инвестиции Стамен Янев.\r\n \r\nОтличени бяха и иновациите на една от най-популярните марки у нас - Дормео, която преди броени дни се завърна със световна награда от Хамбург за хибридната иновацията при матраците Дормео Еър Селект Плюс II.\r\n \r\nОще една българска компания със световен просперитет- Рефан, получи отличие от Лайфстайл Оскарите. Фирмата вече има над 400 бутика за козметика  в цял свят, носител е на световната награда „Глобални постижения за повишаване на качеството на предлаганите продукти”, както и на Европейската награда за качество и бизнес престиж – Golden European Award. \r\n \r\nЗлатната статуетка получи и топкоафьорът Любен Николов, който се грижи за със стайлинга на първата дама - Десислава Радева. Повече от 20 години Любен Николов и неговият екип от Луксор клуб фешън салони разкрасяват бизнес елита, звезди от шоубизнеса и спорта.  \r\n \r\nСъс златни статуетки бяха отличени също Pulse Fitness & Spa e най - голямата и бързо развиваща се верига лайфстайл клубове в Източна Европа, луксозният център за релакс Терра СПА, бутиковият хотел Бреза, част от Вилни селища Боровец АД, както и един от най-бързо развиващите се сектори за групово пазаруване - сайтът Topofertite.com.  \r\n\r\nЗвезда в музикалната програма на церемонията бе народната певица Поли Паскова, която е в разгара на своето национално турне. На сцената се качиха още талантливите малчугани от групата на рокаджийката Катина Димитрова - \"Мюзик бокс\", сензацията от музикалния фестивал в Рим Моника Шахин и шампионите по танци - клуб Денсинг Тайм. \r\nВодещите на вечерта - журналистката и ПР Патриция Кирилова и любимецът на публиката от шоуто \"Като две капки вода\" Павел Владимиров не пропуснаха да развеселят гостите с шеги за скъпите череши и спряната топла вода - злободневни теми от родната действителност.\r\nОсвен почетни плакети и статуетки, призьорите получиха и подаръци от козметична компания РЕФАН,от парфюмерийната верига Ди енд Пи, от столичния ресторант MAXIM  и се насладиха на бутиковото вино ДРАГОМИР в трите му разновидности – бяло, червено и розе.\r\nСъбитието подкрепи инициативата на PR-агенция ВИП Комюникейшън за подпомагане на социално слаби отличници, които искат да останат да учат и да работят в България. Под патронажа на Ротари клуб и ERP Academy България. Партньори на събитието са още Софийската Търговско Промишлена Камара, Сръбско-българската търговско промишлена камара, Сдружение Туризъм и Български Бизнес Клуб Лондон.\r\n", "date": "2017.05.11", "title": "Братя Пулеви със заслужен приз"}
{"url": "http://www.novinite.bg/articles/143461/Tejak-mach-mejdu-CSKA-i-Cherno-more-prognozira-Stamen-Belchev", "text": "Треньорът на ЦСКА Стамен Белчев очаква труден мач с Черно море в Каварна в събота. Белчев разкри кои футболисти са с проблеми и вероятно няма да вземат участие в мача с играчите на Георги Иванов - Гозно, предаде .„Очакваме един труден мач, ако не подходим сериозно и отговорно по време на двубоя. Футболистите осъзнават, че остават пет мача до края и трябва да дадат максимума, да покажем постоянство от последните кръгове и да зарадваме феновете, които ни подкрепят”, заяви Белчев пред клубната телевизия.„Кирил Десподов и Петрус Бумал се завръщат след контузии и са напълно възстановени. За съжаление днес по време на тренировката Руи Педро получи контузия, заради която в последния момент остава извън състава. Всички други са здрави. Утре имаме една тренировка във Варна и ще преценим кои ще започнат мача“, каза още спецът.„Мисля, че футболистите са разумни мъже и осъзнават, че всеки един мач е важен. Ние няма право да си избираме мачовете. Щом си футболист на ЦСКА, към всеки един двубой трябва да се подхожда с необходимата концентрация. Към тях очакванията са високи, но те заслужиха това“.„Двата отбора се познаваме добре. Черно море е един от агресивен и дисциплиниран отбор. Има едни от най-опитните футболисти и амбициозен треньор. Нямаме право да подхождаме несериозно и да подценяваме съперника. Затова очаквам мачът да бъде тежък\".„За предстоящия цикъл с по два мача на седмица физически сме подготвени добре, гарантирам за това нещо. Надявам се само да няма контузии през този период. Имаме 20 дни, в които трябва да изиграем пет мача и да запазим добрите впечатления, които оставихме напоследък“, завърши Стамен Белчев.", "date": "2017.05.11", "title": "Тежък мач между ЦСКА и \"Черно море\" прогнозира Стамен Белчев"}
{"url": "http://www.novinite.bg/articles/143399/Neochakvana-pratka-Sibirski-tigarcheta-v-kutiya-se-poyaviha-na-letishteto-v-Bejrut", "text": "Властите на летището в Бейрут намерили пратка - дървена кутия с няколко дупки на нея, без адрес, която никой не дошъл да потърси в продължение на няколко дни, предаде БГНЕС, цитирани от Дарик нюз.   Възникнали съмнения, че кутията крие \"потенциална опасност\" и в крайна сметки решили да я отворят, за да видят какво име в нея. Оказало се, че в кутията има три сибирски тигърчета. Те били в окаяно състояние - изгладнели, дехидратирани и много уплашени. Властите веднага потърсили ветеринарната служба, чиито служители се погрижили за животните. Те били спасени и настанени в зоопарка в Бейрут.   Все още не се знае кой е изпратил кутията и кой би трябвало да е нейният получател.", "date": "2017.05.11", "title": "Неочаквана пратка! Сибирски тигърчета в кутия се появиха на летището в Бейрут"}
{"url": "http://www.novinite.bg/articles/143410/Eto-koi-sa-naj-umnite-zodii", "text": "Има различни видове интелигентност и всеки човек има своите силни и слаби страни. Това означава, че всички притежаваме своя собствена и уникална интелигентност, но има зодиакални знаци, които са малко по-чувствителни от останалите и за тях може да се каже, че имат по-висок коефициент на интелигентност, предаде Дарик нюз. Вижте кои са те: Скорпион Скорпионът е изявен индивидуалист, който е роден да бъде лидер. Има най-силно развита интуиция. Представителите на знака се изявяват добре в професии, в които могат да работят самостоятелно.Телец Представителите на зодия Телец имат най-силно развита емоционална интелигентност. Хората, родени под този знак, имат заложби да бъдат добри бизнесмени. Те са педантични и много прецизни в действията си, свързани с важни неща. Близнаци Представителите на тази зодия имат пъргав и силен ум. Близнаците са добре приспособими към професии, в които са подчертани вербалните умения, писането, научните изследвания и комуникацията.Стрелец Родените под знака Стрелец имат най-голям интелект и способност за научаване на нови неща. Те се чувстват най-щастливи, когато са съсредоточени в своята работа, обхванати от творческо вдъхновение. Благодарение на своята силна интуиция те вникват в най-дребните детайли и чертаят планове за осъществяване с най-малки подробности и точност Дева Представителите на този знак имат най-силни възприятие и обективност. Девата е най-силна в комбинациите, логиката и цифрите. Родените под този знак обръщат внимание на подробностите и точно това им помага да побеждават и да печелят.", "date": "2017.05.11", "title": "Ето кои са най-умните зодии"}
{"url": "http://www.novinite.bg/articles/143409/Zapochva-futbolen-turnir-za-detski-gradini", "text": "Рекорден брой отбори – 283, ще вземат участие в 16-ия турнир по футбол, организиран от ДФК „Лъвчетата“ за детските градини в София. Надпреварата бе открита от доц. Венцислав Гаврилов и ще продължи до 19 май, когато ще се излъчи шампиона за 2017 г., съобщиха от .Участие ще вземат около 4000 деца от над 50 детски градини, които се обучават целогодишно от треньори на клуба. Официални гости на турнира бяха президентът на на Аматьорската футболна лига и член на Изпълкома на БФС Румен Вълков, експертите в Столична община Десислава Темелкова и Невена Димитрова, представители на един от спонсорите „Арон“ ЕООД – Габриела Баранска и Борис Бояджиев.Срещите от първия ден бяха ръководени от международните ни съдии Николай Йорданов и Никола Попов. Всички гости получиха юбилейна монета и шалчета на ДФК „Лъвчетата“ послучай 20-годишнината на клуба. За всички отбори ще има специални купи, а най-добре представителите се футболисти ще получат индивидуални награди.Възможност за изява ще получат и деца, занимаващи се с други видове спорт под ръководството на инструктори на ДФК „Лъвчетата“ - тенис на корт, карате и гимнастика.Тази година турнирът е съфинансиран по Програма на Столична община за развитие на физическото възпитание и спорта в подкрепа на \"София - европейска столица на спорта през 2018 година\".", "date": "2017.05.11", "title": "Започва футболен турнир за детски градини"}
{"url": "http://www.novinite.bg/articles/143427/Unikalna-ideya-Majstor-napravi-vazrojdenska-terasa-na-panelen-blok", "text": "Ето това се казва възрожденски дух! Пловдивчанинът Румен Димитров превърнал терасата на апартамента си в копие на възрожденска къща, предаде Нова телевизия. Творението е напълно безопасно. Майсторът саморъчно изпипал всеки един детайл, за да придаде допълнителен уют на панелката. Идеята на Румен дошла, когато се заговори за опасните остъкления. Искал да промени визията на апартамента си. Времето и финансовите средства обаче забавили реализацията на проекта. Тераса е построена с метална конструкция, само керемидите са автентични. Всяка керемида е закована, няма стъкла, не е с тухли и не тежи. Фасадата не може да падне, уверява майсторът.Румен споделя, че каквото и да правиш, важното е да е с кеф. \"Един слуша чалга, друг харесва джаз\", а той явно харесва възрожденският облик.Той обаче не е получил пълна разрешение за това. Но се зарече, че ако го накарат да върне стария облик на терасата, ще поиска от общината да му гарантира пълна безопасност. Според него новите жилищни постройки са опасни за живота и здравето на хората. ", "date": "2017.05.11", "title": "Уникална идея! Майстор направи възрожденска тераса на панелен блок"}
{"url": "http://www.novinite.bg/articles/143432/Izvadiha-tyaloto-na-udaveniya-kraj-Strumyani-vtoroklasnik", "text": "Водолази от Кюстендил извадиха тялото на удавения второкласник Николай от водоема край с. Струмяни. 8-годишното дете потъна снощи около 20 ч. По първоначална информация детето играело с топка с приятели край мини язовира, но топката паднала във водата. Николай се опитал да я извади и паднал, пише 24 часа.Издирването му започна още снощи, на сутринта водоемът бе претърсен с лодки, а около 12 ч. пристигнаха и водолази от София. В 12.50 ч. един от тях намери детето на три метра от язовирната стена, предава БГНЕС.\r\n\r\n\r\n\r\n", "date": "2017.05.11", "title": "Извадиха тялото на удавения край Струмяни второкласник"}
{"url": "http://www.novinite.bg/articles/143450/Odeyalo-lekuva-bezsanie", "text": "Вече всеки може да се наслади на по-дълбок и спокоен сън с новото високотехнологично одеяло, предназначено да намалява стреса и тревожността, като създава усещането, че ви прегръщат, съобщава Daily Telegraph, цитиран от Profit.bg.Прилагайки принципите на терапията за „симулиране на дълбок натиск“, одеялото Gravity е направено така, че да успокоява нервната система, атакувайки точки за натиск върху тялото, свързани с подобрен сън, настроение и релакс. Така се създава усещане, че ви прегръщат по начина, по който родител завива дете, за да заспи.Смята се, че процесът увеличава нивата на серотонин и мелатонин, а в същото време намалява нивата на кортизол, който понижава сърдечния ритъм и кръвното налягане, а в същото време минималното движение на тялото, в резултат на повишения релакс, стимулира REM (бързо движение на очите) цикъла на съня – периода, в който мозъкът и тялото се презареждат.Одеялото се предлага в три размера – 6.8 килограма, 9 килограма и 11.3 килограма, за да съставлява между 7 и 12% от теглото на потребителя. Gravity е изработено от материи, които могат да се перат и да дишат, така че да не ви е твърде горещо под завивката.„Науката зад Gravity разкрива, че одеялото може да се използва за лечението на редица проблеми, включително безсъние, посттравматичен стрес, обсесивно-компулсивно разстройство, дефицит на внимание, хиперактивност, както и стрес и продължителна тревожност“, казва базираният в Бруклин дизайнер Джон Фиорентино.", "date": "2017.05.11", "title": "Одеяло лекува безсъние"}
{"url": "http://www.novinite.bg/articles/143422/Eto-kade-moje-da-sreshtnete-noviyat-Hitler-SNIMKI", "text": "Жителят на щата Пенсилвания Исидор Хийт Кембъл вече носи фамилията “Хитлер“, съобщи местният информационен сайт MyCentralJersey.com, предаде Нова телевизия. Кембъл-“Хитлер“ е известен с това, че кръщава децата си с имената на известни нацисти. От началото на седмицата името му вече е Исидор Хийт Хитлер. Той се възхищава от водача на Третия райх, който е бил отговорен за екзекуцията на 6 милиона евреи и други \"нежелани\" по време на Втората световна война.\"Чудесно е. Шофьорската ми книжка вече е променена, застраховката ми, всичко, от което имам нужда, е променено \", каза Хитлер пред MyCentralJersey.com. “Аз съм новият Хитлер.“През март съдия от Върховния съд в окръг Хънтърдън, Ню Джърси, одобри искането за промяна на името на Хитлер, което той подаде на „Свети Валентин“. Промяната влезе в сила на 8 май, когато се отбелязва Денят на победата над нацизма.Инициалите на Хитлер сега са И.Х.Х., които по неговото обяснение са абревиатурата на „Аз приветствам Хитлер“, уточняват от MyCentralJersey.Татуираният неонацист, който сега живее в Шиппенсбърг, Пенсилвания, влезе в новините през 2008 г., когато в пазар в Ню Джърси отказваха да поставят името на Адолф Хитлер на тортата за 3-я рожден ден на сина му, кръстен на нацисткия водач.\"Мисля, че хората трябва да отведат главите си от облака, в който са били, и да започнат да се фокусират върху бъдещето, а не върху миналото\", каза Хитлер, бивш пребиваващ в окръг Холанд в окръг Хъндърдън.Новият Хитлер има девет деца от четири жени, но няма попечителство над нито едно от тях, уточняват от Лигата срещу поругаването (ЛП) и NewJersey.com. Властите в Ню Джърси отнеха на Хитлер родителските му права за три от децата му през 2009 г. след обвинения в домашно насилие и решиха, че няма психологически капацитет да се грижи за децата, ЛП в публикация през 2013 г.Хитлер отново привлече вниманието на медиите през 2013 г., когато се появи на изслушването за правата за посещение, носейки пълна нацистка униформа.", "date": "2017.05.11", "title": "Ето къде може да срещнете новият Хитлер (СНИМКИ)"}
{"url": "http://www.novinite.bg/articles/143430/Ruskiyat-prezident-padna-po-vreme-na-hokeen-mach", "text": "Руският президент Владимир Путин участва в мач от любителската Нощна хокейна лига. Мачът се състоя в олимпийската спортна зала в Сочи, а освен държавният глава на страната, в играта се включи и министърът на отбраната Сергей Шойгу, както и няколко от най-големите звезди на руския хокей, предаде Нова телевизия. По време на мача, руският президент успя да вкара седем гола, но падна пред една от вратите. В крайна сметка обаче отборът на Путни спечели със 17-6.  В противниковия тим личаха имената на дългогодишни приятели на Владимир Путин, сред които някои от най-богатите хора в Русия. След играта Путин с усмивка раздаде автографи и се снима с останалите участници в играта. Нощната хокейна лига беше основана през 2011 година по инициатива на Путин и с подкрепата на ветерани в този спорт. Целта й е да популяризира хокея и да насърчи повече руснаци да практикуват този спорт в свободното си време. ", "date": "2017.05.11", "title": "Руският президент падна по време на хокеен мач"}
{"url": "http://www.novinite.bg/articles/143445/V-specakciya-hvanaha-nad-20-kg-kontrabanden-tyutyun-v-Plevensko", "text": "Полицейска операция срещу разпространението на акцизни стоки без бандерол е проведена вчера в Плевен, съобщиха от пресцентъра на МВР, пише Труд.При проверки на улица „Княз Александър Батенберг“ и на товарен автомобил на паркинг в района са намерени полиетиленови пликове с разпределени в тях общо около 20 кг суха тревиста маса, наподобяваща по цвят и мирис на тютюн. Изготвени са констативни протоколи. Други 2 кг от контрабандата стока били иззети при проверка на лек автомобил „Опел Вектра“, шофиран от 39-годишен плевенчанин, заедно с когото пътувала 53-годишна жителка на село Буковлък.Изготвени са констативни протоколи, тютюнът е иззет с протокол за доброволно предаване.", "date": "2017.05.11", "title": "В спецакция хванаха над 20 кг контрабанден тютюн в Плевенско"}
{"url": "http://www.novinite.bg/articles/143377/Naj-malko-20-dushi-zaginaha-sled-vzriv-na-sklad-na-ID-v-Siriya", "text": "Най-малко 20 души загинаха при експлозии на склад за боеприпаси на „Ислямска държава“ в източната сирийска провинция Дейр ез-Зор в сряда вечерта, предава Xinhua, позовавайки се на доклад на базираната във Великобритания „Сирийска обсерватория за човешки права“ (СОЧП), пише Труд.Две експлозии са разтърсили къща, която джихадистите от „Ислямска държава“ са използвали за складиране на оръжия. Те са съвпаднали по време с преминаването наблизо на цистерна с гориво, което е предизвикало трети взрив, твърдят от СОЧП. Според доклада, експлозиите са разрушили 15 къщи и паркирани в близост превозни средства, предава РИА.Повече подробности около инцидента не са дадени, а причините се разследват.", "date": "2017.05.11", "title": "Най-малко 20 души загинаха след взрив на склад на ИД в Сирия"}
{"url": "http://www.novinite.bg/articles/143403/Dve-organizacii-objalvat-opravdatelnata-prisada-na-Silviya-Danekova", "text": "Решението на Дисциплинарната комисия към БОК за оневиняване на националната рекордьорка в бягането на 3000 м с препятствия Силвия Дънекова по допинг случая от олимпийските игри в Рио е обжалвано в рамките на 14-дневния законов срок, при това от две организации - Българската федерация по лека атлетика (БФЛА) и Националния антидопингов център (НАЦ), съобщиха от .Случаят с 34-годишната Дънекова нашумя дни преди олимпийските игри, когато бе обявено, че е дала положителна допинг проба за CERA (от вида на т. нар. кръвен допинг). Акредитацията на лекоатлетката бе отнета и тя бе върната в България. На 20 април 2017 г. обаче Дисциплинарната комисия към БОК (с председател Николай Маринов) постанови, че \"не са налице доказани по безспорен начин нарушения на антидопинговите правила\", както \"липса на вина или небрежност\" от страна на Дънекова. След това развитие атлетката и адвокатът й Георги Стефанов обявиха, че не виждат смисъл решението да бъде обжалвано, защото това ще е в ущърб на цялата ни лека атлетика, пише в-к \"Сега\".Обжалването обаче е факт и е направено надлежно от БФЛА и НАЦ пред Българския спортен арбитраж, който ще конституира двете жалби в едно дело. Оттук нататък има два варианта. При първия арбитражът (с председател Маргарита Златарева) отхвърля решението на ДК към БОК и сам налага размер на санкцията за допинг провинение на Дънекова (по правилник тя трябва да е 4 г.). Втората възможност е арбитражът да потвърди становището на ДК. Тогава решението за оневиняване на лекоатлетката ще бъде препратено на международната федерация (IAAF), която има право на свой ред да го обжалва пред Спортния арбитражен съд (КАС) в Лозана.Впрочем именно тричленен трибунал на КАС намери Дънекова за виновна по допинг случая, след като се събра на 12 август 2016 г. в Рио де Жанейро. КАС решаваше на място всички допинг случаи по време на игрите, тъй като МОК му делегира тези права с цел избягване на грешки, които да водят до обжалвания отново в КАС.", "date": "2017.05.11", "title": "Две организации обжалват оправдателната присъда на Силвия Дънекова"}
{"url": "http://www.novinite.bg/articles/143384/Stotici-na-protest-sreshtu-Tramp-pred-Beliya-dom", "text": "Стотици хора се събраха пред Белия дом, за да протестират срещу уволнението на директора на ФБР, предаде Нова телевизия. Демонстрантите носеха плакати и скандираха шумно в знак на подкрепа на Джейм Коми.Изненадващо, президентът Тръмп го уволни вчера, в момент, в който агенцията разследва руската намеса в американските президентски избори през 2016 година.Демократите обвиниха администрацията на държавния глава, че с уволнението на шефа на ФБР спъва разследването.", "date": "2017.05.11", "title": "Стотици на протест срещу Тръмп пред Белия дом"}
{"url": "http://www.novinite.bg/articles/143376/Dojivoten-zatvor-chlen-na-Svobodnata-sirijska-armiya", "text": "Участник във въоръжения конфликт в близкоизточната република Сирия бе осъден на доживотен затвор от магистратите в австрийския град Инсбрук, съобщава германският национален ежедневник Die Frankfurter Allgemeine Zeitung, предаде агенция Фокус. Обвиняемият, 27-годишен мъж, бе признат за виновен за убийството на 20 беззащитни и ранени войници от правителствената армия на президента Башар Асад. Уточнява се, че мъжът е бил член на подгрупа на опозиционната Свободна сирийска армия (ССА).Националността на осъдения не се разкрива.", "date": "2017.05.11", "title": "Доживотен затвор член на Свободната сирийска армия"}
{"url": "http://www.novinite.bg/articles/143391/8-dushi-zaginaha-pri-silno-zemetresenie-v-Kitaj", "text": "Осем души са загинали при земетресение в Китай. 11 са ранени, предаде Нова телевизия. Трус с магнитуд 5,5 разлюля северозападната част на страната.Екипи от стотици спасители се събират в пострадалия район. Според властите земетресението е било на много малка дълбочина, което е довело до повече разрушения. Много сгради са напукани и хората се страхуват да се върнат в тях.Окончателният брой на загиналите и ранените не е известен. ", "date": "2017.05.11", "title": "8 души загинаха при силно земетресение в Китай"}
{"url": "http://www.novinite.bg/articles/143400/Zaev-S-pomoshtta-na-grajdanite-shte-reshim-sporovete-za-chlenstvoto-ni-v-NATO", "text": "Република Македония ще стане 30-тият пълноправен член на НАТО. Това заяви председателят на социалдемократите (СДСМ) Зоран Заев пред черногорския в. Победа, предаде 24 часа.Запитан как ще бъде разрешен спорът с Гърция, заради който е блокирано членството на Македония в НАТО, Заев отговори, че единственият начин е диалогът. \"Вярвам, че това ще се случи чрез диалог между двете правителства, които ще уважат македонската идентичност, гордост и достойнство. Така ще се стигне до решение на този спор, който продължава вече няколко десетилетия\", коментира още социалдемократът. Той заяви, че очаква помощ и от опозицията, но и от македонските граждани, като ги призова да се произнесат на референдум по въпросите за името на страната.\"Гърция постави въпроса за промяната на името като условие за членство в НАТО. Честно казано, не знам какво се очаква от нас. Да се обявим за марсианци?\", коментира още Заев. Той припомни, че 123 страни в света не признават Македония като република. \"Точно поради тази причина смята, че с помощта на гражданите, на опозицията и на международната общност, много скоро ще решим спора с Гърция. Това ще ни позволи да следваме примера на Черна гора и да станем 30-тия пълноправен член на НАТО\".По думите на Заев членството в НАТО, и по-специално на Балканите, означава стабилност, сигурност и гаранция за границите. Той допълни, че членството ще гарантира и икономическия растеж, икономическото развитие, както и допълнителни чуждестранни инвестиции. \"Ако Македония беше част от НАТО, диктаторският режим на Никола Груевски и неговите спонсори нямаше да може да предизвикат всички тези кризи и вълнения, на които бяхме свидетели през последните години\", коментира още лидерът на социалдемократите.", "date": "2017.05.11", "title": "Заев: С помощта на гражданите ще решим споровете за членството ни в НАТО"}
{"url": "http://www.novinite.bg/articles/143434/SASht-obmislya-da-zabrani-laptopite-i-tabletite-po-vreme-na-poleti-do-stranata", "text": "Всички лаптопи и таблети може да бъдат забранени на полетите до САЩ. Американското вътрешно министерство обмисля да разшири забраната за големи електронни устройства и върху полети, идващи от Европа, предаде Нова телевизия.В момента такава забрана е в сила за 10 държави с предимно мюсюлманско население. На директни полети от тях не се позволяват лаптопи и таблети в пътническия салон.Мярката се налага от съображения за сигурност. На теория е възможно взривно устройство да бъде маскирано като батерия на лаптоп или таблет. Пасажери, обаче протестират и искат да могат да ползват устройствата, особено на по-дългите, презокеански полети.", "date": "2017.05.11", "title": "САЩ обмисля да забрани лаптопите и таблетите по време на полети до страната"}
{"url": "http://www.novinite.bg/articles/143418/Silna-gradushka-unishtoji-rekoltata-v-Severna-Garciya", "text": "Над 30 000 насаждения пострадаха от градушка, която падна в Северна Гърция в районите на Дидимотихо и Орестиада, предаде БГНЕС. Градушката се изсипвала в продължение на 20 минути и била последвана от ураганен вятър.Според властите на областта Еврос стихията е нанесла сериозни щети на насажденията на слънчоглед и памук. За оценка на щетите ще са необходими две седмици.", "date": "2017.05.11", "title": "Силна градушка унищожи реколтата в Северна Гърция"}
{"url": "http://www.novinite.bg/articles/143458/Masovi-protesti-v-Chehiya-sreshtu-lidera-na-ANO-Andrej-Babish", "text": "Десетки хиляди граждани на Чешката република излязоха по улиците на столицата Прага и няколко други града, за да изразят недоволството си от министъра на финансите и лидер на партията АНО Андрей Бабиш, и от държавния глава на страната – Милош Земан, предава Radio Praha, цитирано от Фокус.Най-големият митинг се състоя в Прага, където близо 20 хил. души се събраха на площад „Венцеслас“ в центъра на града, откъдето призоваха Бабиш да напусне правителството. Организаторите на събитието предупредиха, че ще последват още протести, ако техните искания не бъдат изпълнени.\"Президентът няма право да пренебрегва Конституцията\", заяви гражданският активист и организатор на митинга Сарка Фиалова. Протестиращите държаха плакати с надписи \"Конституцията не е тоалетна хартия\", предаде ТАСС.Демонстрации се проведоха и в градовете Бърно, Пилзен, Либерец, Злин, където участие взеха над 7 хил. граждани. В отговор на демонстрациите Бабиш свика извънредно заседание на лидерите на политическите сили, членове на управляващата АНО.Междувременно Бабиш категорично отхвърли обвиненията срещу него, наричйки ги политическа провокация преди изборите, насрочени за октомври т.г. в Камарата на депутатите.Миналия петък премиерът Бохуслав Соботка предложи уволнението на Андрей Бабиш заради съмнения за корупция и необясними финансови сделки. Земан отказа да го направи, твърдейки, че подобна стъпка би била в нарушение на коалиционното споразумение. ", "date": "2017.05.11", "title": "Масови протести в Чехия срещу лидера на АНО Андрей Бабиш"}
{"url": "http://www.novinite.bg/articles/143448/Yunker-v-Bukuresht-Rumaniya-zaslujava-myastoto-si-v-Shengen-vazmojno-naj-skoro", "text": "Механизмът за сътрудничество и проверка (МСП) е добре замислен и не трябва да бъдат въвеждани нови критерии и изисквания, освен вече съществуващите, заяви председателят на Европейската комисия Жан-Клод Юнкер в пленарното заседание на парламента в Букурещ, като добави, че Румъния заслужава мястото си в Европейския съюз и в Шенгенското пространство, предава Agespres, цитирана от Труд.Според председателя на ЕК през последните 10 години Румъния „е положила значителни усилия“ за реформата на съдебната система и в борбата с корупцията, уточнявайки, че приключването на МСП не трябва да означава „прекратяване или оттегляне на реформите“. Люксембургският политик отбеляза, че Румъния трябва да стане член на Шенгенското пространство възможно най-скоро, тъй като нейното място в него е „заслужено“.Ръководителят на Европейската комисия също коментира, че концепцията \"Европа на различни скорости\" допринася за скептицизма в Румъния, а тази формула води до дискриминация. \"Ние може да вървим заедно напред, но с различни ритми\", каза Юнкер и добави, че \"в момента европейските нации си сътрудничат и това сътрудничество следва да засили всички пет сценария, представени от ЕК\", предаде ТАСС. ", "date": "2017.05.11", "title": "Юнкер в Букурещ: Румъния заслужава мястото си в Шенген възможно най-скоро"}
{"url": "http://www.novinite.bg/articles/143460/NATO-reshava-dali-da-se-prisaedini-kam-koaliciyata-sreshtu-ID", "text": "НАТО ще реши преди срещата си на върха в Брюксел на 25 май дали да се присъедини към военната коалиция срещу терористичната организация „Ислямска държава“, заяви генералният секретар на НАТО Йенс Столтенберг след среща с германския канцлер Ангела Меркел в Берлин, предаде ДПА, цитирана от Труд.Столтенберг коментира, че на срещата НАТО ще обсъди и за парите, това е принос към способностите на алианса, към мисиите и операциите на НАТО“, каза Столтенберг и допълни, че Германия има ключов принос в тези аспекти. Той припомни, че Германия е увеличила бюджета си за отбранатзпределението на разходите и борбата с тероризма, предаде ТАСС. „Разпределението на разходите е свързано не просто са и посочи, че алиансът приветства това.На обща пресконференция със Столтенберг Меркел каза, че Германия ще продължи да оглавява мисията за обучение на НАТО в Северен Афганистан, предаде Ройтерс. Тя допълни, че Германия не се стреми да увеличава присъствието си в тази страна. Не мисля, че ние първи ще разширим капацитета си там. По-важно е да се уверим, че стабилността е гарантирана в Северен Афганистан“, каза Меркел.Тя заяви също, че ако НАТО реши да се включи в коалицията срещу ИД, Германия не планира да разшири своето участие в операцията, предаде ТАСС. „Дори и да бъде взето подобно решение, то няма да означава, че военната активност, която осъществява Германия сега, ще бъде разширена. Ние ясно заявихме това“, каза Меркел.Канцлерът допълни, че ситуацията със сигурността се е променила и тероризмът се е превърнал във всекидневна заплаха, тегнеща постоянно над Европа, предаде ТАСС. Меркел подчерта, че Германия ще продължи да полага усилия за борба с радикализацията.По-рано германското правителство удължи мандата на Бундесвера в Афганистан до 31-ви декември 2017 г. Германските войски, начисляващи 980 души, продължават да работят в рамките на мисията на НАТО, чиято задача е да съветва и обучава афганистанските войници и полицаи, предаде РИА.", "date": "2017.05.11", "title": "НАТО решава дали да се присъедини към коалицията срещу ИД"}
{"url": "http://www.novinite.bg/articles/143462/Putin-iska-novi-pregovori-mejdu-Palestina-i-Izrael", "text": "Президентът на Русия Владимир Путин заяви, че страната ще продължи да оказва поддръжка на възобновения пряк диалог между Палестина и Израел, предаде \"Фокус\", позовавайки се на ТАСС.„Русия, в това число и като участник в близкоизточния квартет редом с ООН, САЩ и ЕС, ще продължи да оказва всестранно поддръжка за възобновяването на прекия диалог между палестинците и израелтяните“, заяви Путин. Той добави, че по време на днешната му среща с президента на Палестинската автономия Махмуд Аббас е било отделено внимание на разрешаването на конфликта в Близкия изток. „Подчертавам, че мирното съществуване на двете държави Палестина и Израел е условие за сигурност и стабилност в региона. Конфликтът между тях има единствено преговорно решение въз основа на международното право“, добави Путин. ", "date": "2017.05.11", "title": "Путин иска нови преговори между Палестина и Израел"}
{"url": "http://www.novinite.bg/articles/143407/Razrastva-se-skandalat-s-uvolneniya-shef-na-FBR", "text": "Разраства се скандалът с уволнения шеф на Федералното бюро за разследване Джеймс Коми, предаде Нова телевизия. Комисията по разузнаването към Сената покани Коми на изслушване при закрити врата във вторник.Той беше уволнен изненадващо от президента Доналд Тръмп в момент, в който ръководеше разследване дали Тръмп е участвал в заговор с Русия, за да спечели президентските избори. Милиардерът каза, че уволнението няма нищо общо с разследването. А Коми бил махнат, защото \"не вършел добра работа\".Но източници от Конгреса на Съединените щати твърдят, че шефа на ФБР е поискал да разшири воденото разследване на предполагаемата руска намеса. И само няколко дни след това е бил уволнен.", "date": "2017.05.11", "title": "Разраства се скандалът с уволнения шеф на ФБР"}
{"url": "http://www.novinite.bg/articles/143388/CRU-sazdade-specializiran-centar-sreshtu-raketnata-programa-na-KNDR", "text": "Централното разузнавателно управление на САЩ (ЦРУ) създаде специален център, насочен към ограничаването на севернокорейската оръжейна програма, съобщиха от разузнавателната агенция в сряда, пише The Hill. „Създаването на Корейския център ни позволява съзнателно да интегрираме и насочваме усилията на ЦРУ срещу сериозните заплахи за САЩ и техните съюзници, произлизащи от Северна Корея“, се казва в изявлението на директора на службата Майк Помпео, пише Труд.„Това също така отразява динамиката и гъвкавостта, прилагани от ЦРУ спрямо развиващите се заплахи за националната сигурност“. Очаква се ветеран от ЦРУ да бъде назначен за ръководител на центъра. Неговото име засега не се уточнява. Създаването на центъра идва на фона на нарастващото напрежение в отношенията между Вашингтон и Пхенян.Междувременно внезапното уволнение на шефа на ФБР Джейм Коми предизвика и вдигане на залозите за евентуално сваляне на президента Тръмп, съобщават букмейкъри, предаде БГНЕС. Вероятността на американския президент да бъде подложен на импийчмънт се е удвоила почти двойно във вчерашния ден. ", "date": "2017.05.11", "title": "ЦРУ създаде специализиран център срещу ракетната програма на КНДР"}
{"url": "http://www.novinite.bg/articles/143375/Sutrinta-shte-bade-hladna-no-posle-se-zatoplya", "text": "Днес в сутрешните часове ще бъде хладно. На отделни места, главно в Северна България, ще има условия за образуване на слана. Това съобщи за Агенция „Фокус“ Христо Христов – дежурен синоптик в Националната агенция по хидрология и метеорология (НИМХ) към БАН. По-късно през деня вятърът ще се ориентира от юг-югозапад и с него ще се затопли. Ще бъде предимно слънчево, в следобедните часове с развитие на купеста облачност, но вероятността да превали е малка. Максимални температури между 20° и 25°, в София около 20°. Атмосферното налягане е малко по-високо от средното за месеца. След обяд слабо ще се понижи.Над Черноморието ще бъде предимно слънчево. След обяд вятърът ще се ориентира от юг-югозапад и ще се затопли. Максималните температури ще са между 16 и 19°. Вълнението на морето ще бъде 2 - 3 бала. Температурата на морската вода е около 16°.Над планините ще бъде предимно слънчево. След обяд ще се развива купеста облачност, но вероятността за валеж е малка. Ще духа умерен, след обяд и силен вятър от запад-северозапад. Максималната температура на височина 1200 метра ще е около 12°, на 2000 метра - около 6°.", "date": "2017.05.11", "title": "Сутринта ще бъде хладна, но после се затопля"}
{"url": "http://www.novinite.bg/articles/143417/Uchitelskite-zaplati-skachat-ot-septemvri", "text": "Учителските заплати скачат от септември. Увеличението ще бъде за всички, а парите ще дойдат от централния бюджет, предаде Нова телевизия.Новината потвърди образователният министър Красимир Вълчев, който награди успешни училищни директори в Рилския манастир.Пари ще има и за учителите, на които в началото на година заплатите не бяха увеличени. С колко ще бъде увеличението обаче ще стане ясно другата седмица.", "date": "2017.05.11", "title": "Учителските заплати скачат от септември"}
{"url": "http://www.novinite.bg/articles/143437/Otkrivat-Sofijskiyat-festival-na-naukata", "text": "В \"София тех парк\" започва Софийският фестивал на науката. Той ще бъде открит днес от носителят на Нобелова награда за химия - проф. Дан Шехтман, предаде Нова телевизия.Форумът за иновации се провежда за седми пореден път у нас и ще продължи четири дни. От 40 тематични щанда учени от цял свят ще разкажат за връзката между науката и бизнеса.  ", "date": "2017.05.11", "title": "Откриват Софийският фестивал на науката"}
{"url": "http://www.novinite.bg/articles/143455/Germanskiyat-voenen-ministar-otkaza-da-se-ottegli", "text": "В интервю за изданието Stern министърът на отбраната на Германия Урсула фон дер Лайен, която е представител на ХДС, призна собствените си неуспехи в разследването на десните тенденции в Бундесвера, пише агенция \"Фокус\". „Обвинявам се затова, че не се вгледах в проблема по-рано и по-дълбоко. Сега знам, че това бе грешка“, заяви военният министър на Берлин.Въпреки това Урсула фон фер Лайен изключи възможността да се оттегли от заемания пост. „Сега съм длъжна да изясня всичко с пълна сила“, подчерта министърът, допълвайки, че може да бъде винена за това, че не се е заела с армията по-енергично и на по-ранен етап. „Но случай като този на Франко А., не можех изобщо да си представя. Това бе отвъд въображението ми“, коментира Урсула фон дер Лайен.", "date": "2017.05.11", "title": "Германският военен министър отказа да се оттегли"}
{"url": "http://www.novinite.bg/articles/143395/Tramp-pokani-novoizbraniya-prezident-na-Yujna-Koreya-na-poseshtenie-v-Beliya-dom", "text": "Американският президент Доналд Тръмп покани в сряда новоизбрания държавен глава на Южна Корея Мун Дже-ин на посещение в Белия дом, предаде АФП. Лидерите на двете държави, които са в дългогодишни съюзни отношения, ще се опитат да изработят съвместна стратегия по отношение на Северна Корея, пише Труд.„Президентът Тръмп заяви, че очаква с нетърпение да работи с президента Мун (Джей-ин) и го покани да посети Вашингтон в най-скоро време“, гласи изявлението на Белия дом. На този етап изглежда, че лидерите са на различни мнения относно подхода за справянето със севернокорейската ядрена и ракетна програми. Американският държавен глава предпочита налагането на икономически санкции и изрази готовност за използване на военна сила при евентуална необходимост.По-рано стана ясно, че двамата лидери са провели телефонен разговор, по време на който било подчертано, че между Сеул и Вашингтон е създадена силна съюзническа връзка, предаде РИА новости.Мун спечели изборите в своята страна на основата на платформа за борба с корупцията на 9-ти май с 41,1% от гласовете, но той обеща и подобряването на връзките със Северна Корея чрез диалог и подновяването на съвместен индустриален проект.Припомняме, че изборите в Южна Корея се проведоха предсрочно заради импийчмънта и отстраняването от власт на бившия президент Пак Гън-хе, замесен в голям корупционен скандал.", "date": "2017.05.11", "title": "Тръмп покани новоизбрания президент на Южна Корея на посещение в Белия дом"}
{"url": "http://www.novinite.bg/articles/143443/Na-71-godini-pochina-pisatelyat-Dimitar-Kirkov", "text": "На 9 май 2017 г. на 71-годишна възраст почина българският писател Димитър Кирков, съобщи БНТ. Той е автор на художествена проза, литературна критика и история, преводач от руски език, пише Труд.Работи като редактор във в. „Народна младеж”, в. „Литературен фронт”, издателство „Наука и изкуство” и сп. „Септември”. От 1990 до 1998 година е съиздател и директор на сп. „Летописи”. Автор е на повече от 200 статии и студии в областта на литературната история, теория и критика, както и на литературно-критическите книги „Позиции и творчество” (1977) и „Анализи” (1981).Лауреат е на наградата „Южна пролет” (за „Позиции и творчество”, 1979), наградата на Съюза на българските писатели (за „Тайните на автомобилното гробище”, 1993), националната награда „Христо Г. Данов” (за „Спирки из рая”, 1999), наградата „Георги Братанов” (за „Балкански грешник”, 2002), наградата „Берлински хъш”, Германия (за „Балкански грешник, 2003), наградата „Христо Ботев” (за цялостно творчество, 2004). Носител на почетната значка на Съюза на преводачите. Негови книги и откъси от произведения са превеждани на руски, английски, немски и гръцки.Поклон пред паметта му!Опелото ще се състои в църквата „Св. Седмочисленици” в събота, 13 май 2017 г., от 12.30 ч.", "date": "2017.05.11", "title": "На 71-години почина писателят Димитър Кирков"}
{"url": "http://www.novinite.bg/articles/143383/Dneven-horoskop-za-11-maj-2017g", "text": "\r\nОвен\r\nДнес не е подходящ ден за взимане на решения. Отложете всички свои ангажименти и си почивайте. Ако вземете някакво важно решение, съвсем скоро ще се окаже, че е било грешно.\r\nТелец\r\nНяма как да попречите на събитията, които предстоят днес. Затова е по-добре да предприемете нова стратегия и да се нагласите спрямо ситуацията.\r\nБлизнаци\r\nСтрува ви се, че тази работна седмица няма край. Насочете мислите си в различна посока - какво още трябва да свършите преди празниците? Концентрирайте се и времето ще мине по-бързо.\r\nПредставителите на останалите зодиакални знаци могат да намерят своя дневен  \r\n", "date": "2017.05.11", "title": "Дневен хороскоп за 11 май 2017г."}
{"url": "http://www.novinite.bg/articles/143385/Zapochva-podgotovka-za-remonti-na-16-opasni-tunela", "text": "Започна подготовката за рехабилитацията на всичките 16 тунела, които Прокуратурата обяви за опасни, предаде Нова телевизия. От Агенция \"Пътна инфраструктура\" обясниха, че в момента тече проектирането за предстоящите ремонти.Все още обаче не е ясно какви средства от бюджета ще трябва да бъдат отделени за това. По сметките на бившия вече регионален министър Спас Попниколов за рехабилитацията са нужни над 160 милиона.Някои от тунелите ще бъдат ремонтирани с пари по европейски програми, което частично ще улесни държавата, уточни неговият наследник на поста Николай Нанков.Междувременно вече стана ясно, че тръбите на тунелите \"Витиня\" и \"Ечемишка\" на автомагистрала \"Хемус\" ще бъдат готови до 20 юни.", "date": "2017.05.11", "title": "Започва подготовка за ремонти на 16 опасни тунела"}
{"url": "http://www.novinite.bg/articles/143387/Den-na-otvorenite-vrati-v-Nacionalnata-biblioteka", "text": "Ден на отворените врати в Националната библиотека. Причина - 11 май е денят на Светите братя Кирил и Методий, които са патрони на библиотеката, предаде Нова телевизия. Ще има изложба, посветена на част от най-ценните ръкописи, старопечатни книги и документи, грижливо съхранявани в библиотечните фондове.С помощта на 13 цветни пана читателите и гостите на Националната библиотека ще имат възможност да “пътуват” из безценните колекции на отделите „Ръкописи и старопечатни книги”, „Български исторически архив” и „Ориенталски сбирки”.", "date": "2017.05.11", "title": "Ден на отворените врати в Националната библиотека"}
{"url": "http://www.novinite.bg/articles/143413/Trima-maje-prebiha-Grigor-Zdravkov-ot-Legiya-Antimafiya", "text": "Нападнаха и пребиха шефа на Легия „Антимафия” Григор Здравков, съобщи БНР. Инцидентът е станал около 22 часа в сряда, предаде Нова телевизия. Здравков е нападнат близо до дома си от трима мъже.„Прибирах се след среща с колеги от Легията. Трима човека с палки ме нападнаха. Знам кой стои зад поръчката.Това са кръгове, свързани с наркотрафика и контрабандни канали в митниците”, заяви Здравков.Полицията разследва случая. ", "date": "2017.05.11", "title": "Трима мъже пребиха Григор Здравков от Легия „Антимафия”"}
{"url": "http://www.novinite.bg/articles/143393/Kiberataka-sprya-sajtovete-na-nyakolko-frenski-medii", "text": "\r\nКибератака спря сайтовете на няколко френски , включително на водещите вестници „Монд“ и „Фигаро“, предаде бТВ.\r\nКомпанията за хостинг, с която работят въпросните средства за масова информация, съобщи, че е била подложена на „необикновена и сложна“ разпределена хакерска атака за отказ на услуга. Ситуацията вече се е нормализирала. Случаят се разследва.\r\nКиберсигурността се превръща в повод за сериозно безпокойство във  след изтичането на информация от щаба на избрания за президент Еманюел Макрон само два дни преди балотажа на изборите в неделя.\r\n", "date": "2017.05.11", "title": "Кибератака спря сайтовете на няколко френски медии"}
{"url": "http://www.novinite.bg/articles/143420/Saboriha-50-nezakonni-paviliona-v-Stolipinovo", "text": "Над 50 нерегламентирани търговски обекта бяха премахнати от улиците „Батак”, „Сокол” и „Крайна” в пловдивския квартал „Столипиново”, съобщиха от Нова. Дейностите по отстраняването им бяха извършени вчера и днес, след като бяха извървени всички законови процедури.Много от собствениците на обекти сами са вдигнали павилионите си след получаване на известията, съобщиха от районната администрация.Кметът на район „Източен“ Николай Чунчуков съобщи, че през следващата седмица продължава премахването на гаражи на длъжници и на незаконни обекти в квартал „Столипиново”.", "date": "2017.05.11", "title": "Събориха 50 незаконни павилиона в „Столипиново“"}
{"url": "http://www.novinite.bg/articles/143423/Antimonopolat-zapochna-proverki-po-programata-za-sanirane", "text": "Комисията за защита на конкуренцията извърши едновременни проверки в дружества, участващи в процедура за обществена поръчка по Националната програма за енергийна ефективност. Това съобщиха от пресцентъра на КЗК, предаде \"Фокус\".На 10 май2017 г. служители на Комисията са извършили едновременни проверки на място в офисите на фирми „Архкон Проект“ ООД, „Евиданс инженеринг“ ООД и „ВМЛ – консулт“ ЕООД в град София. Проверките на Комисията са осъществени като част от проучване по преписка, образувана след самосезиране на КЗК, с предмет установяване на извършено нарушение по чл. 15 от Закона за защита на конкуренцията.Целта на проверката на място е да се открият и изземат преки и косвени доказателства за евентуално извършено от проверяваните предприятия нарушение в областта на забранените споразумения, решения и съгласувани практики (картел), изразяващо се в манипулиране на процедура за обществена поръчка по Националната програма за енергийна ефективност.В случай, че събраните доказателства потвърдят наличието на нарушение, Комисията ще предяви на ответните дружества твърдения за извършени нарушения. ", "date": "2017.05.11", "title": "Антимонополът започна проверки по програмата за саниране"}
{"url": "http://www.novinite.bg/articles/143414/Ministar-Valchev-nagradi-uspeshni-direktori-na-uchilishta", "text": "Министърът на образованието и науката Красимир Вълчев отличи четирима директори на училища с високи резултати в професионалната дейност и принос към образованието с традиционните награди на името на Свети Иван Рилски. Както всяка година, отличията бяха връчени в Рилския манастир на 11 май, когато се отбелязва деня на светите братя Кирил и Методий, съобщават от пресцентъра на МОН.С грамота, икона на Свети Иван Рилски и парична награда от 1000 лева бяха отличени Адриян Христов, директор на ОУ “Св. Св. Кирил и Методий“ – село Иваново, Хасковско, Йорданка Чавдарова, директор на езикова гимназия „Христо Ботев“ в Кърджали, Славейка Иванова, директор на Националната търговска гимназия в Пловдив и Диана Димитрова, директор на ОУ „Стою Шишков“ – с. Търън, Смолянско.Преди тържеството бе отслужен молебен от игумена на манастира епископ Евлогий, който освети иконите. „Прекрасна е традицията всяка година Министерството на образованието и науката да отличава директори на училища, които не пестят сили и фантазия да се усъвършенстват, но и да подтикват учителите около себе си постоянно да се квалифицират, за да дадат най-доброто на своите възпитаници“, каза министър Вълчев. „Не е случайно, че това тържество се случва точно тук. Светата Рилска обител е мястото, където почитаме закрилника на българския народ. Не е случаен и денят, в който връчваме наградите – 11 май е Ден на светите равнооапостоли Кирил и Методий, чиито следовници са учителите, чиято мисия е да сеят и знания, но и памет за миналото ни“, каза той.Министър Вълчев изтъкна приноса на всеки от наградените директори за развитието на тяхното училище и приноса им за обучението на учители.Адриян Христов има заслуга за интеграцията на деца от различни етноси, а от 2016 година и на деца от Сирия. В неговото училище през всяко голямо междучасие всички ученици играят български хора под мотото „Танцът обединява“. През 2016 г. клубът към училището „Фолклорът на етносите“ заема първо и второ място в международния конкурс „Вълшебен свят“. Системната и целенасочена работа на учителите води до повишаване на резултатите на децата от националното външно оценяване.Йорданка Чавдарова е директор на езикова гимназия, чийто сайт е включен в специален англоезичен каталог, разпространен във всички европейски страни и е своеобразна реклама на българското образование. Този каталог дава възможност за контакти с училища в цяла Европа и за участие в редица международни проекти, по които гимназията работи. Възпитаниците на това кърджалийско училище имат високи постижения от престижни езикови форуми – национални олимпиади и състезания, театрални конкурси и др. По идея на директора е създаден първият ученически гвардейски отряд “Ботеви потомци“, а през 2015 г. и ученически фанфарен оркестър – нов символ на училището.Славейка Иванова е директор на професионална гимназия, спечелила през учебната 2016/2017 г. най-много отличия: I място, индивидуално и отборно, на XVIII национален конкурс по счетоводство, I място на национално състезание по митническа дейност и много други отличия от състезания и конкурси. Директорът мотивира учителите да прилагат интерактивни методи и иновативни техники. Има богат управленски опит, както и в разработването и изпълнението на различни проекти.Диана Димитрова е трето поколение учител. Като директор тя създава благоприятни и иновативни условия за учене и работа, използва нестандартни подходи в работата с екипа си. Лично се ангажира с постоянната квалификация на специалистите. В училището всички педагози работят нестандартно, компютърно грамотни са и привличат студенти–практиканти, чиито наставници са. В училището има два модерни компютърни кабинета, три интерактивни дъски, преносими компютри и мултимедийни проектори за всички класни стаи.Освен че децата в това училище са с общ успех между много добър 5.05 до отличен 5.57, те участват в множество проекти, печелят награди от конкурси и състезания.Както всяка година, така и днес Министерството на образованието и науката подпомогна светата обител. Министърът подари компютър на Рилския манастир.", "date": "2017.05.11", "title": "Министър Вълчев награди успешни директори на училища"}
{"url": "http://www.novinite.bg/articles/143436/Direktor-na-detska-gradina-Slaganeto-na-kameri-nyama-da-reshi-problema", "text": "„Слагането на камери в детските градини е неприемливо и няма да реши проблема. Няма и да повиши професионализмът на педагозите. Най-важно е да се работи за осигуряване на добра среда – както за учителите, така и за децата. Монтирането на камери е огромна инвестиция. Тези пари могат да се вложат в модерна образователна среда”, каза в ефира на Нова телевизия Цеца Георгиева, директор на ОДЗ \"Звънче” в София. „Пропастта между образованието и родителите е огромна. Все повече ще говорим за изнервени учители, защото родителите нямат уважение към тях. Поставянето на камери може да доведе и до отлив от професията”, заяви детският психолог Младен Владимиров.„Основният проблем е заниженият контрол – към учителките и към директорите в детските заведения. Инспекторатът дори крие по-сериозните сигнали”, сподели родителят Васил Николов.Родителите споделиха, че нямат доверие в учителите.„Българският учител е високообразован и подготвен за работа. Заплащането за него е на последно място”, добави Георгиева.Според специалистите трябва да има доверие в учителите и образователната система. „Родителите трябва активно да се включват в образователната система с идеи”, смята директорката на ОДЗ \"Звънче”.", "date": "2017.05.11", "title": "Директор на детска градина: Слагането на камери няма да реши проблема"}
{"url": "http://www.novinite.bg/articles/143386/Pochitame-Svetite-bratya-Kiril-i-Metodij", "text": "На 11 май църквата почита паметта на Светите братя Кирил и Методий. Имен ден празнуват всички, които носят имената Кирил, Кирилка, Киро, Кирчо, Методи, Методий, предаде Нова телевизия. Светският празник за Св. Св. Кирил и Методий, бележи началото си през Възраждането и се свързва с училищните тържества, които са били организирани на 11 май.От 1863 г., 11 май се установява като църковен празник на светите равноапостоли Кирил и Методий. След Освобождението 11 май става общоучилищен празник на славянските първоучители. С въвеждането на Григорианския календар през 1916 г. празникът, отбелязван от държава и църква, вече се чества на един ден - само на 24 май. ", "date": "2017.05.11", "title": "Почитаме Светите братя Кирил и Методий"}
{"url": "http://www.novinite.bg/articles/143378/Tragediya-v-s-Strumyani-8-godishno-dete-se-udavi-v-yazovir", "text": "8-годишно дете се удави в язовир край благоевградското село Струмяни, съобщи БГНЕС. Тялото му все още се издирва от водолазните екипи, предаде Нова телевизия.Група деца играели около водоема, когато едно от тях се е подхлъзнало и паднало във водата. Останалите му приятели са се опитали да му подадат въже, за което да се хване, но детето не е успяло да го улови и е потънало в студените води.На мястото на инцидента е изпратен екип водолази, които търсят тялото на детето. Поради студа и тъмнината обаче издирването е било преустановено към 23 часа в сряда.Уведомена е прокуратурата.", "date": "2017.05.11", "title": "Трагедия в с. Струмяни: 8-годишно дете се удави в язовир"}
{"url": "http://www.novinite.bg/articles/143397/Zableyana-peshehodka-ocelya-po-chudo-sled-udar-ot-TIR-SNIMKI", "text": "Възрастна жена оцеля като по чудо, след като беше блъсната от тир, докато пресичаше неправилно в централния полски град Пайенчно, предаде бТВ.Инцидентът е заснет от охранителна камера.На кадрите се вижда как жената тръгва да пресича оживено кръстовище, докато камионът прави десен завой. Водачът спира, за да изчака кола с предимство, а жената решава, че това е сигнал към нея – да продължи. Тя навлиза в кръстовището, като се движи прекалено близо до камиона. Шофьорът няма как да я забележи и машината я поваля на платното. След това минувачи и шофьорът помагат на жената да стане и тя си тръгва невредима.  Полицията в Пайенчно обяви, че я издирва, за да провери състоянието ѝ, но и за да я глоби за неправилно пресичане.", "date": "2017.05.11", "title": "Заблеяна пешеходка оцеля по чудо след удар от ТИР (СНИМКИ)"}
{"url": "http://www.novinite.bg/articles/143438/Shvejcariya-dari-moderno-oborudvane-na-dobrovolnite-protivopojarni-otryadi-u-nas", "text": "\r\nМоторни хидравлични чукове, резачки, мултифункционални машини, компресори, помпи и инструменти за първоначални действия при пожари и аварийни ситуации получиха доброволните отряди към 41 български общини като дарение от Федералната служба за защита на населението на , съобщиха от пресцентъра на , предаде бТВ.\r\nТехниката за стотици хиляди евро ще бъде разпределена според числеността, отдалечеността и готовността с конкретни планове за действия при бедствие на отделните отряди, обясни шефът на пожарната главен комисар Николай Николов. Кметът на София Йорданка Фандъкова припомни, че първото доброволно формирование е създадено в София и вече многократно е реагирало при пожари и пътнотранспортни произшествия.\r\n„При съвместната работа със столичните пожарникари с тяхната експертиза, добре оборудваното звено има капацитет за успешно включване при кризисни ситуации. Допълнителната  ще ги направи още по-ефективни“, подчерта тя.\r\nЗвената на доброволците са изключително полезни за общините,  потвърди и председателят на УС на Националното сдружение на общините Даниел Панов, кмет на Велико Търново. Той посочи, че дарената  е важна подкрепа за тях, тъй като често общините не могат да финансират купуването на необходимото достатъчно оборудване.\r\n", "date": "2017.05.11", "title": "Швейцария дари модерно оборудване на доброволните противопожарни отряди у нас"}
{"url": "http://www.novinite.bg/articles/143405/Stiskame-palci-na-Kristian-Kostov-na-Evroviziya-tazi-vecher-VIDEO", "text": "Кристиан Костов ще представи България на втория полуфинал на Евровизия тази вечер. Той ще излезе на сцената на песенния конкурс под номер 15 и ще изпълни \"Beautiful Mess\" в оспорвана конкуренция, предаде Дарик нюз.   Най-гледаното музикално събитие в Европа започва в 22.00 ч. и ще бъде предавано пряко по БНТ 1 и БНТ HD, припомнят от телевизията.   За българския представител ще могат да гласуват зрителите и журитата от 20 страни - Украйна, Франция, Германия, Швейцария, Македония, Естония, Израел, Малта, Холандия, Сърбия, Дания, Румъния, Сан Марино, Литва, Хърватска, Норвегия, Беларус, Унгария, Австрия и Ирландия. Според регламента на Европейския съюз за радио и телевизия от България може да се гласува за другите изпълнители, но тези българи, които се намират в една от изброените държави, имат шанса да подкрепят Кристиан Костов.   Сънародниците ни трябва да гледат местната телевизия, която излъчва конкурса и да следват посочените инструкции и телефонните номера, които се появяват на екрана. Вотът на зрителите започва веднага след края на последната конкурсна песен.   В две вечери, след края на втория полуфинал (00.30 ч.) и финала (01.30 ч.), БНТ 1 ще излъчи коментарните студиа \"Евровизия\". Водещият Драгомир Драганов ще покани известни личности, които от години следят развитието на песенния конкурс.    В четвъртък негов гост ще бъде един от любимите български изпълнители на Кристиан Костов - Любо Киров, а с преки включвания от Киев зрителите ще видят първите емоции на нашия представител след неговото представяне.   Големият финал на 13 май, събота, от 22.00 ч. ще се предава на живо по БНТ 1 и БНТ HD, припомнят от екипа. Специално предаване е предвидено и на 14 май, неделя, от 13.00 ч., когато Кристиан Костов и българската делегация ще се завърнат от Украйна.", "date": "2017.05.11", "title": "Стискаме палци на Кристиан Костов на Евровизия тази вечер (ВИДЕО)"}
{"url": "http://www.novinite.bg/articles/143457/Iskat-razshiryavane-na-zelenata-zona-kam-oshte-stolichni-kvartali", "text": "Разширяването на зелената зона към столичните квартали Лозенец, Красно село и Оборище, са поискали районните кметове. Това съобщи кметът Йорданка Фандъкова, пише Profit.bg. И допълни, че инициативата е дошла от граждани.„Затова нашето виждане е гражданите да показват къде има нужда, до колко има нужда, да се правят обсъждания от районните кметове и районните кметове правят предложения. Към момента такива предложения има от кмета на Лозенец, Красно село, има заявки и от кмета на Оборище. Може би вече има и други кметове, не мога да кажа, защото тези предложения се дават към Столичния общински съвет и към Центъра за градска мобилност“, обясни Фандъкова.Тя посочи, че това са теми, които се обсъждат в Общинския съвет, съобщава БГНЕС.„Видяхме, че най-големият проблем се появява на границата между зелена и свободна зона, защото, за да нямат ограничения в зоната, хората паркират пред къщите на онези, които живеят там. Това е неудобно“, коментира столичният кмет.Според Йорданка Фандъкова се е показал и ефектът от зоните, като повече свободни места и по-малко автомобили. Където хората искат, въвеждаме зона, където не искат, не въвеждаме, подчерта тя и допълни, че няма намерения да се променя синята зона.", "date": "2017.05.11", "title": "Искат разширяване на зелената зона към още столични квартали"}
{"url": "http://www.novinite.bg/articles/143452/Samorazprava-v-rusenska-bolnicata", "text": "Пореден случай на саморазправа в болница у нас. Този път случаят е от Русе. 18-годишна майка е нападнала медицинска сестра в детското отделение на болницата в и я е ударила два пъти. За случая съобщи началникът на педиатрията д-р Ева Цонкова. Подаден е сигнал до прокуратурата, а болницата ще съди майката заради инцидента, предаде iNews, цитирайки БГНЕС.Случаят е станал снощи, когато дежурната сестра е трябвало да постави поредната инжекция на 4-месечния Алекси, настанен в отделението заедно с майка си. Бебето е било с диагноза бронхопневмония. В стаята му е имало близки на майката, която е от ромски произход. Те били помолени да напуснат, но отказали. \"При поставянето на инжекцията, тъй като бебето плаче и мърда, майката не го държи добре, част от медикамента се разпръсква, което се случва нерядко. В резултат на това майката започва да крещи, удря два шамара на сестрата, обръща цялата табла с медикаменти, излиза в коридора и продължава да крещи и да руши болничното имущество\", разказа д-р Цонкова.Охраната била уведомена веднага и е извикана полиция. Униформените са накарали майката да подпише предупредителен протокол, а тя на свой ред самоволно е решила да напусне болницата с бебето. Детето е било в отделението от 3 дни и е трябвало са бъде лекувано още толкова.Това е първи случай на физическо посегателство над персонала в детското отделение. \"Всички като мен са и възмутени, и огорчени, и объркани как да реагираме в такива ситуации, докъде ще стигне агресията на пациентите и как можем да се предпазим от нея, какви са механизмите, които да защитят персонала от подобни действия. Това е, което всички се питаме\", сподели д-р Цонкова.Самата майка Иванка Христова категорично отрича да е удряла шамари на сестрата. По думите й само я е блъснала и е обърнала таблата с медикаментите. Според нея сестрата се е държала грубо с детето й. \"Казах й по-внимателно, че детето ми не е добре, има и задух. Не може да си вземе въздуха, внимавайте как биете инжекцията. Тя не ми отговори дори, взе и заби инжекцията с всичката сила. И детето ми остана без въздух. Не съм я ударила, няма свидетели, че съм я ударила, не съм я докоснала, освен да я бутна ей тъй малко и че съм й върнала подноса с инжекциите\", заяви тя.", "date": "2017.05.11", "title": "Саморазправа в русенска болницата"}
{"url": "http://www.novinite.bg/articles/143382/Nastimir-Ananiev-ot-DBG-napuska-partiyata", "text": "Настимир Ананиев от Движение \"България на гражданите\", напусна партията, предаде Нова телевизия. Решението си депутатът от предишния парламент обяви в личния си профил във Facebook.Като мотив за решението си, който той посочва, е нежеланието на председателя на предизборния щаб Найден Зеленогорски да подаде оставка след неуспеха на изборите. На тях ДБГ в коалиция с \"Глас Народен\" не прескочи прага за влизане в Народното събрание.Сред причините е и отлагането на конгреса на ДБГ, който трябваше да се проведе в края на юни.Ето и цялото изявление на Ананиев:Днес подадох заявление за напускане на Движение България на гражданите. Решението взех доста трудно, но вярвам , че е правилно. Причините са комплексни и не малко. Може би многото компромиси са напълнили чашата и тя накрая преля. Не мисля да описвам в детайли всичко, но няколко конкретни неща ще спомена. Разбира се не по важност, но отлагането на конгреса от юни за края на годината е една от причините.Друга е липсата на желание за поемане на лична отговорност за резултата от последните избори, и тук не говоря за колективната оставка на ИС на ДБГ, за която всъщност аз инициирах дискусията, говоря за председателя на изборния щаб на Реформаторския блок, Найден Зеленогорски. Той и до този момент не е подал оставка от този си пост. Не може да проповядваш мантрата за личната отговорност, а когато е морално пръв да хвърлиш оставка, да не го правиш. Всъщност това е прехода и към следващата причина, и това е така нужната съществена промяна в ДБГ, предаването на щафетата на нови лица е важно и необходимо, но като гледам как хора като г-н „няма да подам оставка“ пак се готвят да започват новия разговор за десницата, съм доста скептичен. Ама чакайте, нали вие над 20 години все спасявате десницата и започвате все нови разговори за нея, а вижте до къде я докарахте. И последно като причина, което бих споменал е една цензура, която беше наложена и, която не мога приема, и е против всичките ми разбирания за това как е правилно и принципно да се случват нещата в една партия.5-те години, през които се занимавам с политика ми дадоха много. Много опит, много предизвикателства, разбира се запознах се и с много хора. Една голяма част от тези хора вече са мои приятели, страхотни спомени, кампании, истории, които ще останат за цял живот.В края на мандата на излизане от Народното събрание един журналист ме попита: „Вие какво откраднахте за две години депутатство?“. Стряскащ въпрос, но отговора винаги ме е тормозил… откраднах от времето, което трябваше да прекарам с моите деца, жена, семейство и приятели, и затова искам да им благодаря за подкрепата и разбирането. Също благодаря на всички, които ме подкрепяха и духом и тялом през тези години и гласуваха неведнъж за мен и за формацията, която представлявах.Искам да благодаря специално и на една група от хора (те си знаят кои са) от ДБГ, които подкрепиха моето решение и аргументи за напускане на партията.Влизането в парламента ми показа много, видях с очите си мърсотията в политиката и защо Народното събрание има един от най-лошите рейтинги, но видях и надежда, видях малка група (не повече от 20-25 човека) от хора от различни формации, които искаха някакви нормални неща да се случат и хвърляха усилия в правилна посока и в интерес на българските граждани.Има каузи, които си заслужават и, за които ще работя! Има и енергия, и хора, за които, и с които си заслужава да работиш!Вярвам, че политика се прави с уважение към хората, чието доверие искаш, както и към тези, на които разчиташ в съвместната работа! Аз оставам обществено ангажиран и активен!", "date": "2017.05.11", "title": "Настимир Ананиев от ДБГ напуска партията"}
{"url": "http://www.novinite.bg/articles/143389/Vanshniyat-ministar-Mariya-Gabriel-e-naj-silnata-kandidatura-za-evrokomisar", "text": "Мария Габриел е изключително подготвен човек, коментира в ефира на Нова телевизия вицепремиерът и министър на външните работи Екатерина Захариев.В сряда правителството издигна кандидатурата на Мария Габриел за български еврокомисар. Следващия вторник 37-годишната Мария Габриел ще се срещне с председателя на Европейската комисия Жан-Клон Юнкер, който трябва да определи нейния ресор, а след това й предстои и изслушване в Европейския парламент.Очаква се Габриел да получи от Юнкер ресор „дигитализация”. „Дай Боже да получим този ресор. Това е един от най-важните ресори в Европейската комисия”, заяви Захариева. „Очевидно няма какво лошо да се каже за Мария Габриел. Единственото, което се измисли е, че тя е заместник-председател на Европейската народна партия, което е постижение за България”, каза още Захариева.  Тя коментира и защо е приела да стане външен министър. „Чувствам се подготвена за този ресор. Не бих приела пост, за който не се чувствам подготвена. Чувствам се доста удобно в този стол”, подчерта Захариева.", "date": "2017.05.11", "title": "Външният министър: Мария Габриел е най-силната кандидатура за еврокомисар"}
{"url": "http://www.novinite.bg/articles/143390/Borisov-uvolni-zam-ministara-na-zdraveopazvaneto-sled-reportaj-za-nerednosti", "text": "Министър-председателят Бойко Борисов освободи Стоил Апостолов от длъжността заместник-министър на здравеопазването. Това съобщиха от правителствената информационна служба, пише Труд.Решението на премиера е взето след излъчен в телевизионно предаване репортаж за нередности и злоупотреби в лечебното заведение, на което Апостолов е бил управител, предава БГНЕС. ", "date": "2017.05.11", "title": "Борисов уволни зам.-министъра на здравеопазването след репортаж за нередности"}
{"url": "http://www.novinite.bg/articles/143394/Prof-Konstantinov-Majoritarniyat-vot-sashtestvuva-samo-v-bivshite-ruski-republiki", "text": "При мажоритарен вот в два тура в парламента ще влязат 160 депутати от ГЕРБ, 50 от БСП и 30 от ДПС. Това прогнозира математикът и експерт по изборно законодателство проф. Михаил Константинов пред бТВ, цитирана от Труд.По думите му малките партии няма да имат шанс да влязат в парламента, знаят го и затова са против. Той не разбира защо лидерът на „Воля” Веселин Марешки подкрепя идеята за мажоритарен вот. Не съветвам ГЕРБ да има 160 депутати – ще се олеят, народът ще ги свали, коментира проф. Константинов.Той обяви още, че никъде в Европа не се прилага подобна система. Тя съществувала само в бивши руски републики като Узбекистан и Таджикистан, и в бивши френски колонии. Идеалният вариант е германската избирателна система, която е смесена, смята математикът.", "date": "2017.05.11", "title": "Проф. Константинов: Мажоритарният вот съществува само в бившите руски републики"}
{"url": "http://www.novinite.bg/articles/143402/Tomislav-Donchev-Ne-se-pritesnyavam-ot-antievropejskite-proyavi-na-Obedinenite-patrioti", "text": "Номинацията на Мария Габриел за еврокомисар беше логичен избор, тя беше една от малкото безпроблемни кандидатури. Това обяви в ефира на бТВ вицепремиерът Томислав Дончев.Относно ресора на Габриел вицепремиерът напомни, че той ще бъде определен от председателя на Европейската комисия Жан-Клод Юнкер. Относно ресора дигитализация Дончев смята, че той е много важен във връзка със създаването на единен цифров пазар в Европейския съюз.На въпрос защо България отново номинира жена за еврокомисар той припомни, че такива са били очакванията предвид баланса на половете в ЕК.Томислав Дончев не се притеснява от антиевропейските прояви в миналото на коалиционните партньори в правителството – Обединените патриоти. По принцип не съм притеснителен,  уточни вицепремиерът.", "date": "2017.05.11", "title": "Томислав Дончев: Не се притеснявам от антиевропейските прояви на Обединените патриоти"}
{"url": "http://www.novinite.bg/articles/143408/Siderov-oglavyava-asambleyata-na-pravoslavieto-reshiha-v-NS", "text": "Волен Сидеров ще е новият председател на парламентарната асамблея на православието, това решиха по-рано днес народните представители в парламента, пише 24 часа. Парламентарната асамблея на Съвета на Европа ще се ръководи от Джема Грозданова от ГЕРБ.Нейният колега Пламен Манушев пък ще оглави Постоянната делегация на НС в Парламентарната асамблея на НАТО. Йордан Цонев от ДПС ще застане начело на делегацията в Парламентарната асамблея на Съюза на Средиземноморието, а Петър Кънев от БСП - на този за Черноморско и икономическо сътрудничество.Председателят на НС Димитър Главчев ще бъде начело на две делегации в Интерпарламентарния съюз и в Парламентарната асамблея на процеса по сътрудничество в Югоизточна Европа. Народният представител Николай Александров от \"Обединени патриоти\" ще бъде председател на делегацията в Парламентарното измерение на Централноевропейската инициатива. Ръководството на Постоянната делегация на Народното събрание в парламентарната асамблея на Органите за сигурност и сътрудничество в Европа ще се поеме от Десислава Атанасова от ГЕРБ.По време на гласуването председателят на ПП \"Воля\" Веселин Марешки изяви несъгласие с разпределението на постовете на делегацията в асамблеята на Съюза на Черноморието, където не беше включен нито един от членовете на партията. По думите му именно тя е тръгнала от тази част на България и е редно да участва в състава, но на гласуването, предложението му бе отхвърлено.", "date": "2017.05.11", "title": "Сидеров оглавява асамблеята на православието, решиха в НС"}
{"url": "http://www.novinite.bg/articles/143412/Poslanik-na-SASht-v-Sarbiya-ne-podkrepya-promyana-na-granicite-s-Albaniya", "text": "Дипломатическият представител на САЩ в Сърбия Кайл Скот увери, че Вашингтон не подкрепя нито идеята за Велика Албания, нито тази за каквато и да е промяна на границите, \"Фокус\" цитира от сръбския вестник Danas.„Г-н Уокър е частно лице и може да говори каквото си иска. Това, което знам е, че позицията на правителството на САЩ е за стабилност в региона. Не подкрепяме промяната на границите, не подкрепяме идеята за Велика Албания, нито Велика Сърбия, или която и да е друга такава страна“, категоричен бе дипломатът.„Правителството на САЩ подкрепя помирението в региона и позитивния път към бъдещето. Мисля, че реакцията на сръбските власти е на базата на това, което пише в пресата, а не въз основа на цитатите на Уокър. Медиите трябва да отидат да говорят с г-н Уокър, а не с мен\", подчерта Скот.", "date": "2017.05.11", "title": "Посланик на САЩ в Сърбия не подкрепя промяна на границите с Албания"}
{"url": "http://www.novinite.bg/articles/143415/Bez-spasitelniya-plan-ikonomikata-na-Garciya-shte-zakasa", "text": "Европейският съюз рязко съкрати прогнозата за растеж на Гърция заради опасения, че забавянето на спасителната програма за страната е в ущърб на икономиката й, предава \"Фокус\", позовавайки се на AFP.Съгласно преразгледаната прогноза през 2017 г. гръцката икономика ще отбележи ръст от 2, 1 %, а не от 2,7 %.Европейската комисия намали също и прогнозата за растежа за 2018 г. от 3.1 % на 2,5 %.От друга страна, туризмът в Гърция се подобрява, което може да допринесе за икономическия прираст в страната. Голяма част от хотелите в популярните туристически дестинации в Гърция вече са изцяло резервирани за месец август от чуждестранни посетители и поради тази причина спират да приемат заявки значително по-рано, отколкото в предходните години, пише електронното издание Ekathimerini.   ", "date": "2017.05.11", "title": "Без спасителния план икономиката на Гърция ще закъса"}
{"url": "http://www.novinite.bg/articles/143421/Ninova-Nyama-naprejenie-v-BSP", "text": "\r\nЛидерът на   отрече в партията да има напрежение преди пленума, на който трябва да бъде разгледано нейното предложение за промени в Изпълнителното бюро. „Няма напрежение“, каза Нинова пред журналисти в Народното събрание, пише Труд.\r\nНа въпрос по какви критерии ще се реши кои депутати да останат в ръководството на партията, Нинова заяви: „Всичко останало ще научите в неделя“.\r\n", "date": "2017.05.11", "title": "Нинова: Няма напрежение в БСП"}
{"url": "http://www.novinite.bg/articles/143425/Angelkova-na-rabotno-poseshtenie-v-Madrid", "text": "Министърът на туризма Николина Ангелкова участва в 105-тата сесия на Изпълнителния съвет на Световната организация по туризъм към ООН. Форумът се провежда от 10 до 12 май 2017 г. в Мадрид, Испания. Това съобщиха от Министерство на туризма, пише Труд.В рамките на сесията ще бъдат коментирани дейностите по повод 2017 – Международната година на устойчивия туризъм за развитие и ще бъдат дискутирани номинациите за поста на следващия генерален секретар на СОТ с мандат 2018-2021 г.", "date": "2017.05.11", "title": "Ангелкова на работно посещение в Мадрид"}
{"url": "http://www.novinite.bg/articles/143404/Mareshki-sdava-imuniteta-dobrovolno", "text": "Както обещахме, още след първото заседание на комисията, ние ще предупредим председателя на Народното събрание и ще направим предложения за доброволно даване или както е по процедура, на моя имунитет, за да може да продължи делото. Това каза на брифинг в НС лидерът на \"Воля\" и зам.-председател на парламента Веселин Марешки, пише 24 часа.Изявлението бе във връзка с вчерашното заседание на Временната комисия по искане на главния прокурор за даване на разрешение за възбуждане на наказателно преследване срещу него, на което комисията разреши да бъде снет депутатския му имунитет като народен представител.Марешки коментира, че към днешна дата има 5 дела, от които 4 са приключили с осъдителни решения на неговите конкуренти. \"Единствено остава последното дело, което е за шамара и за т. нар. изнудвачество, което очакваме да бъде решено в най-скоро време\", коментира още лидерът на \"Воля\". \"4-ото съдебно решение, което също е окончателно е, че арестът ми е бил незаконен. Това никой никъде не го говори, напротив, продължават да се въртят кадри как съм арестуван\", допълни още Марешки.Припомняме, че комисията взе решение за даване на разрешение за снемане на имунитета на лидера на \"Воля\", за да може да бъде продължено наказателното дело от общ характер, което е заведено срещу него. Тогава Марешки не присъства, а председателят на Временната комисия Християн Митев коментира, че решението е взето със 7 гласа \"за\" и 2 \"против\". \"Против бяха колегите от \"Воля\", всички останали членове на комисията гласуваха \"за\", обясни той.", "date": "2017.05.11", "title": "Марешки сдава имунитета доброволно"}
{"url": "http://www.novinite.bg/articles/143426/6-rast-na-ikonomikata-prognozira-Borisov", "text": "България може да отчете още по-сериозен ръст на икономиката. Така смята премиерът Бойко Борисов. Прогнозата му се отнася обаче за 2018 г. \"Следващата година ще минем 4.5 до 6%\", каза той, цитиран от \"Фокус\". По думите му страната ни има редкия шанс и с председателството на Съвета на ЕС, и с подкрепата на плана \"Юнкер\", още повече да улесни бизнеса и да го направим по-гъвкав. От което ще дойде като резултат и увеличението на БВП.\"Би могло да се направи много още за бизнеса по плана \"Юнкер\", отбеляза още Борисов по време на конференцията на тема: \"Резултати и добри практики от изпълнението на Европейския фонд за стратегически инвестиции (ЕФСИ, план Юнкер)\".\"Независимо, че сме от различни политически семейства, подкрепяме не само с присъствието си, а и с ясната отговорност, че би могло да се направи много още за бизнеса по плана \"Юнкер\". Обединението на всички наши хора в различни институции, от нас може да бъде само аплодирано. Независимо, че в кампанията имаше твърдения от наши опоненти, че не сме усвоили нищо по плана \"Юнкер\". Втори сме след Естония\", отбеляза Борисов.Източник: ", "date": "2017.05.11", "title": "6% ръст на икономиката прогнозира Борисов"}
{"url": "http://www.novinite.bg/articles/143392/Jelo-Bojchev-protiv-namalyavaneto-na-partijnata-subsidiiya-na-1-lev", "text": "БСП ще отчете желанието за намаляване на партийната субсидия, но няма да приеме предложението за намаление до 1 лв. Това каза в сутрешния блок на Радио „Фокус“ зам.-председателят на ПГ на „БСП за България“- Жельо Бойчев. По думите му начинът, по който се изразходва партийната субсидия, очаквано създава много въпроси, като е необходима промяна в механизмите за контрол и отчетност. „Трябва да се промени явно това, което се извършва в момента по линия на Сметната палата и отчетите, които тя дава. За какво се харчат средствата не е достатъчно. Същевременно разбираме и това да бъде намален размерът на субсидията и ще го отчетем в нашето предложение, но трябва да бъде гарантирана и възможността за една политическа дейност на останалите партии“, обясни Жельо Бойчев. Според него, ако се намалят парите на политическите партии, това би излязло по-скъпо на всички, добавиха още агенция Фокус.„Историята показва, че финансиране ще се намери за политическите партии и ние ще станем една много корпоративна демокрация. Всяка една от по-големите корпоративни структури ще си направи политическа партия или ще си финансира политическа партия и тогава цената, която ще трябва да се плати, ще бъде много по-голяма“, подчерта Жельо Бойчев. Относно българската кандидатура за еврокомисар той посочи, че заради кабинета „Борисов 2“ България повече от година е била без действащ еврокомисар.Бойчев коментира още, че страната ни е загубила и престижния пост на зам.-председател на ЕК с ресор „Бюджети и човешки ресурси“, като според него сега сме длъжни да приемем това, което ни се предлага, без дебат. ", "date": "2017.05.11", "title": "Жельо Бойчев против намаляването на партийната субсидиия на 1 лев"}
{"url": "http://www.novinite.bg/articles/143441/Proveryavat-martva-riba-v-r-Mechka", "text": "\r\nЕксперти на РИОСВ – Пловдив, Басейнова дирекция „Източнобеломорски район“ и Регионалната лаборатория в Пловдив към Изпълнителната агенция по околна среда извършиха проверка във връзка с пореден сигнал за  в река Мечка, съобщиха от МОСВ, предаде БНТ. \r\n\r\n\r\n\r\n\r\n\r\n\r\n", "date": "2017.05.11", "title": "Проверяват мъртва риба в р. Мечка"}
{"url": "http://www.novinite.bg/articles/143453/Naznachavat-shest-novi-oblastni-upraviteli-ot-kvotata-na-patriotite", "text": "Нови областни управители ще бъдат назначени на следващото заседание на правителството от квотата на коалиционните партньори в управлението. Бившите депутати от „Атака“ Николай Пехливанов и Илиян Тодоров ще бъдат назначени за областни управители съответно на София-град и на София-област. Това съобщи за БНР лидерът на партията Волен Сидеров, пише Труд.Пехливанов е строителен предприемач, заместник-председател на столичния общински съвет. През 2011-а година бе кандидат за кмет на София. Илиян Тодоров бе народен представител в 42-рото и 43-тото Народно събрание. Той водеше листата на Обединените патриоти в Кюстендил на последните избори. От квотата на ВМРО ще бъдат областните управители на Добрич и Русе.НФСБ взима Стара Загора и Бургас. Вчера правителството вече назначи Гергана Микова, която до този момент бе директор на регионалния офис на телевизия СКАТ в Стара Загора и Пловдив за областен управител на Стара Загора. Очаква се в Бургас поста си да запази досегашният областен управител Вълчо Чолаков.", "date": "2017.05.11", "title": "Назначават шест нови областни управители от квотата на патриотите"}
{"url": "http://www.novinite.bg/articles/143451/Goranov-Pensiite-tryabva-da-rastat-zaedno-s-ikonomikata", "text": "\"Системата за енергийно подпомагане ще бъде пригодена към новите размери на минималната пенсия след увеличението\", заяви финансовият министър Владислав Горанов, предаде БНР.Горанов потвърди, че държавният бюджет няма да се актуализира заради увеличението на пенсиите. \"Увеличаването на минималните пенсии няма да взриви пенсионната система\", категоричен е министърът, пише 24 часа.\"Увеличението само на минималните пенсии като цяло не съответства на модела, по който е изградена осигурителната система. Изричното настояване на колегите от ПФ ме кара да направим компромис, защото пенсионните доходи са ниски, но те трябва да растат по утвърден модел заедно с ръста на икономиката\", допълни Горанов.", "date": "2017.05.11", "title": "Горанов: Пенсиите трябва да растат заедно с икономиката"}
{"url": "http://www.novinite.bg/articles/143456/Naznachiha-oshte-chetirima-zam-ministri-po-zapoved-na-Borisov", "text": "Със заповед на министър-председателя Бойко Борисов са назначени четирима заместник-министри. В Министерството на околната среда и водите е преназначен Красимир Живков. Той заема тази длъжност от 2014 г. В същото време Деница Сачева, която беше заместник-министър на труда и социалната политика по време на втория кабинет на Борисов, поема поста в Министерството на образованието и науката, предаде .Заместник-министър на транспорта, информационните технологии и съобщенията става Димитър Геновски. Дълги години той е заместник-изпълнителен директор в \"Български пощи” ЕАД. Магистър е по икономика от Стопанската академия \"Д. А. Ценов\" в Свищов. Амелия Гешева е назначена за заместник-министър на културата. От 2016 г. до момента е заемала длъжността заместник-кмет на община Пловдив с ресор \"Култура и туризъм\". Магистър е по публична администрация от Техническия университет във Варна, има придобита магистърска степен и от ПУ \"Паисий Хилендарски\".", "date": "2017.05.11", "title": "Назначиха още четирима зам.-министри по заповед на Борисов"}
{"url": "http://www.novinite.bg/articles/143440/Barnie-Ako-pri-pregovorite-s-London-nyama-agresiya-shte-ima-dobro-sporazumenie", "text": "Главният преговарящ на Европейския съюз за излизането на Великобритания от структурите на Общността Мишел Барние заяви пред ирландския парламент в четвъртък, че с Лондон може да бъде постигнато споразумение, ако преговорите се водят без \"агресия\", предава AFP, съобщи агенция \"Фокус\".„Ако поставим нещата в правилния ред, ако преговаряме с взаимно уважение, без никаква агресивност ... и ако сме отворени за намиране на решения, няма причина, поради която Европа да не може да поддържа силни отношения с Обединеното кралство“, подчерта френският политик пред депутатите в Дъблин.", "date": "2017.05.11", "title": "Барние: Ако при преговорите с Лондон няма агресия, ще има добро споразумение"}
{"url": "http://www.novinite.bg/articles/143459/Karakachanov-Neka-sami-da-proizvejdame-voenna-tehnika", "text": "  ", "date": "2017.05.11", "title": "Каракачанов: Нека сами да произвеждаме военна техника"}
{"url": "http://www.novinite.bg/articles/143442/Mej-do-Borisov-Visoko-cenim-tyasnoto-satrudnichestvo-s-Balgariya", "text": "Британският премиер Тереза Мей поздрави министър-председателя Бойко Борисов по повод избирането му за трети мандат начело на изпълнителната власт. \"Обединеното кралство високо цени нашето тясно сътрудничество с България в много области - справянето с външните и вътрешни заплахи за Европа, защитата на международната основаваща се на правила система и стимулирането на развитието на свободната търговия\", отбелязва тя в поздравителния адрес, съобщават от пресцентъра на Министерски съвет, предаде .Тереза Мей допълва, че очаква с надежда възможността за по-нататъшното разширяване на партньорството с България по време на мандата на Борисов като министър-председател. Тя изтъква, че съществуват редица области, където вече се работи в тясна връзка, но вижда пространство за още по-тясно сътрудничество - например в подкрепата на общите интереси при справянето с миграцията, гарантирането на сигурността на границите, стимулирането на съдебната реформа, утвърждаване на правоприлагането и борбата с трансграничната престъпност, пише 24 часа.\"Обединеното кралство напуска ЕС, но ние ще се стремим към дълбоко и специално партньорство със сигурен и проспериращ Европейски съюз\", коментира Мей. Тя е убедена, че трайните здрави двустранни отношения между Обединеното кралство и България \"ще бъдат максимално в интерес на нашите две страни, Европа и света\", пише още Мей до Борисов.", "date": "2017.05.11", "title": "Мей до Борисов: Високо ценим тясното сътрудничество с България"}
{"url": "http://www.novinite.bg/articles/143433/Ryazak-spad-na-britanskoto-industrialno-proizvodstvo-ot-nachaloto-na-2017-g", "text": "Индустриалното производство във Великобритания се понижи за трети пореден месец от началото на годината, като в същото време британският търговски дефицит нарасна силно с оглед на солиден скок на вноса, показват данни на официалната статистика ONS, предаде БНР.Британското индустриално производство се понижи през март с 0,5 на сто на месечна база след спад с 0,8 на сто през февруари, влошавайки се за трети пореден месец от началото на 2017 г. Така на годишна база растежът на индустриалното производство на Острова се забави рязко до 1,4 на сто от 2,5% месец по-рано.В същото време промишленото производство се сви с цели 0,6 на сто спрямо февруари, когато се понижи с 0,3%, като на годишна база растежът на промишленото производство в Англия се забави до 2,3 на сто от 3% месец по-рано.Влошаване за трети пореден месец от началото на годината бележи и строителният сектор, понижавайки се през март с 0,7 на сто след спад с 1,7% през февруари. За първото тримесечие на годината индустриалното производство във Великобритания се повиши на осреднена база с една 0,1 на сто, докато промишленото производство се сви с 0,3%.Британската статистика представи и данни, показващи изненадващо рязко увеличаване на търговския дефицит на Острова през март и негово солидно разширяване през първото тримесечие, което се очаква да окаже съществено негативно влияние върху растежа на британската икономика в началото на годината.Дефицитът при търговията със стоки се увеличи през март до 13,441 млрд. паунда от дефицит за 11,448 млрд. паунда през февруари, като износът на стоки се увеличи с 3,9 на сто до 28,174 млрд. паунда, но в същото време вносът нарасна с цели 7,9 на сто до 41,615 млрд. британски лири.В същото време общият дефицит при търговията със стоки и услуги нарасна през март до 4,9 млрд. паунда от 2,65 млрд. паунда през февруари в резултат на скок на вноса с 5,6 на сто при по-слабо нарастване на експорта с 1,3 на сто.Общият търговски дефицит на Великобритания през първото тримесечие на годината достигна цели 10,54 млрд. паунда, нараствайки повече от два пъти спрямо дефицит в размер на 4,845 млрд. паунда, отчетен през последното тримесечие на 2016-та.По данни на ONS негативният търговски баланс ще се отрази доста по-негативно върху икономическия растеж на Острова през първото тримесечие на годината, отколкото в края на 2016-та, когато търговският дефицит отне 1,3 процентни пункта от БВП на Великобритания.Оповестена преди време експресна оценка на британската статистика показа рязко забавяне на икономическия растеж в началото на годината до 0,3 на сто српямо четвъртото тримесечие на 2016-та, когато БВП на Великобритания нарасна с 0,7 на сто.", "date": "2017.05.11", "title": "Рязък спад на британското индустриално производство от началото на 2017 г."}
{"url": "http://www.novinite.bg/articles/143454/Centralnata-banka-na-Angliya-prognozira-gladak-proces-po-Brekzit", "text": "При представяне на последните прогнози за развитието на британската икономика в средносрочен план, Английската централна банка отбеляза, че те са направени въз основа на предположението, че процесът по Брекзит ще мине гладко с преходен период, който до голяма степен ще съхрани текущите търговски и други договорености и след прогнозния тригодишен период, предаде БНР.\"Ние предполагаме, че процесът по напускането на ЕС ще бъде гладък\", подчерта управителят на АЦБ Марк Карни по време на пресконференция след края на днешното заседание на централната банка. Той добави, че ще има споразумение, както и негов преходен период. \"Ние обаче не знаем каква ще бъде точната форма на това споразумение\", коментира още той.Карни също посочи, че централната банка не е направила прогнози за сценарий, при който не се постигне сделка с ЕС и при който има \"ясно изразено\" поскъпване на отношенията между Европейския съюз и Великобритания. Напрежението между ЕС и Обединеното кралство ескалира през последната седмица, когато британският премиер Тереза Мей обвини европейските официални лица за отправянето на заплахи към Великобритания, при това само часове, след като главният преговарящ на Съюза Мишел Барние разясни подробно исканията за постигане на сделка, отнасяща се за процеса по Брекзит.На въпрос дали това напрежение е направило постигането на споразумение по-малко вероятно, Карни отговори, че Великобритания и ЕС са заявили публично желанието си за гладък процес по развода. \"Това е целта и на двете преговарящи страни, като не е наша работа да я поставяме под въпрос. Намираме се едва в началните дни на целия процес\", отбеляза още шефът на АЦБ.", "date": "2017.05.11", "title": "Централната банка на Англия прогнозира \"гладък\" процес по Брекзит"}
{"url": "http://www.novinite.bg/articles/143447/Grajdanska-otgovornost-s-po-visoki-ceni-za-loshite-shofori", "text": "По над 1000 лева за застраховка \"Гражданска отговорност\" ще започнат да плащат шофьорите, които причиняват много катастрофи. Очаква се това да се случи до края на годината, когато най-накрая ще заработи т.нар. система \"бонус-малус\", за която се говори от години, но все още не работи активно. Сега обаче нещата започват да изглеждат обнадеждаващи, че скоро тя ще бъде напълно изградена, пише.Големият проблем за въвеждането на системата беше както технически, така и юридически. За да заработи тя пълноценно, застрахователните компании, МВР и Гаранционният фонд трябва да могат да си обменят цялата информация, с която разполагат за ПТП-тата. Именно това беше най-голямото затруднение, тъй като от една страна трябваше да бъде изградена технологично такава програма, а от друга – да се промени нормативната уредба, така че МВР в лицето на КАТ да може да предоставя данни на застрахователните дружества. Явно сега нещата вървят в правилна посока и това най-накрая ще се случи.След като тези препятствия бъдат отстранени, \"бонус-малус\" вече ще заработи. При това положение, когато шофьор отиде при застраховател или брокер, за да си поднови полицата, ще може да бъде проверен рисковият му профил. Ако се окаже, че в базата данни той има причинени катастрофи, при това положение застраховката му вече ще струва по-скъпо. За водачите, които са причинили повече от едно или по-тежки ПТП-та, \"Гражданска отговорност\" може да поскъпне и с до 500%, предаде Нова ТВ. Така при средна цена от 170-200 лева за застраховката в момента, шофьор със сериозно досие за лошо поведение на пътя, може да се наложи да плати над 1000 лева.Това обаче няма да бъде валидно за всеки водач, причинил ПТП, а само за тези с най-лошо поведение на пътя и най-често предизвикващи катастрофи. Ако човекът има една такава в историята на шофьорския си стаж, оскъпяването на полицата му ще бъде по-малко – например 20%.В същото време пък добрите шофьори, които имат дълъг стаж зад волана без да са причинявали катастрофи, нямат актове и т.н., може да получат бонус и така да плащат дори по-малко отколкото в момента за \"Гражданска отговорност\". Тъй като идеята е в крайна сметка българските водачи да станат по-дисциплинирани и това ще е стимул да внимават повече, да правят по-малко нарушения и съответно да плащат по-евтино за задължителната автозастраховка.", "date": "2017.05.11", "title": "\"Гражданска отговорност\" с по-високи цени за лошите шофьори"}
{"url": "http://www.novinite.bg/articles/143439/EK-povishi-prognozite-za-ikonomicheskiya-rastej-v-evrozonata", "text": "Европейската икономика навлезе в петата си година на оздравяване, като вече всички страни членки на Европейския съюз (ЕС) се намират на пътя на икономическо възстановяване, посочва Европейската комисия (ЕК) при представяне на своя т.нар. \"Пролетен доклас\". Комисията очаква икономическата експанзия да продължки до голяма степен със стабилно темпо през тази и през следващата година, предаде БНР.ЕК повиши своите прогнози за икономическия растеж в целия ЕС и в частност в еврозоната, като в същото време очаква и запазване на тенденцията за намаляване на нивото на безработицата. В пролетния си доклад ЕК вече очаква БВП на ЕС да нарасне с по 1,9 на сто през тази и през следващата година спрямо зимните прогнози за икономически растеж с 1,8 на сто през 2017-та и през 2018-та.Комисията повиши и своите прогнози за икономическия растеж на еврозоната, като вече очаква нарастване на БВП с 1,7 на сто през тази година (спрямо предишна прогноза през февруари за растеж с 1,6 на сто), запазвайки зимната си оценка за растеж от 1,8% от догодина.По данни на ЕК световната икономика е започнала да набира скорост в края на миналата и в началото на текущата година, като растежът в много от развитите и развиващите се икономики се подобрява едновременно. Комисията очаква икономическият растеж в световен мащаб (изключвайки ЕС) да се засили до 3,7 на сто през тази и до 3,9 на сто през 2018-та от 3,2% през 2016 г. (без промяна спрямо нейната зимна прогноза), тъй като китайската икономика ще остане устойчива в близко бъдеще, а възстановяването на цените на суровините ще помогне на останалите нововъзникващи икономики. Перспективите за икономиката на САЩ остават до голяма степен непроменени спрямо зимния доклад.Нетният износ като цяло се очаква да бъде неутрален за растежа на БВП на еврозоната през тази и следващата година. ЕК отбелязва, че инфлацията в еврозоната се е увеличила съществено през последните месеци главно поради нарастването на петролните цени. Основната инфлация (изключвайки енергийните и цените на хранителните стоки) обаче е останала относително стабилна и значително под нейните дългосрочни осреднени нива. Прогнозите на ЕКС са, че инфлацията в еврозоната ще нарасне от 0,2 на сто през 2016-та до 1,6 на сто през 2017-та (при зимна оценка за инфлация от 1,7%), преди да се забави обрано към 1,3 на сто през 2018-та, тъй като се очаква постепенно избледняване на ефекта от растящите петролни цени.В пролетния доклад също така се посочва, че частното потребление, което беше основен двигател за икономическия растеж през последните години и което се разшири през 2016-та с най-солидно темпо от десетилетие насам, вероятно ще отбележи по-сдържано повишение през текущата година, тъй като по-високата инфлация отчасти ще ерозира покупателната сила на европейските домакинства.С оглед на прогнозите за отслабване на инфлация през 2018 г. ЕК очаква догодина частното потребление отново да набере известна скорост. Инвестициите се очаква да се разширяват доста стабилно, но да продължават да бъдат затруднявани от относително умерените перспективи за икономически растеж.ЕК посочва, че безработицата ще продължава тенденцията на понижение, но ще остане висока в редица европейски страни. За еврозоната се очаква спад на нивото на безработица до 9,4 на сто през настоящата 2017-та и до 8,9 на сто през 2018 г., достигайки по този начин най-ниско ниво от началото на 2009 г. Очаква се аналогична тенденция и в целия ЕС, като ЕК прогнозира понижение на нивото на безработица до 8% през тази и до 7,7 на сто през 2018-та (най-ниско ниво от края на 2008-ма г.).В пролетния доклад също така се прогнозира намаляване на държавните дългове и на бюджетните дефицити през 2017 г. и през 2018 г. както в еврозоната, така и в целия ЕС. За еврозоната ЕК прогнозира понижение на правителствения дефицит от 1,5 на сто от БВП през 2016-та до 1,4% през настоящата година и до 1,3 на сто през 2018 г., докато аналогичните прогнози за ЕС са за намаляване на дефицита от 1,7 на сто през миналата година до 1,6% през тази и до 1,5% през следващата година.По отношение на държавния дълг се очаква той да се понижи в еврозоната от 91,3 на сто от БВП през 2016-та до 90,3 на сто през 2017-та и до 89% през 2018-та, докато за целия ЕС - от 85,1 на сто през миналата година до 84,8 на сто през тази и до 83,6 на сто от БВП през следващата година.Европейската комисия обаче отбеляза, че несигурността около икономическите перспективи остава повишена. Като цяло рисковете са станали по-балансирани, отколкото през зимата, но все още остават в низходяща посока (за по-слаб от очакваното икономически растеж). Външните рискове са свързани с бъдещата икономическа и търговска политика на САЩ и с по-голямото геополитическо напрежение. Процесът на настройване на икономиката на Китай, въпросите за здравето на банковата индустрия в Европа и предстоящите преговори с Великобритания за нейното излизане от ЕС също се считат като възможни рискове за новите икономически прогнози на Комисията.", "date": "2017.05.11", "title": "ЕК повиши прогнозите за икономическия растеж в еврозоната"}
