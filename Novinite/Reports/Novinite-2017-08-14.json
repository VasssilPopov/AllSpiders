{"url": "http://www.novinite.bg/articles/148474/Eventualniyat-problem-s-linejkite-otpada", "text": "Евентуалният проблем с комуникациите и навигацията на колите на Спешна помощ отпада. Старата фирма ще продължи да поддържа системите до избирането на нов изпълнител. В петък, 11 август (18:16 ч.) в Министерството на здравеопазването (МЗ) е постъпило писмо от ДЗЗД \"Консорциум електронно здравеопазване\", с което фирмата-изпълнител до 22.07. на услугата по осигуряване на комуникационна свързаност и поддръжка на информационно-комуникационните системи на Спешна помощ информира здравно министерство, че ще продължи да поддържа системите до избор на нов изпълнител. Като мотив е посочена \"високата социална значимост на Спешна помощ\".От здравното министерство припомнят, че още в четвъртък, 10 август, заместник-министър Мирослав Ненков информира обществеността за евентуалното преустановяване поддръжката на комуникационната свързаност. Д-р Ненков обясни, че при хипотетично прекъсване на поддръжката няма да има забавяне на линейки, проблеми при предаването на адреси или какъвто и да е риск за здравето и живота на пациентите, тъй като МЗ разполага със собствена паралелна система за свързаност.Във всички ЦСМП са налични и функционират архивиращи системи за приети и отработени сигнали. Категоричен съм, че сътресения няма да има – на практика до подписването на нов договор ще върнем стария режим, по който екипите са работили до 2009 г., посочи Ненков пред журналисти. Повод за реакцията на зам.-министъра беше писмо от фирмата, в което ултимативно се предупреждава за спиране на дейностите по поддръжка, считано от 14 август.В резюме: договорът между МЗ и ДЗЗД \"Консорциум електронно здравеопазване\" е изтекъл на 22.07.2017г., а МЗ е пристъпило към единствената законова процедура – обявяване на нова обществена поръчка по реда на ЗОП. Два месеца ще текат процедурите по обществената поръчка, като заложената пределна стойност е с 1 млн. лв. по-ниска от досегашната. комуникациите и навигацията на колите на Спешна помощ отпада. Старата фирма ще продължи да поддържа системите до избирането на нов изпълнител. В петък, 11 август (18:16 ч.) в Министерството на здравеопазването (МЗ) е постъпило писмо от ДЗЗД \"Консорциум електронно здравеопазване\", с което фирмата-изпълнител до 22.07. на услугата по осигуряване на комуникационна свързаност и поддръжка на информационно-комуникационните системи на Спешна помощ информира здравно министерство, че ще продължи да поддържа системите до избор на нов изпълнител. Като мотив е посочена \"високата социална значимост на Спешна помощ\".От здравното министерство припомнят, че още в четвъртък, 10 август, заместник-министър Мирослав Ненков информира обществеността за евентуалното преустановяване поддръжката на комуникационната свързаност. Д-р Ненков обясни, че при хипотетично прекъсване на поддръжката няма да има забавяне на линейки, проблеми при предаването на адреси или какъвто и да е риск за здравето и живота на пациентите, тъй като МЗ разполага със собствена паралелна система за свързаност.Във всички ЦСМП са налични и функционират архивиращи системи за приети и отработени сигнали. Категоричен съм, че сътресения няма да има – на практика до подписването на нов договор ще върнем стария режим, по който екипите са работили до 2009 г., посочи Ненков пред журналисти. Повод за реакцията на зам.-министъра беше писмо от фирмата, в което ултимативно се предупреждава за спиране на дейностите по поддръжка, считано от 14 август.В резюме: договорът между МЗ и ДЗЗД \"Консорциум електронно здравеопазване\" е изтекъл на 22.07.2017г., а МЗ е пристъпило към единствената законова процедура – обявяване на нова обществена поръчка по реда на ЗОП. Два месеца ще текат процедурите по обществената поръчка, като заложената пределна стойност е с 1 млн. лв. по-ниска от досегашната.", "date": "2017.08.14", "title": "Евентуалният проблем с линейките отпада"}
{"url": "http://www.novinite.bg/articles/148491/Unikalna-operaciya-po-izgrajdane-i-implantirane-na-traheya", "text": "Уникална операция по изграждане и имплантиране на трахея беше извършена у нас в болница „Токуда”, информира бТВ.В 10-часовата интервенция участваха екипи от 4 специалности – по Гръдна хирургия, Пластично-възстановителна хирургия, Кардиохирургия и УНГ под ръководството на д-р Цветан Минчев. Той е началник на отделението по Гръдна хирургия на \"Токуда\" – една от водещите в страната структури за оперативно лечение на заболяванията на белия дроб и гръдната област с  много голям обем  и сложност.Хирурзите създадоха и поставиха автотрансплантант – орган, изграден от собствени тъкани, който да замести унищожената от рака трахея и по този начин пациентът да може да диша самостоятелно.За първи път в света хирурзи извършват такава операция, при която, освен изграждането на нова трахея, са отстранени засегнати от злокачественото заболяване хранопровод, щитовидна жлеза и паращитовидни жлези, посочват от болницата.Пациентът е с вторични изменения от рак на ларинкса, които засягат трахеята и органите около нея – медиастинума, хранопровода, лимфни и други жлези. Авансирането на рака в трахеята постепенно води до невъзможност за нормално дишане и до състояние, несъвместимо с живота. „Успяхме да изградим и имплантираме трахея с помощта на тъкани от ръката и хрущяли от ребрата на пациента. Операцията беше комбинация от няколко хирургични етапа, през които отстранихме и засегнатите от метастазиралия рак други органи. По този начин дадохме възможност на болния да диша самостоятелно” – разказа подробности за уникалната операция д-р Минчев.Автотрансплантантът е с дължина 7 см, колкото нормална трахея и се имплантира с микроскопска хирургия с помощта на хранещи съдове от ръката, които се свързват към мамарната артерия. В сложната имплантация и съединяването на съдовете се включва д-р Асен Келчев от отделението по Кардиохирургия на \"Токуда\".В изработването на автотрансплантантът активно участва гост-хирургът доц. д-р Маргарита Кътева.Операциите за реконструкция и имплантиране на трахея са изключително малко в цял свят, а сложността и обемът, в който е направена хирургията в болница \"Токуда\", я правят уникална на глобално ниво. Този метод е и единствена алтернатива в такива случаи, тъй като имуносупресивната терапия след евентуална трансплантация на изцяло донорска трахея увеличава риска от повторна поява на рака.", "date": "2017.08.14", "title": "Уникална операция по изграждане и имплантиране на трахея"}
{"url": "http://www.novinite.bg/articles/148444/17-dushi-byaha-ubiti-pri-napadenie-v-Burkina-Faso", "text": "17 души бяха убити при нападение на предполагаеми джихадисти в столицата на Буркина Фасо. Това съобщи министърът на комуникациите, цитиран от Асошиейтед прес. Мишената е бил ресторант в Уагадугу, информира НОВА.При атаката се намеси и армията на Буркина Фасо. Силите на реда пристигнаха на мястото с бронирани коли, след като се чу стрелба в ресторанта, известен като \"Азиз Истанбул\".Трима души пристигнали с джип към 21,30 ч. и открили огън по клиентите на терасата на ресторанта, посещаван често от чужденци. Това е разказал пред АФП един от сервитьорите. Полицията евакуирала цивилните преди идването на армията и жандармерията.На 15 януари 2016 г. при нападение срещу съседния кафе-ресторант \"Капучино\", отговорност за което пое групировката \"Ал Кайда в ислямски Магреб\", бяха убити 30 души, припомнят агенциите. ", "date": "2017.08.14", "title": "17 души бяха убити при нападение в Буркина Фасо"}
{"url": "http://www.novinite.bg/articles/148469/Otkriha-majkata-na-ostavenoto-dete", "text": "Арестувана е майката, която изостави бебето си в столичен парк. Два дни след като беше обявена за издирване, 18-годишната Юлия Василева беше открита при своя приятелка. Жената е задържана, а криминалистите водят разпити, за да научат причината да изостави момиченцето си. Полицията вече разпита биологичния баща на детето. Той заяви, че иска да си вземе дъщерята и е готов да се грижи за нея, информира Дарик.", "date": "2017.08.14", "title": "Откриха майката на оставеното дете"}
{"url": "http://www.novinite.bg/articles/148459/Avtobus-se-sblaska-s-kravi-v-Turciya-trima-zaginaha", "text": "Най-малко трима души са загинали и още 18 са ранени при пътно-транспортно произшествие с автобус по пътя Анкара-Коня в Турция, съобщават местните медии.Ранените пътници са откарани в болница, уточнява БГНЕС. Автобусът е излетял от пътя след сблъсък със стадо крави. ", "date": "2017.08.14", "title": "Автобус се сблъска с крави в Турция, трима загинаха"}
{"url": "http://www.novinite.bg/articles/148455/Zaginali-pri-katastrofa-v-Turciya", "text": "Най-малко трима души са загинали и още няколко са ранени при пътно-транспортно произшествие с автобус в Турция, съобщават местните медии, цитирани от БГНЕС.", "date": "2017.08.14", "title": "Загинали при катастрофа в Турция"}
{"url": "http://www.novinite.bg/articles/148471/Navodneniya-otneha-jivota-na-stotici-v-Nepal-i-Indiya", "text": "Най-малко 143 човека са загинали, след като мусонни дъждове предизвикаха наводнения в Индия и Непал, предаде ДАРИК.  Това съобщиха властите в двете страни, предупреждавайки, че броят на починалите може да се увеличи, тъй като все още не са ясни пълните мащаби на бедствието. Тридневните обилни валежи предизвикаха наводнения и свлачища, които отнеха живота на най-малко 70 човека в Непал и 73-ма в северните и източните части на Индия.Към момента около 200 000 души са настанени в лагери за временно настаняване в индийската провинция Асам, която често става жертва на наводнения, особено в сезона на мусоните. Други 15 000 души е трябвало да напуснат домовете си провинция Бихар, която граничи с Непал и където нивото на водите в седем реки е достигнало до опасно високи стойности. В същото време в неделя масивно свлачище помете два пътнически автобуса в провинция Химачал Прадеш, отнемайки живота на 46 души.В Непал над 48 000 жилища са напълно потопени от наводненията, а 21 000 души са били принудени да напуснат домовете си, съобщи полицията. И докато силите за спешна помощ все още се опитат да достигнат до всички пострадали райони, достъпа до някои от които е силно затруднен, правителството обяви 47 души за безследно изчезнали и най-вероятно мъртви. В същото време от Непалския червен кръст предупредиха, че страната е заплашена от недостиг на питейна вода и храна, което може да доведе до хуманитарна криза.  ", "date": "2017.08.14", "title": "Наводнения отнеха живота на стотици в Непал и Индия"}
{"url": "http://www.novinite.bg/articles/148456/Prebiha-turist-v-Germaniya", "text": "Американски турист е бил пребит от неизвестен нападател, след като демонстрирал традиционния нацистки поздрав с изпъната ръка в германския град Дрезден, предадоха световните агенции.Инцидентът се случил снощи и след него 41-годишния американец останал с леки наранявания. В кръвта на туриста е установено високо съдържание на алкохол, информира ДАРИК.В момента властите водят срещу американеца разследване за нарушаване на законите, забраняващи използване на нацистка символика.Нападателят, който напуснал мястото на инцидента, се издирва за нанасяне на телесни вреди.Това е втори случай за две седмици, при който в Германия чуждестранни туристи биват задържани за демонстриране на нацисткия поздрав. Миналата събота полицията арестува двама китайски туристи, на 36 и 49 години, които правели нацистки жестове и се снимали един друг с мобилните си телефони пред сградата на Бундестага в Берлин.Според властите те са били обвинени в \"използване на символите на незаконна организация\" и са освободени, след като платили 500 евро гаранция.", "date": "2017.08.14", "title": "Пребиха турист в Германия"}
{"url": "http://www.novinite.bg/articles/148484/Chasovnikat-na-Big-Ben-shte-zapazi-malchanie-do-2021-godina", "text": "Часовникът на кулата Елизабет на британския парламент, известна с неофициалното си название Биг Бен, ще запази мълчание в близките четири години поради протичащите реставрационни работи, предаде ТАСС.От 21 август най-голямата камбана, тежаща 13,7 тона, ще бъде изключена от часовниковия механизъм, за да се осигури безопасността на работниците, които ще извършат ремонт на един от най-разпознаваемите символи на британската столица. Камбаната е била монтирана през 1859 година, след което била кръстена Биг Бен. След това името й се прехвърлило върху цялата часовникова кула.Останалите четири камбани, които бият на всеки 15 минути, също ще престанат да звънят по време на ремонтните работи. Специалисти изтъкват, че може да се чуе Биг Бен и преди 2021 година, по изключение, примерно за Нова година.  ", "date": "2017.08.14", "title": "Часовникът на Биг Бен ще запази мълчание до 2021 година"}
{"url": "http://www.novinite.bg/articles/148485/Rim-Bryuksel-ne-pomaga-na-Italiya-za-problema-s-bejancite", "text": "Италия не чувства подкрепата на Брюксел в борбата с нелегалната миграция. Това заяви италианският министър на външните работи и международното сътрудничество Анджелино Алфано в интервю за германския в. „Билд“, цитирано от БГНЕС. Според прогнозите му, тази година в страната ще пристигнат 200 000 бежанци. „Броят на мигрантите, които през тази година са дошли в Италия достигна до такива стойности, с които на нас ни е трудно да се справим. През тази година може да са 200 000 души“, каза Анджелино Алфано.По думите на Алфано програмата за разпределение на мигранти в европейските страни „въобще не работи“.„Това означава, че мигрантите остават в Италия. Отсъства обща за ЕС миграционна политика, която да се справя с пристигащите от Африка“, посочи още италианският министър на външните работи и международното сътрудничество.На въпрос дали Рим се чувства изоставен от останалите страни в съюза министърът заяви „Разбира се, че да“. Според Алфано неговата държава не е в състояние „сама да носи бремето“ на миграционната криза.  ", "date": "2017.08.14", "title": "Рим: Брюксел не помага на Италия за проблема с бежанците"}
{"url": "http://www.novinite.bg/articles/148489/Zadarjaha-teroristi-v-Rusiya-podgotvyali-atentati-v-Moskva", "text": "Руската Федерална служба за сигурност задържа четирима терористи - един гражданин на Русия и трима на централноазиатски държави, подготвяли атентати в Москва и региона. Това заяви пресцентърът на ФСС, предаде ТАСС.Групата планирала самоубийствени атентати с мощни експлозиви в места, където се събират много хора - транспортни обекти и търговски средища в Москва.Подготовката била ръководена от пратеник на групировката \"Ислямска държава\", действал по указания на нейни главатари, намиращи се в Сирия.Край руската столица е открита и обезвредена лаборатория, където терористите са изготвяли експлозиви и взривни устройства, посочва ФСС.", "date": "2017.08.14", "title": "Задържаха терористи в Русия, подготвяли атентати в Москва"}
{"url": "http://www.novinite.bg/articles/148476/Jena-parkira-kolata-si-varhu-pavaja-ot-7-etajen-parking", "text": "Опитът на американка от град Остин, щата Тексас, да паркира колата си в многоетажен паркинг приключи в болничното легло. В социалните мрежи се появи видео, на което се вижда как автомобилът й пада от голяма височина и за малко да смачка \"Шевролет Седан\", движещ се долу по улицата, информира \"Дейли мейл\".Уилям Бърч, шофьорът от Шевролета, разказа, че за миг спрял колата, но щом чул от отворения прозорец бучене над главата си, инстинктивно отместил колата си, пише БГНЕС.В следващия момент на мястото паднала колата от 7-ия етаж на паркинга. Тя дори закачила задната част на Шевролета, забивайки се с предницата в земята, след което се обърнала и се приземила на покрива. Един от полицаите, появили се на местопроизшествието, заявил, че ако Бърч не е преместил возилото си, колата на жената щяла да падне върху главата му. Смята се, че на паркинга горе жената объркала педалите на спирачката и газта. Самата тя е откарана в болница. ", "date": "2017.08.14", "title": "Жена паркира колата си върху паважа от 7-етажен паркинг"}
{"url": "http://www.novinite.bg/articles/148457/40-godishnina-ot-smartta-na-Kralya-na-roka-Elvis-Presli", "text": "Кралят на рокендрола Елвис Пресли е мъртъв от 40 години, но с наближаването на годишнината от смъртта му треската в имението му \"Грейсланд\" в Мемфис доближава своя пик, предаде ДПА. Елвис Пресли умря на 16 август 1977 г. Планирани са десетки събития, включително денс партита, събирания на фенове, състезания, търгове, обсъждния, концерти. \"Очакваме, че по време на тази Седмица на Елвис в \"Грейсланд\" в Мемфис ще дойдат фенове от целия свят, за да бъдат заедно с нас тук през август за специалното честване на живота и наследството на Елвис Пресли\", заявиха организаторите. Всичко, свързано с Елвис, сякаш възхвалява протеста и сексуалната свобода, от характерното му кълчене в ханша на сцената и изключителния му глас до прилепналите към тялото му облекла и прическата му. Той кара младите фенове през 50-те и 60-те години на миналия век да изпадат в екстаз, докато същевременно предизвиква гняв в консервативна Америка. Смесването на кънтри музика с ритъмендблус бе нещо съвсем ново по онова време и промени завинаги света на музиката. \"Без Елвис нито един от нас нямаше да постигне успех\", увери навремето Бъди Холи. \"Без Елвис нямаше да има \"Бийтълс\", твърдеше Джон Ленън.", "date": "2017.08.14", "title": "40-годишнина от смъртта на Краля на рока - Елвис Пресли"}
{"url": "http://www.novinite.bg/articles/148443/V-Nepal-zasegnaha-100-hilyadi-dushi", "text": "Броят на загиналите в резултат на наводнения и свлачища в Непал заради продължаващите през последните два дни порои, стигна 58 души. Това съобщиха вестник „Катманду пост” и БГНЕС.Според информацията, 32 души са ранени, 23 се смятат за изчезнали. Наводнени са 36 хиляди жилища.По данни на Международния комитет на Червения кръст стихията засегна около 100 хиляди души в Непал. В южните части на страната около 5 хиляди души бяха принудени да напуснат домовете си, за тях е организиран временен подслон в училища и административни сгради.Спасителните екипи, съставени от военни, полицаи и местни жители, помагат на хората, блокирани на покривите на къщите и по-високи места, уточнява ТАСС.", "date": "2017.08.14", "title": "В Непал засегнаха 100 хиляди души"}
{"url": "http://www.novinite.bg/articles/148460/Yaponka-sama-izrabotva-toka-si", "text": "Японка не плаща ток вече 5 години. Жената се е отказала от услугите на електрическата компания и се снабдява сама с необходимото й електричество, информира НОВА.Когато иска да изпрати имейл, жената върти педалите на велоергометър, който зарежда голям акумулатор. Пуска компютъра за по-малко от минута и изпраща писмото. Жената няма и хладилник. В специални торби, в която капе вода, слага опакованата храна и така я държи по-студена. В къщата няма готварска печка и дори котлон.Жената станала известна с тази пестеливост. Вече са я канили на няколко конференции за пестене на енергия.", "date": "2017.08.14", "title": "Японка сама изработва тока си"}
{"url": "http://www.novinite.bg/articles/148447/Pojar-kraj-Atina", "text": "Евакуация край Aтина заради голям горски пожар. Изгорели са десетки къщи в градчето Kaламос, северно от столицата, информира НОВА.Пожарът се разгорял в район, в който имотите са разпръснати сред гори и храсти, което направило гасенето на пламъците по-трудно.Повече от 20 пожарни коли, няколко хеликоптера и десетки доброволци са се включили в гасенето на огъня. Била разпоредена и евакуация. Опразнени са два детски лагера с общо 320 деца.Някои жители на Кaламос отказали да се евакуират и останали да спасяват домовете си с подръчни средства. Не се съобщава за пострадали.", "date": "2017.08.14", "title": "Пожар край Атина"}
{"url": "http://www.novinite.bg/articles/148445/Akusherkata-Emiliya-Kovacheva-otnovo-pred-sada", "text": "Акушерката Емилия Ковачева ще се изправи пред съда в понеделник. Жената е обвиняема в опит за убийство на 4-дневното момиченце Никол,информира НОВА.Според обвинителите доказателствата са достатъчни и делото трябва скоро да приключи.Адвокатите на Ковачева обаче подозират, че видеозаписите са манипулирани, а бебето е било изпуснато случайно.", "date": "2017.08.14", "title": "Акушерката Емилия Ковачева отново пред съда"}
{"url": "http://www.novinite.bg/articles/148487/Rim-iska-pomosht-za-problema-s-bejancite", "text": "Италия не чувства подкрепата на Брюксел в борбата с нелегалната миграция. Това заяви италианският министър на външните работи и международното сътрудничество Анджелино Алфано в интервю за германския в. „Билд“, цитирано от БГНЕС. Според прогнозите му, тази година в страната ще пристигнат 200 000 бежанци, информира Нова.„Броят на мигрантите, които през тази година са дошли в Италия достигна до такива стойности, с които на нас ни е трудно да се справим. През тази година може да са 200 000 души“, каза Анджелино Алфано. По думите на Алфано програмата за разпределение на мигранти в европейските страни „въобще не работи“.", "date": "2017.08.14", "title": "Рим иска помощ за проблема с бежанците"}
{"url": "http://www.novinite.bg/articles/148497/Shte-razklati-li-Polsha-ES", "text": "Доналд Туск и Жан-Клод Юнкер предприеха политическа офанзива срещу правителството на Полша, вземайки на прицел съдебните му реформи и политиката в областта на околната среда.Този месец Туск отправи страшно предупреждение, като заяви, че членството на Полша в Европейския съюз днес е поставено \"под въпрос\". Конфликтът е само един от примерите за опитите на ЕС да задуши евроскептицизма с всички средства.Но въпреки войнствената позиция на Полша политически експерт от Университета в Ополе, Южна Полша, не вярва, че тя има достатъчна сила да вбие клин в ЕС.Професор Рафал Ридел каза за \"Сънди експрес\": \"Не мисля, че Полша има политическата и икономическата тежест (въпреки че е най-голяма страна член на ЕС и ще бъде най-голямата икономика извън еврозоната след Брекзита) да повлияе на бъдещето на процеса на интеграция в Европа.\"В края на краищата, тя е периферна страна, която е и доста непостоянна политически\", добави той.\"Полша се нуждае от ЕС много повече, отколкото ЕС от Полша - факт, който политиците националисти във Варшава изглежда забравят\", отбелязва проф. Ридел. Въпреки тази зависимост Полша явно удря по основите на ЕС, като демонстративно не зачита разпоредбите му и решава, че ще пренебрегне забрана на Европейския съд.Конфликтите се отнасят главно до две основни области. През юли Брюксел предприе наказателна процедура заради реформи, които според експерти ще подкопаят независимостта на полските съдилища. Вторият фронт възникна заради плановете за изсичане на части от Беловежката гора, включена в списъка на ЮНЕСКО на световното културно и природно наследство.\"Няма да допуснем онези, които не познават законодателството ни в областта на околната среда, да ни обиждат\", заяви министърът на околната среда Ян Шишко. Патовата ситуация само насърчи управляващия елит, който сега размахва сценарий за напускане на Полша, за да плаши ЕС.\"Полекзитът става все по-вероятен вариант\", каза Катажина Лубнауер от партия \"Модерна\" и добави: \"Засега (правителството) доста добре се справя, ако говорим за отблъскване на поляците от Европейския съюз\". Някои евроскептици гледат и на Вишеградската група като на потенциална заплаха, която би могла да разклати ЕС.Икономическият блок на централноевропейските страни обаче не е достатъчно мощен, за да се превърне в истинска опасност за Брюксел. \"Отначало това беше политически проект на Централноевропейско споразумение за свободна търговия (ЦЕФТА) - нещо като чакалня преди влизането в ЕС\", каза професор Ридел.\"Щом искате да станете част от западните структури, първо докажете в по-малък формат, че сте способни да си сътрудничите\", отбелязва той. Вишеградската група се състои днес от четири страни: Полша, Чехия, Словакия и Унгария.\"В зависимост от политическите настроения във Варшава, Прага, Будапеща или Братислава това сътрудничеството в една или друга степен работеше, но в последно време има повече случаи на сблъсък на интереси, отколкото общи инициативи\", подчерта Ридел.Понякога страните от Вишеградската четворка се консултират помежду си по важни въпроси преди парламентарни европейски срещи на високо равнище, но сме свидетели и на зрелищни провали като гласуването с 27 на едно при преизбирането на Доналд Туск, напомня той.\"Наред с това не можем да забравим, че в това каре Полша е два пъти по-голяма икономически и териториално от останалите членове на групата, взети заедно\", изтъква професорът.В края на краищата амбициите на Полша да господства в района вероятно са обречени на неуспех без значителна подкрепа от страна на други държави членки.\"Тази асиметрия в потенциала донякъде плаши по-малките й партньори, особено имайки предвид самочувствието на Полша, че е свръхсила\", казва Ридел.\"Полша има амбицията да бъде най-малкото регионална свръхсила, но за да бъде лидер, тя трябва да има свои последователи\", заключава той.", "date": "2017.08.14", "title": "Ще разклати ли Полша ЕС"}
{"url": "http://www.novinite.bg/articles/148502/Nyama-postradali-balgari-pri-pojarite-v-Garciya", "text": "Няма постъпила информация за пострадали българи в следствие на пожарите, разразили се в Гърция, съобщиха от Министерство на външните работи. Към момента на територията на Гърция има 46 огнища на пожари, като най-засегнат е остров Закинтос. На остров Крит, в района на Иерапетра, горят горски масиви, маслинови дървета и оранжерии с цветя, но огънят е овладян частично. Горски масиви горят и в област Теспротия, на границата с Албания, но няма риск за жителите на района.Силен пожар бушува и в Каламос, Атика, където огнената стихия е достигнала и опожарила домове. По нареждане на полицията и противопожарната служба, движението на моторни превозни средства в района на Каламос, Атика, е спряно. Трафикът на превозни средства на входа на Капандриу и главната улица на Варнава до плажа е прекъснат, като движението се пренасочва към кръстовището на булевард Маркопулу с улица Агиу Апостолу. От миналата нощ в община Оропос, където се намира Каламос, е обявено извънредно положение.Министерството на външните работи препоръчва на българските граждани, пътуващи или пребиваващи в Гърция, да се информират предварително за актуалната обстановка, да избягват засегнатите райони и да спазват стриктно указанията на местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Атина: 00 30 6937 096 220 ", "date": "2017.08.14", "title": "Няма пострадали българи при пожарите в Гърция"}
{"url": "http://www.novinite.bg/articles/148470/213-900-sa-bezrabotnite", "text": "Коефициентът на икономическата активност на населението между 15 и 64 години е 71.8%, показват данните на НСИ за второто тримесечие на годината. Това е с 2.4% повече в сравнение със същия период на 2016-а година. Коефициентът на заетост е 67.2%, което е 3,5-процентно увеличение на годишна база. Коефициентът на безработица е 6.3%, или с 1.7% по-нисък в сравнение със същия период на миналата година, информира Нова.Коефициентът на безработица е 6.3%, или с 1.7% по-нисък в сравнение със същия период на миналата година. Икономически неактивните лица на възраст 15 - 64 навършени години са 1 296.7 хил., или 28.2% от населението в същата възрастова група. От тях 115.6 хил., или 8.9%, са обезкуражени лица. През второто тримесечие на 2017 г. общият брой на заетите лица на възраст 15 и повече навършени години е 3 171.7 хил., от които 1 681.4 хил. са мъже и 1 490.4 хил. - жени. Относителният дял на заетите лица от населението на възраст 15 и повече навършени години е 52.2%, като в сравнение със същото тримесечие на 2016 г. се увеличава с 2.7 процентни пункта. При мъжете този дял е 57.6%, а при жените - 47.2%.", "date": "2017.08.14", "title": "213 900 са безработните"}
{"url": "http://www.novinite.bg/articles/148477/Oblaci-i-slance-shte-se-reduvat-vav-vtornik", "text": "През следващото денонощие над страната ще има разкъсана облачност, по-значителна през нощта и в сутрешните часове. След обяд ще преобладава слънчево време, в отделни райони с развитие на купеста облачност, но вероятността за валежи е малка. Вятърът ще се ориентира от север и ще е слаб, в Източна България до умерен.Максималните температури ще са предимно между 27° и 32°. Атмосферното налягане е малко по-високо от средното за месеца и през деня ще остане без съществена промяна.Над планините ще преобладава слънчево време, с временни увеличения на облачността, почти без валеж. Ще духа умерен до силен вятър от север-североизток. Максималната температура на височина 1200 метра ще е около 23°, на 2000 метра – около 15°.Над Черноморието ще има променлива облачност, по-значителна преди обяд, но вероятността за валежи е малка. Ще духа до умерен северен вятър. Максималните температури ще са 28°-30°. Температурата на морската вода е 26°-27°. Вълнението на морето ще бъде 3-4 бала, в заливите – около 2. ", "date": "2017.08.14", "title": "Облаци и слънце ще се редуват във вторник"}
{"url": "http://www.novinite.bg/articles/148498/Kitaj-preustanovyava-vnosa-na-jelyazo-i-morski-darove-ot-Severna-Koreya", "text": "От вторник Китай преустановява вноса на желязо, желязна руда и морски дарове от Северна Корея, съобразявайки се с новите санкции, които ООН наложи на най-изолираната страна в света. Това информира Министерството на търговията в Пекин, цитирано от \"Франс прес\" и Агенция \"Фокус\".Китайските власти обещаха изцяло да спазват новия пакет ограничения, наложени срещу дипломатическия им съюзник, след като Вашингтон оказа натиск на Пекин да направи повече, за да бъде принуден Пхенян да се откаже от ядрената си програма. ", "date": "2017.08.14", "title": "Китай преустановява вноса на желязо и морски дарове от Северна Корея"}
{"url": "http://www.novinite.bg/articles/148504/Nad-4000-ogneborci-se-boryat-s-pojarite-v-Portugaliya", "text": "Повече от 4000 огнеборци се опитват да потушат над 250 горски пожара в Португалия, която призова за помощ от други страни от ЕС, съобщи Асошиейтед прес. Говорителката на Агенцията за гражданска защита Патрисия Гаспар каза, че над 90 процента от тях са причинени от човешка дейност - умишлено или от небрежност. Властите са евакуирали 112 души от домовете им в централния град Вила де Рей, а 45 души са пострадали леко от пожарите през последните два дена. По думите на Гаспар броят на пожарите леко е намалял, но ситуацията още е тревожна, особено в 10 области, сред които Кащелу и Куимбра. Испания изпрати 120 пожарникари, 27 пожарникарски автомобила и три самолета в помощ на Португалия, съобщи Франс прес. Над 90 процента от общо 30-те хиляди огнеборци в Португалия са доброволци и не получават заплащане за дейността. Доброволческите пожарни служби разчитат на приходи от дарения и от средствата, които изкарват при осигуряването на пожарната безопасност на частни събития.      ", "date": "2017.08.14", "title": "Над 4000 огнеборци се борят с пожарите в Португалия"}
{"url": "http://www.novinite.bg/articles/148450/Vraca-na-protest-sreshtu-uvolnenieto-na-eksshefa-na-policiyata-v-grada", "text": "Пореден протест във Враца в защита на старши комисар Димитър Газибарски. Той беше отстранен от поста си в края на миналата седмица заради незадоволително състояние на управлението, информира НОВА.Към 8 часа сутринта пред сградата на Областната дирекция в града се бяха събрали 50 души. Скандалите в дирекцията във Враца започнаха преди месец. Редови полицай разпространи запис, на който се чува как директор на охраната в Козлодуй го заплашва с уволнение, ако не отмени акта на пиян шофьор - негов приятел.", "date": "2017.08.14", "title": "Враца на протест срещу уволнението на ексшефа на полицията в града"}
{"url": "http://www.novinite.bg/articles/148451/Otkriha-martvo-bebe-v-Pernik", "text": "Труп на бебе е намерен снощи пред блок в пернишкия комплекс \"Тева\", съобщи ДАРИК.  Сигналът е подаден около 19,50ч. Засега причината за смъртта не е известна.", "date": "2017.08.14", "title": "Откриха мъртво бебе в Перник"}
{"url": "http://www.novinite.bg/articles/148446/Ribari-na-protest", "text": "Рибари ще протестират в понеделник срещу подготвената 60-дневна забрана за улов на бяла мида, информира НОВА.Недоволството е продиктувано от това, че рестрикциите не са били съгласувани с риболовните асоциации и самите риболовци.В мирния протест ще участват собственици на риболовни кораби и лодки, преработватели, изкупвачи, работници, както и рибари от цялото Черноморие.", "date": "2017.08.14", "title": "Рибари на протест"}
{"url": "http://www.novinite.bg/articles/148454/Ucheni-otkriha-nad-90-vulkana-pod-leda-na-Antarktida", "text": "Група от изследователи от Университета на Единбургнамериха 91 вулкана, скрити под ледената покривка в западната част на Антарктида. Според геолозите, вулканичният пояс може да се окаже най-големият на планетата, пише в. \"Гардиън\", цитирано от ДАРИК.\"Бяхме шокирани, не сме очаквали да намерим такъв брой вулкани в Западна Антарктида. Това е три пъти над очакваното\", заяви експерт по ледниците Робърт Бингъм. Преди това, изследователите в региона са установили наличието на 47 вулкана. Според изданието, откритите вулкани, които се намират под 2-километрово ледено одеяло, са с височина е от 100 до 3850 м. \"Вярваме, че има голяма вероятност концентрацията на вулкани в този регион да е най-голямата в света - дори повече, отколкото в източната част на Африка\", каза Бингъм. Предстои специалистите да проучат каква е активността на вулканите.", "date": "2017.08.14", "title": "Учени откриха над 90 вулкана под леда на Антарктида"}
{"url": "http://www.novinite.bg/articles/148461/Vnasyame-5000-tona-kitajski-med-godishno", "text": "Цената на меда на дребно скача с 20%, заяви Николай Куманов, председател на Федерацията на българските пчелари, цитиран от ДАРИК. По думите му в момента един буркан мед се продава по около 8-9 лева, а новата му цена ще бъде с лев или два по-висока и ще достигне 10–11 лева.Причината за поскъпването е, че тази зима 60% от пчелните семейства са загинали, което довело и до по-нисък добив. „Хората вече вдигнаха цената. Те скоро извадиха меда и въобще нямат намерение да го продават евтино“, заяви Куманов като добави, че цената на дребно може да падне чак зимата.На едро обаче цената остава без промяна. В момента, ако решим да купим по-големи количества от сладкото изкушение ще трябва да платим по около 5 лева за кило, а цената основно се определя от вноса от страни като Украйна и Китай. Според Куманов годишно от Китай внасяме по около 5000 тона мед, а от Украйна дори повече, но пчеларят не можа да даде конкретни цифри.Причината да докарваме мед от чужбина е, че украинците имат доста голяма производство и ни го продават по 1,90 евро за килограм, което е около 4 лева. Това спестява доста разходи на родните производители, а пък и им позволява да надуят цената и да печелят много повече.Куманов обаче уточни, че потребителите не могат да се ориентират дали бурканчето, което купуват е родно производство, или не, тъй като тарикатите слагали етикети на български език и пишели, че сладкият сироп е направен у нас.Освен заради смъртта на пчелите зимните студове също са оказали неблагоприятно влияние на пчелния добив. „Студът порази дръвчетата и пчелите останаха без овощната паша. Акацията и липата също не дадоха исканите резултати, както и билките, които заради високите температури също не позволиха да се събере достатъчно пчелен мед“, бе категоричен председателят на браншовия съюз \"Пчела\" в Кюстендил Тихомир Стоицов. Така през зимата пчелните семейства бяха на ръба на оцеляването,", "date": "2017.08.14", "title": "Внасяме 5000 тона китайски мед годишно"}
{"url": "http://www.novinite.bg/articles/148442/Ochakvat-ni-temperaturi-do-35-gradusa", "text": "Днес времето над страната ще бъде слънчево, след обяд над планините с незначителна купеста облачност. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Ще духа слаб, в Източна България до умерен изток-североизточен вятър. Горещо с максимални температури, предимно между 30° и 35°, в София около 30°. Атмосферното налягане е по-високо от средното за юли. През деня слабо ще се понижи. Над Черноморието ще бъде слънчево. Ще духа до умерен изток-североизточен вятър. Максималните температури на въздуха ще са между 27° - 30°. Температурата на морската вода е 23° - 25°. Вълнението на морето ще бъде около 2 бала. Над планините ще бъде слънчево, след обяд с незначителна купеста облачност. Ще духа умерен вятър от северната четвърт. Максимална температура на височина 1200 метра около 25°, на 2000 метра – около 16°.", "date": "2017.08.14", "title": "Oчакват ни температури до 35 градуса"}
{"url": "http://www.novinite.bg/articles/148463/Policaj-v-Haskovo-izmami-prevodach", "text": "2 измами са станали през последния работен ден на изминалата седмица в Хасково. За първата е съобщил 20-годишен младеж. Той информирал, че в рамките на 2 часа е провел множество телефонни разговори с мъж, представил се за началник на полицията, който го въвел в заблуждение, че ще бъде нает за преводач. За целта трябвало да се заредят 2 ваучера на стойност 50 лева и да се преведат 180 евро, които после ще му бъдат върнати, информира Дарик.За целта трябвало да се заредят 2 ваучера на стойност 50 лева и да се преведат 180 евро, които после ще му бъдат върнати. З а втората измама съобщават три хасковлийки. При тях дошло непознато лице под предлог, че може да им осигури месо по 3,50 лева за килограм. Жените му дали общо 280 лева и зачакали продукцията. И по двата случая са образувани досъдебни производствa.", "date": "2017.08.14", "title": "„Полицай” в Хасково измами преводач"}
{"url": "http://www.novinite.bg/articles/148452/Kolona-ot-tirove-na-Kapitan-Andreevo", "text": "На българо-турската граница на ГКПП „Капитан Андреево” има 5 км колони от товарни автомобилина изход от страната. Това съобщиха от пресцентъра на ГД „Гранична полиция”, цитирани от ФОКУС.На българо-сръбската граница на ГКПП „Калотина” и на българо-гръцката граница на ГКПП „Кулата” трафикът е интензивен от товарни автомобили на изход от страната. На българо-македонската и на българо-румънската граница трафикът е нормален на всички ГКПП.Фериботът Оряхово – Бекет работи само в светлата част от деня поради ниско ниво на река Дунав.", "date": "2017.08.14", "title": "Колона от тирове на \"Капитан Андреево\""}
{"url": "http://www.novinite.bg/articles/148458/Moreto-vze-dve-jertvi-prez-pochivnite-dni", "text": "Морето взе две жертви през почивните дни, съобщиха от полицията. При единия от инцидентите е загинал 52-годишен столичанин. Той се е удавил в района на Южния плаж в Китен, информира ДАРИК.В Пето районно управление в Бургас пък е получен сигнал за изхвърлено от вълните тяло на мъж в района на Северния плаж в областния град. По-късно е установено, че това е 50-годишен бургазлия. При първоначалния оглед видими следи от насилие по тялото му не са открити.", "date": "2017.08.14", "title": "Морето взе две жертви през почивните дни"}
{"url": "http://www.novinite.bg/articles/148448/Vyarvashti-se-sabirat-v-Bachkovskiya-manastir", "text": "Хиляди вярващи се очаква да посетят Бачковския манастир за големия християнски празник Света Богородица,информира НОВА.Празникът е във вторник, но още в понеделник вечер в храма на манастира ще бъде отслужена вечерня. По-късно следва всенощно бдение и литийно шествие с иконата на Света Богородица.Взети са мерки празникът да протече нормално. На територията на манастира има пожарна, линейка и полицейска охрана.", "date": "2017.08.14", "title": "Вярващи се събират в Бачковския манастир"}
{"url": "http://www.novinite.bg/articles/148449/Obviniha-v-seksualen-tormoz-futbolen-shef", "text": "Млада жена - съдия на футболни мачове обвини в сексуален тормоз шефа на футболните съдии в Монтана, информира НОВА.Tя твърди, че е получавала неприлични предложения от Ангел Стоянов. Именно от него зависи кой съдя на кой мач да бъде разпределен. Към момента тя не е свирила на нито един. „Всичко е една долна манипулация. Тази жена създаде дискомфорт на близките и детето ми\", заяви Стоянов за \"Здравей, България\", като се закани, че всичко ще стане ясно в съда. Запитан дали младата жена го привлича, той отвърна: \"Всички жени са хубави. Няма нищо лошо в това да харесваш жени. Лошото е да харесваш мъже\". ", "date": "2017.08.14", "title": "Обвиниха в сексуален тормоз футболен шеф"}
{"url": "http://www.novinite.bg/articles/148466/Piyan-grak-predizvika-katastrofa-kraj-Zlatograd", "text": "55-годишен грък е задържан за 24 часа в полицейския арест, след като е шофирал пиян товарен автомобил и предизвикал катастрофа край Златоград, съобщават от полицията. Инцидентът станал около 16 ч. в неделя  по пътя с. Ерма река – Златоград, когато управляваният от гърка „Опел“ на дясна крива навлиза в лентата за насрещно движение и се удря в движещия се срещу него товарен автомобил, управляван от 56-годишен мъж от Златоград. Леко ранен е водачът на „Уаз“-а, с комоцио и травми по гърба, без опасност за живота. При проверката е установено, че гръцкият гражданин е управлявал след употреба на алкохол с концентрация 1,29 промила. Срещу него е започнато незабавно производство в Районно управление-Златоград.", "date": "2017.08.14", "title": "Пиян грък предизвика катастрофа край Златоград"}
{"url": "http://www.novinite.bg/articles/148462/Horoskop", "text": "Има моменти, в които работата измества личния живот, но трябва да се уверите, че близките ви разбират това и не ги наранявате с държанието си. Посветете вечерта само на тях!Денят ще бъде успешен, но и напрегнат. Действайте смело, отговорно и спокойно и няма да има за какво да се тревожите. Оставете си време и за почивка, защото в края на деня ще имате нужда от едно хубаво презареждане.Ще бъдете особено напрегнати, но най-странното е, че за това няма видима причина. Намесата на ваш близък човек успява да елиминира безпокойството във вас и благодарение на това краят на деня ви носи само позитивни емоции.Ако сте представител на някой от останалите зодиакални знаци, можете да намерите своя дневен хороскоп .", "date": "2017.08.14", "title": "Хороскоп"}
{"url": "http://www.novinite.bg/articles/148465/Visok-prirast-na-patnici-na-letishte-Sofiya", "text": "ПъСамо през юли обслужените пътници са над 611 хил. През Терминал 2 са преминали 65 на сто от тях, а през Терминал 1 - останалите 35 на сто. С 33 на сто е нараснал броят на пътуващите по редовни международни линии, а по вътрешни - с 57 на сто, заради интензивния летен сезон и интереса към черноморските ни курорти. И през юли чартърите бележат увеличение с 12 на сто спрямо същия период на миналата година.Пътниците на Летище София са се увеличили с близо 34 на сто през юли, съобщават от аерогарата. За първите седем месеца на годината през столичното летище са преминали 3 747 596 пътници, което е рекордно увеличение от 42 на сто спрямо същия период на миналата година. Само през юли обслужените пътници са над 611 хил. През Терминал 2 са преминали 65 на сто от тях, а през Терминал 1 - останалите 35 на сто, предаде Бтв. ", "date": "2017.08.14", "title": "Висок прираст на пътници на летище София"}
{"url": "http://www.novinite.bg/articles/148473/Protesti-v-SASht", "text": "Протести срещу омразата и расизма се проведоха в редица градове в САЩ. Демонстрациите се проведоха ден след В Сиатъл полицията използва шокови гранати и сълзотворен газ, за да разпръсне протестиращите. В Сан Антонио, щата Тексас две групи демонстранти влязоха в спор за паметника на конфедерацията. Общинари искат премахването му, защото смятат, че подобни монументи стоят в основата на сблъсъците в Шарлътсвил. \"Образованието се провежда в музеите. Гражданската символика и агитацията се провеждат на обществени места като този парк\", посочи един от демонстрантите. \"Хората не са съвършени и историята не е съвършена. Тя има своите добри, лоши и грозни страни. Но е наша история”, добави друг от протестиращите.насилието в събота по време на шествието на расисти и неонацисти в Шарлътсвил, щата Вирджиния, информира Бтв. ", "date": "2017.08.14", "title": "Протести в САЩ"}
{"url": "http://www.novinite.bg/articles/148480/Skoro-sofiyanci-shte-slizat-v-nov-podlez", "text": "Много от вас вероятно не знаят, че най-силните ветрове в Сълчевата система са на Сатурн или че първата къща в света, чието електричество се осигурява от вятърна енергия, е построена през 1887г. в Шотландия. Такива любопитни факти съвсем скоро ще може да научите, докато минавате през подлез в София, информира бТВ.Идеята е на младия екип на „ПОдЛЕЗНО”. Те ще изненадат столичани със своя Научен подлез. В него ще се преплитат науки като биология, химия, астрономия и физика, напълно преобразявайки поредния грозен, мрачен и зловещ подлез и превръщайки го в символ на подземната градска култура.", "date": "2017.08.14", "title": "Скоро софиянци ще слизат в нов подлез"}
{"url": "http://www.novinite.bg/articles/148483/Angelkova-ne-znaela-za-proverkite-na-Valeri-Simeonov", "text": "Извършените от вицепремиера Валери Симеонов проверки на нощни клубове в Слънчев бряг не са били координирани с министерството на туризма, заяви във Варна ресорният министър Николина Ангелкова, информира ДАРИК.„Трябва да се съобразяват начините и методите, по който се извършват проверките, за да не се вреди на българския туризъм. Проверките, които извършваме ние, са по отношение на управлението плажовете и винаги са в светлата част на денонощието. Те нямат нищо общо с проверките, които са извършени от негова страна”, коментира министърът на туризма Ангелкова. Най-честите нарушения, констатирани от повереното й ведомство през настоящия летен сезон, са свързани с липсата на спасители. „Фирми, спечелили конкурсите за наем на плажове, не встъпват в задълженията си или не биват допускани от предишните наематели. Така ивиците остават неохраняеми, но в същото време там се извършва търговска дейност, което е недопустимо. Такива случаи има на „Кабакум” и „Панорама” край Варна, както и в Обзор”, каза още Ангелкова. Тя допълни, че през есента ще бъдат внесени поправки в Закона за туризма, с които ще бъде уреден статутът на националните курорти. ", "date": "2017.08.14", "title": "Ангелкова не знаела за проверките на Валери Симеонов"}
{"url": "http://www.novinite.bg/articles/148488/Merkurij-e-retrograden-kakvo-moje-i-kakvo-ne-moje-da-pravite", "text": "На 13 август започна ретроградното движение на Меркурий, което ще продължи до 5 септември. Всяка година се случват три или четири ретроградни цикъла на Меркурий, всеки със средна продължителност от три седмици. От всички планети, Меркурий е единствената, чийто ретрограден ефект се усеща от повечето хора, информира Дарик.Това време не е подходящо за стартиране на нови дейности, водене на важни преговори и подписване на договори, тъй като е възможно впоследствие условията да се изменят и това да не е във ваша полза. Не е време и за покупки, особено на техника и превозни средства. Ако правите такива, бъдете сигурни, че си пазите гаранцията в случай, че ви се наложи да я ползвате. Качеството на покупките е възможно да е по-ниско или да имат някакъв дефект, който да се прояви по-късно.", "date": "2017.08.14", "title": "Меркурий е ретрограден: какво може и какво не може да правите"}
{"url": "http://www.novinite.bg/articles/148472/Vetrohodat-na-Grijnpijs-otplava", "text": "Световноизвестният ветроходен кораб \"Rainbow Warrior\" на екоорганизацията \"Грийнпийс\" отплава днес от Варна. По време на престоя си край Морска гара той бе отворен за посещения, информира Дарик.Сред гостите, които стъпиха на палубата, бяха и представители на Община Варна - зам.-кметът Тодор Иванов и Биляна Тодорова, началник-сектор \"Екологичен контрол\". Капитанът на кораба - Хети Хенсън, запозна гостите си с инициативите на организацията. Ден по-рано екоактивисти от „Грийнпийс\" спуснаха и банер с размери 50 на 15 метра от Аспаруховия мост, върху който бе изписано “No Plastic” (Не на пластмасата).", "date": "2017.08.14", "title": "Ветроходът на Грийнпийс отплава"}
{"url": "http://www.novinite.bg/articles/148492/Maj-i-jena-sa-bili-ubiti-i-zapaleni-v-Gabrovsko", "text": "Тела на мъж и жена са открити при пожар в село Богданчовци, като експертизата е показала, че смъртта им е настъпила по насилствен начин, предаде „Фокус”, като се позова на ОДМВР-Габрово.Сигналът за пламъците в дома на възрастното семейство е подаден в 3:50 часа на 11 август. След установяване на насилствената смърт е извършен втори оглед на място.Работата по случая продължава.", "date": "2017.08.14", "title": "Мъж и жена са били убити и запалени в Габровско"}
{"url": "http://www.novinite.bg/articles/148467/Izdirvat-shofor-pregazil-peshehodec-kraj-V-Tarnovo", "text": "Полицията във Велико Търново издирва шофьор, който тази нощ е прегазил пешеходец на главния път София-Варна, в района на западния вход на Велико Търново. След това той  е избягал от местопроизшествието, съобщиха от Областната дирекция на МВР.Сигнал за произшествието е подаден малко след полунощ на телефон 112. Екипи на полицията и на пожарната са пристигнали на място. Самоличността на загиналия мъж е установена. Образувано е досъдебно производство, огледите продължават.", "date": "2017.08.14", "title": "Издирват шофьор, прегазил пешеходец край В. Търново"}
{"url": "http://www.novinite.bg/articles/148495/Spasiha-dvama-rumanci-bedstvashti-na-yahta-blizo-do-Kavarna", "text": "Граничен полицейски кораб спаси двама румънски граждани, бедстващи на яхта близо до Каварна. Спасителната операция е започнала през нощта в събота срещу неделя, информират от МВР, цитирани от НОВА.Сигналът е получен на 12 август в 22.20 часа в Черноморския граничен координационно-информационен център в Бургас от румънската гранична полиция за бедстваща яхта „Мelissa“, с двама румънци на борда. Единият от тях подал сигнал в румънския спасителен център. Яхтата била отплавала вечерта на 11 август от Истанбул за Констанца, но останала без захранване и на практика била неуправляема.В операцията по търсене на яхтата са участвали дежурният граничен полицейски кораб и катер на Морския спасителен координационен център. Яхтата била открита в неделя на около 15 морски мили южно от Каварна.Двамата румънски граждани не са пострадали. Повреденият плавателен съд е провлачен на буксир до пристанище Варна от полицейския кораб „Бургас“.", "date": "2017.08.14", "title": "Спасиха двама румънци, бедстващи на яхта близо до Каварна"}
{"url": "http://www.novinite.bg/articles/148501/Akciya-Tishina-po-Chernomorieto-prodaljava", "text": "Резултатът от акция \"Тишина\" по Черноморието - поне за денонощие спокойствието в един от най-посещаваните курорти - \"Слънчев бряг\" - е било гарантирано. Това отчете вицепремиерът Валери Симеонов и обеща проверките да продължат.Собствениците на нощни заведения обаче твърдят, че това саботира бизнеса им и са готови да търсят правата си в съда.\"Това беше една показна акция. До момента не сме имало нито един съставен акт. Нарушаването на нощната тишина е много абстрактно понятие\". Това заяви за \"Здравей, България\" Веселин Борисов, собственик на един от клубовете, проверени от вицепремиера Валери Симеонов през уикенда.Симеонов, заедно с екипи на НАП, полицията и Агенцията по храните, провери култови заведения по Южното Черноморие.От НАП са констатирали издаване на фалшиви касови бележки, а здравните инспектори открили храни с изтекъл срок на годност. Констатирани са и случаи на неспазване на противопожарните норми.Преди дни Валери Симеонов беше посрещнат с бурни освирквания и викове \"оставка\" при поредната проверка в курорта \"Слънчев бряг\".", "date": "2017.08.14", "title": "Aкция \"Тишина\" по Черноморието продължава"}
{"url": "http://www.novinite.bg/articles/148496/Poreden-balgarski-voenen-kontingent-shte-bade-izpraten-v-Afganistan", "text": "Заместник-министърът на отбраната Анатолий Величков и заместник-началникът на отбраната генерал-лейтенант Пламен Атанасов ще участват утре в церемонията по изпращането на 34-ия контингент от Българската армия за участие в мисията на НАТО в Афганистан \"Решителна подкрепа\", съобщиха от Министерството на отбраната.Ритуалът ще се състои в Карлово. Контингентът е в състав от над 100 военнослужещи, от които 5 жени. Той включва национален елемент, група за охрана, екип от съветници, щабни офицери в щаба на мисията на НАТО. Национален командир на контингента е полковник Светослав Халваджиев от Командването на Сухопътните войски. Участвал е в 2 международни мисии. Командир на групата за охрана от състава на международната мисия в Афганистан е капитан Георги Перчемлиев от 3-ти механизиран батальон от 61-ва Стрямска механизирана бригада.Завършил е НВУ \"Васил Левски\" - Велико Търново през 2011 г. Това е неговото първо участие в международна мисия.", "date": "2017.08.14", "title": "Пореден български военен контингент ще бъде изпратен в Афганистан"}
{"url": "http://www.novinite.bg/articles/148464/Chasti-ot-Sofiya-bez-voda-utre", "text": "„Софийска вода” временно ще прекъсне водоснабдяването в някои части на столицата. На 15 август 2017 г. (вторник), във връзка с подмяна на сградно водопроводно отклонение на ул. „Николай Павлович“ Център се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Николай Павлович“ от бул. „Евлоги и Христо Георгиеви“ до ул. „Любен Каравелов“, информира Дарик.„Софийска вода” временно ще прекъсне водоснабдяването в някои части на столицата. На 15 август 2017 г. (вторник), във връзка с подмяна на сградно водопроводно отклонение на ул. „Николай Павлович“ Център се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Николай Павлович“ от бул. „Евлоги и Христо Георгиеви“ до ул. „Любен Каравелов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Любен Каравелов“ ъгъла с ул. „Николай Павлович“. На 15 август 2017 г. (вторник), във връзка с подмяна на сградно водопроводно отклонение на ул. „Софроний Врачански“ жк. „Банишора“ се налага спиране на водоподаването от 9:30 до 14:30 часа на клиентите на „Софийска вода”, живеещи в района на: по ул. „Софроний Врачански“ от ул. „Козлодуй“ до бул. „Сливница“ по бул. „Сливница“ от ул. „Софроний Врачански“ до ул. „Антим I“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Софроний Врачански“ ъгъла с бул. „Сливница“. На 15 август 2017 г. (вторник), във връзка с подмяна на сградно водопроводно отклонение на ул. „Караджин“ с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на: по ул. „Караджин“ от ул. „Заградена поляна“ до ул. „Иван Пешев“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Караджин“ ъгъла с ул. „Альовица“. На 15 август 2017 г. (вторник), във връзка с подмяна на сградно водопроводно отклонение на ул. „Рилска обител“ кв. „Васил Левски“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Д-р Иван Селимински“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Рилска обител“№12. На 15 август 2017 г. (вторник), във връзка с разкриване на уличен водопровод на ул. „Хаджи Димитър“ кв. „Филиповци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Хаджи Димитър“, ул. „Стефан Караджа“ по ул. „Георги Стоянов“ от ул. „Люлин“ до ул. „Хаджи Димитър“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Хаджи Димитър“ ъгъла с ул. „Стефан Караджа“ . Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.14", "title": "Части от София без вода утре"}
{"url": "http://www.novinite.bg/articles/148479/Maj-udari-lekar-sled-zabelejka", "text": "Лекар в Центъра за спешна помощ в Добрич е ударен при скандал, предизвикан от двама мъже, съобщават от пресцентъра на областната дирекция на МВРцитира ДАРИК. След подадения сигнал за физическа саморазправа полицията е задържала двама мъже от близкото село Стожер. Те са на възраст 24 и 40 години. При започналия скандал дежурният лекар помолил двамата да спазват реда в сградата и да не вдигат шум, след което по-младият мъж му нанесъл удар в областта на гърдите. По случая е образувано бързо полицейско производство. ", "date": "2017.08.14", "title": "Мъж удари лекар след забележка"}
{"url": "http://www.novinite.bg/articles/148499/Dogan-Ne-se-zanimavajte-s-men-gledajte-darjavata", "text": "\"Защо ме забъркват във всички проблеми на държавата, от пет години аз не съм в реалната политика\". Това каза почетният председател на ДПС Ахмед Доган, запитан дали знае за готвено разследване срещу него и за евентуален негов арест, информира ДАРИК.\"Кой ги измисля тези работи? За какво да ме арестуват? За какво да ме разследват? Няма новини през лятото! Дайте им новини!\", каза още почетният председател на ДПС. Той подчерта, че цялата тази истерия, в която няма нищо вярно, е започнала от един бургаски сайт, за да се отклони вниманието от истинските проблеми в държавата. \"Не се занимавайте с мен!\", посочи още Доган.Той коментира лаконично и отнетия допуск до класифициррана информация на зам.-шефа на Бюрото за контрол върху използването на СРС-та Георги Гатев. \"От медиите научих за този отнет допуск, нямам нищо общо с това, Гатев е уважаван юрист и експерт\", бяха думите на Доган. И отново подчерта: \"Не се занимавайте с мен, гледайте държавата!\"", "date": "2017.08.14", "title": "Доган: Не се занимавайте с мен, гледайте държавата"}
{"url": "http://www.novinite.bg/articles/148503/V-noshtta-predi-Golyama-Bogorodica-se-sbadvat-naj-silnite-jelaniya", "text": "На 15 август е Голяма Богородица - денят, в който християнската църква почита Света Богородица, като покровителка на майчинството, жените и семейното огнище, припомня NOVA. Това е най-светлият летен празник и с него свързваме много поверия, традиции и обичаи.Ако на този ден вали дъжд, ще има голямо плодородие в следващата година.Старо поверие съветва в този ден всички млади жени да не се докосват до нищо с червен цвят, за да не останат бездетни. Има и поверие, че на този ден молбите отправени към Божията майка, са чути и бездетните жени могат да заченат.На Богородица младите бездетни булки носят дарове за светицата в църквата - цветя, кърпи и дрехи - като ги поставят под нейната икона.Друго поверие гласи, че още на 14 август вечерта, жените, които искали да имат дете, молели Богородица да им помогне, носели дарове и оставали да преспят в църквите носещи нейното име. Те вярвали, че тя ще им помогне да се сдобият с отроче.Много хора в нощта срещу празника преспиват на свято място, където се молят за здраве и благополучие, пожелават си нещо хубаво, надявайки се с помощта на благословията на Богородица то да се сбъдне.Едно от светите места е в с. Арбанаси в манастира „Света Богородица“, където в църквата „Успение Богородично”, се намира една от чудотворните икони на Богородица, която според преданието помага на бездетните да заченат. На този празник там пристигат и много болни, молещи се за изцеление. Поверието гласи, че само тези, които първи зърнат иконата на сутринта, могат да измолят чудото.Имен ден празнуват кръстените с имената Мара, Мария, Марийка, Мари, Марин, Мариян, Марияна, Мариана, Мариан, Маша, Мика, Мира, Мариета, Мариела, Марио, Преслав и Преслава. ", "date": "2017.08.14", "title": "В нощта преди Голяма Богородица се сбъдват най-силните желания"}
{"url": "http://www.novinite.bg/articles/148475/Uvelichavat-se-prihodite-ot-vinetki", "text": "Започва изграждането на държавно предприятие за въвеждането на тол система, за да може строителството и поддържането на републиканската пътна мрежа да се самофинансира, обяви в Добрич председателят на управителния съвет на Агенция \"Пътна инфраструктура\" Дончо Атанасов, информира ДАРИК.По повод забавата в изпълнението на обществената поръчка за изграждането на тол системата, Атанасов коментира, че \"тази сага\" с обструкции и подадени над дванайсет жалби продължава година и половина. \"Надявам се през 2018-2019 г. тол системата вече да акумулира средства, като се очаква приходите да достигат между 800 милиона и 1 милиард лева на годишна база\", каза председателят на управителния съвет на агенцията.По думите му нетните приходи от винетки към края на тази година се очаква да достигнат около 320 милиона лева - с 20 милиона повече от 2016 г. Няма как с тези постъпления да се правят необходимите ремонти, добави Атанасов, като посочи, че 6000 километра от републиканската пътна мрежа са в много лошо състояние и има пътища, които 40 години не са обновявани поради липса на финансови средства.По думите на Атанасов на денонощие по пътищата в страната преминават между 8000 и 10 000 тежкотоварни автомобила. \"Ако прибавим и трафика от Близкия изток към Западна Европа, който е огромен, особено през летните месеци, - от него също се губят огромни средства. Така че този, който най-много руши републиканската пътна мрежа, трябва да плаща\", добави Атанасов.", "date": "2017.08.14", "title": "Увеличават се приходите от винетки"}
{"url": "http://www.novinite.bg/articles/148481/Zadarjaha-izdirvan-za-finansovi-izmami-ungarec", "text": "В \"Свети Влас\" задържаха издирван за финансови измами унгарец, информират от областната дирекция на МВР в Бургас. 49-годишния мъж е бил обявен за международно издирване. Той е влязъл в България през 2006 г., като пребивавал основно на територията на София.Сигналът за издирването на унгареца постъпила в ОДМВР – Бургас в края на миналата седмица, като след издирвателни дейности на полицията, той бил засечен в к.к. \"Свети влас\". По време на задържането си унгарецът се легитимирал с чужд документ за самоличност, но опитът за заблуда бил разкрит и 49-годишният мъж бил задържан.В момента той се намира в следствения арест в Бургас. Предстои да бъде екстрадиран в Унгария. ", "date": "2017.08.14", "title": "Задържаха издирван за финансови измами унгарец"}
{"url": "http://www.novinite.bg/articles/148486/GERB-Izplashtaneto-na-Cankov-kamak-shte-prodalji-stotici-godini", "text": "ГЕРБ внесе сигнал до главния прокурор за проверка на строителството и финансирането на\"Цанков камък\".\"Това се случи във връзка с данни за реализирането и финансирането на проекта. Ние нямаме необходимата експертиза, за да преценим дали въвеждането в експлоатация на съоръжението ще се изплати и за колко години ще се случи това. Експерти твърдят, че изплащането му ще продължи стотици години\", обяви народният представител Десислава Атанасова.\"Последната седмица се разбра, че проектът е въведен в експлоатация и само няколко години след това се налага ремонт, тъй като може да се окаже, че е опасен за населението\", допълни тя. В тази връзка ГЕРБ счита, че е редно да се направи задълбочена проверка, за което разчита на главния прокурор и на експерти.\"Надяваме се по този начин цялото общество да разбере дали този проект, струващ над 1 милиард лева, е бил необходим на обществото и дали ще са нужни още средства за поддръжката му\", посочи Атанасова. Тя припомни, че по време на реализацията на проекта е управлявала тройната коалиция с министър на енергетиката Румен Овчаров, чийто заместник е била сегашният лидер на БСП Корнелия Нинова. ", "date": "2017.08.14", "title": "ГЕРБ: Изплащането на \"Цанков камък\" ще продължи стотици години"}
{"url": "http://www.novinite.bg/articles/148500/Nyama-risk-Speshna-pomosht-da-ostane-bez-komunikacii", "text": "Няма опасност \"Спешна помощ\" да остане без комуникации. Това обявиха от Здравното министерство, дни след като стана ясно, че поддръжката на системата може да бъде спряна.Договорът с фирмата, която осигурява комуникациите, изтече в края на юли. А обявяването на нова обществена поръчка се забави. Така имаше риск до октомври спешните медици да пишат сигнали на ръка.Ден след като здравните власти разказаха за проблема, досегашната фирма обеща, че ще продължи да поддържа и радиовръзките, gps-проследяването на линейките, както и записите на разговорите, докато се намери нов изпълнител.", "date": "2017.08.14", "title": "Няма риск \"Спешна помощ\" да остане без комуникации"}
{"url": "http://www.novinite.bg/articles/148453/Kmetat-na-Nyu-Jork-oficialno-predloji-vavejdane-na-danak-za-milioneri", "text": "Кметът на Ню Йорк официално предложи въвеждане на данък за милионери с цел финансиране на модернизацията на градското метро и подпомагане на най-бедните потребители на подземната железница. Предстоят дебати по темата, а за да бъде приета- инициативата трябва да бъде одобрена от Сената на Ню Йорк, информира ДАРИК. Хората не искат тази лудост да продължава, заяви по повод състоянието на метрото кмет де Блазио. Според синдикалисти, дори хора от подръжката на подземната железница не могат да стигнат навреме на работа. Пред последните пет години броят на закъсненията се е утроил до 70 000 на месец, по много от линиите влаковете са претъпкани.Според кмета новият данък за изход от положението ще засегне около 30 000 най-богати нюйоркчани - отделни лица с доходи над 500 000 долара и семейни двойки, печелещи повече от милион. Целта е да се събират 700 милиона през 2018-та, а впоследствие сумата да достигне 800 милиона.\"Тези лица ще плащат допълнително 2700 долара годишно или седем долара на ден. За да получите представа - това е половин час престой на произволен градски паркинг в Манхатън\", комментира кметът на града Бил де Блазио. Част от парите - около 250 милиона, ще бъдат изразходвани за по-ниски цени на пътуванията на най-бедните нюйоркчани, съобщава БНТ. \"Това означава карти за транспорта на половин цена за 800 000 нюйоркчани, които са на или под линията на бедността. Близо една десета от населението на града ще ползва облекчения при пътуване с метро\", разкрива още от сметките де БлазМетрото на Ню Йорк е под контрола на държавата, изтъкна кметът. Губернатор Куомо контролира държавната корпорация - оператор на местния градски транспорт. Той има право да го спре, без да пита кмета, както направи преди зимна буря през 2015 г. Според губернатора обаче градът трябва да дава повече собствени средства за поддръжка на метрото, което технически притежава. Неотдавна държавната компания оператор излезе с план за стабилизиране на системата на стойност 836 милиона долара. Губернаторът предложи поделяне на разходите с града, но кметът отказа финансово участие.", "date": "2017.08.14", "title": "Кметът на Ню Йорк официално предложи въвеждане на данък за милионери"}
{"url": "http://www.novinite.bg/articles/148478/24-godishen-udari-lekar-sled-zabelejka", "text": "Лекар в Центъра за спешна помощ в Добрич е ударен при скандал, предизвикан от двама мъже, съобщават от пресцентъра на областната дирекция на МВР.След подадения сигнал за физическа саморазправа полицията е задържала двама мъже от близкото село Стожер. Те са на възраст 24 и 40 години. При започналия скандал дежурният лекар помолил двамата да спазват реда в сградата и да не вдигат шум, след което по-младият мъж му нанесъл удар в областта на гърдите. По случая е образувано бързо полицейско производство.  ", "date": "2017.08.14", "title": "24-годишен удари лекар след забележка"}
{"url": "http://www.novinite.bg/articles/148493/Pochti-neprohodimi-ulici-sled-porojniya-dajd-v-Dupnica", "text": "След поройният дъжд и превърнатите в реки улици, пораженията днес изглеждат още по страшни. Огромни кратери, пясъчни наноси и почти непроходими улици, информира ДАРИК.Ул. „Георги Икономов“ за пореден път беше изнесена на автогарата. Един от компрометираните участъци днес е ограден с обезопасителни ленти, което допълнително затрудни движението по улицата. Дупките в началото й са отворени още повече и отново са изяли част от паветата, които би трябвало да представляват пътната настилка. Голяма част от служителите от временната заетост в този ден са ангажирани с разчистването на материалите донесени от улицата. Района на автогарата традиционно се наводнява при всеки дъжд, пластове пясък трябва да бъдат премахнат от кръговото кръстовище при автогарата, което също доведе до затруднено придвижване в района.Ул. „Велико Търново“ е другата особено проблемна улица, която след всеки дъжд става все по-непроходима. Изнесени павета и пясък – това е резултата днес. Пясъка пък попада в шахтите и така се оказва, че местата, които трябва да поемат водата са затлачени и не изпълняват функцията, за която са предназначени, а при положение, че не са почистени ситуацията се повтаря при всеки дъжд.", "date": "2017.08.14", "title": "Почти непроходими улици след поройния дъжд в Дупница"}
{"url": "http://www.novinite.bg/articles/148468/Hlyabat-e-poskapnal-prez-posledniya-mesec", "text": "Индексът на потребителските цени за юли 2017 г. спрямо юни 2017 г. е 100.3%, т.е. месечната инфлация е 0.3%. Инфлацията от началото на годината (юли 2017 г. спрямо декември 2016 г.) е 1.0%, а годишната инфлация за юли 2017 г. спрямо юли 2016 г. е 1.3%, съобщиха от НСИ. Средногодишната инфлация за периода август 2016 - юли 2017 г. спрямо периода август 2015 - юли 2016 г. е 0.9%, информира Нова.Средногодишната инфлация за периода август 2016 - юли 2017 г. спрямо периода август 2015 - юли 2016 г. е 0.9%. През юли 2017 г. спрямо предходния месец цените на стоките и услугите в потребителските групи са се променили, както следва: -хранителни продукти и безалкохолни напитки - намаление с 0.1%;", "date": "2017.08.14", "title": "Хлябът е поскъпнал през последния месец"}
{"url": "http://www.novinite.bg/articles/148494/Tejkite-kamioni-nad-35-tona-shte-plashtat-po-skapo", "text": "От днес започва работа по създаването на държавна компания, която да разработи и внедри тол системата. В момента държавата губи по 1,5 млн. лв. на ден заради забавянето на процедурата за въвеждането на новите такси, информира НОВА.Промените предвиждат тежките камиони над 3,5 тона, които рушат най-много пътищата, да плащат по-скъпо. Цените за шофьорите на автомобили не се очаква да поскъпват.Догодина няма да поскъпнат и винетките за леки коли, но се очаква повишение на еднодневните стикери за камионите.Припомняме - процедурата за въвеждането на тол система за тежкотоварните автомобили и система за електронна винетка за леките автомобили е спирана осем пъти заради жалби. Тя бе обявена през април 2016 година.", "date": "2017.08.14", "title": "Тежките камиони над 3,5 тона  ще плащат по-скъпо"}
