{"url": "http://www.novinite.bg/articles/154719/Nestle-obmislya-da-prodade-shokoladoviya-si-biznes-v-SASht", "text": "Швейцарският концерн Nestle SA може да продаде своите американски марки за производство на захарни изделия  (Butterfinger, BabyRuth и др.) заради намаленото търсене на шоколад и насочването към разрастващите се сектори на производството на кафе и грижа за здравето, съобщава Bloomberg. Разделянето с американския клон, който има приходи от около 923 млн. долара през 2016 г., ще е първото стратегическо решение на новия изпълнителен директор Марк Шнайдер. Той пое поста по-рано тази година и има успешна кариера в секторите на фармацията и медицинските продукти.Бившият ръководител на германската Fresenius SE е първият чужд кадър, който поема поста на изпълнителен директор на Nestle от почти век насам.„Стана ясно, че Nestle е прекалено малка в производството на захарни изделия в САЩ“, заяви Алан Оберхубер, анализатор за MainFirst Bank AG.С продажбата компанията ще се раздели с марки като Raisinets, OhHenry!, 100Grand, SweeTarts, LaffyTaffy, Nerds, Gobstopper и Runts. Производителите на шоколад се опитват да се преборят с отслабналото търсене в САЩ. През март Hershey Co. обяви плановете си да съкрати 15% от работната си сила само шест месеца, след като отклони предложение за покупка от Mondelez International Inc.През 2014 г. Lindt & Spruengli AG изпревариха Nestle и станаха третият по големина производител на шоколад в Северна Америка с придобиването на Russell Stover. Hershey и Mars Inc. Заедно контролират повече от половината пазар по данни на Euromonitor, което оставя пазарен дял за Nestle от 8,4%.По рано Шнайдер заяви, че иска да стимулира стратегията за здравословни продукти на компанията и да се фокусира върху едни от най-бързо разрастващите се сектори – тези на кафето и храните за домашни любимци.От 2011 г. насам компанията инвестира значителен капитал в научните разработки, свързани със здравето, опитвайки се да създаде свързани с храненето продукти, които да се борят със състояния като затлъстяване, проблеми с метаболизма и болестта на Алцхаймер. Компанията си обещава от този сектор бизнес за 10 млрд. долара. В четвъртък от Nestle заявиха още, че започват преоценка на своя бизнес със захарни изделия в САЩ, след като продажбите им през 2016 г. отбелязаха спад за четвърта поредна година.Но въпреки критиките на някои инвеститори и анализатори че компания, фокусирана върху здравословното хранене, не трябва да произвежда захарни продукти, от Nestle обявиха по-рано през седмицата, че остават ангажирани със своя шоколадов бизнес в останалата част на света. Това се отнася най-вече за марката KitKat, която в САЩ се разпространява от Hershey. ", "date": "2017.12.21", "title": "Nestle обмисля да продаде шоколадовия си бизнес в САЩ"}
{"url": "http://www.novinite.bg/articles/154706/Shte-se-izplashtat-obezshteteniya-na-potarpevshi-ot-Sofiya-tur-i-Holidej", "text": "„Групама“ предостави в Министерството на туризма допълнително споразумение към договора си с изпадналия в неплатежоспособност туроператор „София тур и Холидей“. Информацията е постъпила днес и от нея става ясно, че лимитът по полицата не е 25 хил., а 175 хил. лв. Анексът е подписан през месец май с дъщерно дружество на застрахователя, съобщиха от Министерството на туризма. До предоставянето на документа се стига след щателна проверка на застрахователната компания и проведена среща с министъра на туризма Николина Ангелкова ден по-рано. Министерството уверява потърпевшите от некоректните действия на туроператора, че прави всичко възможно, за да защити интересите им, и следи стриктно за спазването на законите на страната. Към момента все още продължава получаването на искове в застрахователните компании „Алианц България“ и „Групама“, както и на жалби в Министерството на туризма. По тази причина точната бройка на потърпевшите и размерът на обезщетенията все още не е окончателно изяснен.Припомняме, че на 19 декември туроператорът „София тур и Холидей“ обяви на сайта си, че прекратява дейност, след което Министерството на туризма извърши спешна проверка. Вчера министърът на туризма Николина Ангелкова проведе и среща с Орлин Пенев, изпълнителен директор на „Алианц България“ и Селин Болар, изпълнителен директор на „Групама“. При разговорите и двамата заявиха категорично, че обезщетения ще бъдат изплащани на всички засегнати потребители от фалиралия туроператор. Всички страни посочиха, че той е изключително некоректен, защото не спазва ангажиментите си, предвидени в Закона за туризма. Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. В уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети. Изплащане на обезщетенията може да започне, след като се съберат всички искове на засегнатите клиенти на туроператора.", "date": "2017.12.21", "title": "Ще се изплащат обезщетения на потърпевши от \"София тур и Холидей\""}
{"url": "http://www.novinite.bg/articles/154714/Otvaryat-pistite-v-Pamporovo", "text": "Близо 300 оръдия за сняг се грижат за перфектните условия за ски в Пампорово. А от тази зима ще работят и три нови модерни машини за утъпкване на снега. Освен това туристите ще могат да купуват и семейни лифт карти с отстъпки от 7 до 12 процента. До 2-3 години ще бъде модернизирана и визията на ски зоната Мечи чал, така че двете зони, макар и под една шапка да се конкурират за вниманието на туристи. Общо 50 километра са пистите в обединената зона, което я прави и най-голямата на Балканите, предаде Стандарт нюз. В края на февруари и началото на март догодина в Пампорово ще се проведе и световното първенство по ски за журналисти. Над 170 журналисти от престижни медии в 35 страни ще се състезават в три дисциплини - гигантски слалом, ски бягане и паралелен слалом. Практиката показва, че след това журналистите пишат репортажи за страната-домакин и я рекламират в своите държави.", "date": "2017.12.21", "title": "Отварят пистите в Пампорово"}
{"url": "http://www.novinite.bg/articles/154685/Milionni-globi-za-EVN-i-ChEZ", "text": "Заради монополно поведение, разпределителните и снабдителните предприятия на електроразпределителните дружества ЕВН и ЧЕЗ ще понесат санкции. Това стана ясно от решение на Комисията за защита на конкуренцията (КЗК).Според КЗК, \"предприятията във всяка от икономическите групи прилагат обща стратегия и практики, с които дискриминират независимите търговци извън съответните групи и ограничават търговията с електрическа енергия по свободно договорени цени. Поведението на дружествата се проявява във връзка с преминаването на стопански потребители от доставка по регулирани към доставка по свободно договорени цени и може да предотврати, ограничи или наруши конкуренцията на пазара на търговия с ел. енергия по свободно договорени цени и да засегне интересите на потребителите\".Първата санкция е за \"Електроразпределение Юг\" ЕАД. Причините са две – първо, обмен на „съществена“ информация между предприятия от икономическата група на ЕВН за клиенти, които преминават от доставка по регулирани към доставка по свободно договорени цени. Освен това, „Електроразпределение Юг“ е възпрепятствало процеса на първоначална смяна на крайния снабдител с доставчик по свободно договорени цени посредством: отказ за изготвяне на стандартизирани товарови профили, отказ за подписване на рамкови договори с независимите търговци. Глобата е 1,896 млн. лева.Втората глоба е се налага на \"ЕВН България Електроснабдяване\" ЕАД и е в размер на малко над 1,9 млн. лева. Причината – злоупотреба с господстващо положение. Според КЗК, дружеството засяга интересите на потребителите на свободния пазар и дискриминира независимите търговци посредством прилагане на обща стратегия. Със стратегията се ограничава търговията с електрическа енергия по свободно договорени цени чрез обмен на съществена информация между предприятия от икономическата група на ЕВН за клиенти, които преминават от доставка по регулирани към доставка по свободно договорени цени.Решенията могат да бъдат обжалвани от страните и всяко трето лице, което има правен интерес, в 14-дневен срок, който започва да тече от съобщаването им по реда на АПК, а за третите лица – от публикуването в електронния регистър на Комисията.Глобите за ЧЕЗ също са две, макар че са малко по-малки като размер от тези на ЕВН – 1 057 140 лева и 1 136 400 лева. Това значи обща глоба от 2 193 540 лева.Първата глоба се налага на \"ЧЕЗ Разпределение България\" - пак заради злоупотреба с господстващо положение и по почти същите причини, като разпределителното дружество на ЕВН - обмен на „съществена“ информация между предприятия от икономическата група на ЧЕЗ за клиенти, които преминават от доставка по регулирани към доставка по свободно договорени цени, както и възпрепятстване на процеса на първоначална смяна на крайния снабдител с доставчик по свободно договорени цени. Гллобата тук е малко над 1 млн. лева.Втората санкция е за \"ЧЕЗ Електро България\" и е в размер на 1,136 млн. лева. Причината е на практика същата, като тази, заради която електроснабдителното дружество от ЕВН понася санкция – прилагане на обща стратегия, с която се дискриминират независимите търговци извън икономическата група на ЧЕЗ и се ограничава търговията с електрическа енергия по свободно договорени цени чрез осъщетсвяване на обмен на съществена информация между предприятия от икономическата група на ЧЕЗ за клиенти, които преминават от доставка по регулирани към доставка по свободно договорени цени.Решенията могат да бъдат обжалвани от страните и всяко трето лице, което има правен интерес, в 14-дневен срок.", "date": "2017.12.21", "title": "Милионни глоби за ЕВН и ЧЕЗ"}
{"url": "http://www.novinite.bg/articles/154642/Katastrofa-na-Struma-zatrudnyava-dvijenieto-v-posoka-Sofiya", "text": "Катастрофа на магистрала „Струма” затруднява движението в посока София при 41-ви километър. Информацията е на Пътната агенция.Шофьорите трябва да се движат с повишено внимание и съобразена скорост, спазвайки указанията на служителите на Пътна полиция, добавят от АПИ. ", "date": "2017.12.21", "title": "Катастрофа на „Струма” затруднява движението в посока София"}
{"url": "http://www.novinite.bg/articles/154700/Investitorite-prodavat-zlato-za-da-kupuvat-bitkojni", "text": "Лудостта около биткойна вероятно е помогнала блясъкът на златото малко да потъмнее, но едва ли криптовалутата може да бъде наречена заместител на ценния метал, пише в коментар MarketWatch.В началото на декември цената на златото достигна най-ниското си ниво от юли насам - на 12 декември цената на ценния метал затвори търговията при ниво от 1 241,70 долара за тройунция на фона на ралито на фондовите пазари и търсенето на биткойни. Според анализатори ръстът на Wall Street и търсенето на криптовалутата са свили търсенето на златото. Никой не смята, че биткойнът ще замести златото като убежище за инвестициите - на криптовалутата ѝ липсва около 5 хил. години история, коментира Адриан Аш, ръководител на анлизаторското звено на BullionVault. \"Без значение дали биткойнът ще се превърне в парично средство, криптовалутата в момента предлага на инвеститорите гореща спекулация, но не и сигурно убежище\", допълва още той.Наблюдатели обвиняват биткойна, че е в основата на забавянето на ръста на цената на златото в последните дни, допълва още MarketWatch. Ако търговията с криптовалутата се срине или има спад на фондовите пазари, апетитът за активите-убежища ще се завърне.Марк О`Биър от GoldCore вижда съвсем различна тенденция - клиенти на компанията продават биткойни, за да купуват злато и сребро, които все още могат да бъдат определени като подценени. Тенденцията може да продължи, ако криптовалутата започне да губи почва. Разпродажбите съвсем не са изключени на фона на ръста и параболичния растеж, казва той.Анализаторът посочва, че биткойнът тепърва има да се доказва предвид все още краткия си живот, риска от хакери и огромната волатилност.За Доминик Марела биткойнът има и своите предимства пред златото - лесно се съхранява, много мобилен е и е лесно да бъдат купувани стоки и услуги.", "date": "2017.12.21", "title": "Инвеститорите продават злато, за да купуват биткойни?"}
{"url": "http://www.novinite.bg/articles/154703/Savetnicite-vav-Varna-odobriha-73-miliona-leva-zaemi", "text": "Община  ще започне 2018-а година с нови  за около 73 милиона лева.На последното за годината заседание  бяха одобрени от общинските съветници. От финансовата дирекция на Общината потвърдиха, че сумата, която ще бъде теглена, е много под разрешените 15 процента дълг спрямо размера на бюджета. Това съотношение е един от шестте финансови показателя, които подлежат на контрол в публичните финанси, а Община  е сред малкото български общини, които отговаря на всичките.Критиките на опозицията са насочени не толкова към самите проекти, а към изразходването на парите и към високите цени на дейностите. Сред проектите, предвидени за финансиране, които получиха общи одобрение, са последната част на пречиствателната станция на „Златни пясъци“, пробивът на булевард „Сливница“ и цялостния ремонт на „Васил Левски“. Със  ще се дофинансират също проектите за естетизацията на градската среда и втората фаза на интегрирания градски транспорт, към които са насочени критиките за излишно оскъпяване и лошо изпълнение на първата част. ", "date": "2017.12.21", "title": "Съветниците във Варна одобриха 73 милиона лева заеми"}
{"url": "http://www.novinite.bg/articles/154643/Kola-se-vryaza-v-peshehodci-v-Melbarn", "text": "Пострадали са най-малко 16 души, но полицията все още изяснява обстоятелствата и реалната ситуация. Шофьорът е арестуван.Свидетели разказват, че колата се врязала с голяма скорост в пешеходците. Властите посъветваха жителите на Мелбърн да избягват района на инцидента.От полицията уточняват, че засега няма данни случаят да е свързан с тероризъм. ", "date": "2017.12.21", "title": "Кола се вряза в пешеходци в Мелбърн"}
{"url": "http://www.novinite.bg/articles/154645/Na-22-dekemvri-ogranichavat-dvijenieto-za-tejkotovarni-avtomobili", "text": "Утре на 22 декември в последния работен ден от 16-20 ч. ще има забрана за движение на тежкотоварни автомобили над 12 тона, както и на 27 декември, 29 и 1 януари. Забраната важи за всички автомагистрали и някои по-натоварени пътни артерии. Това каза в \"Денят започва\" инж. Светослав Глосов от АПИ, който допълни, че към този момент цялата останала републиканска мрежа е проходима и няма проблеми за автомобилите, но през цялата зима проходите \"Петрохан\" и \"Троянски\" остават затворени за автомобили над 12 тона, както и вископланинските.Вижте във видеото целия разговор, където гост бе и климатологът доц.Георги Рачев, предаде БНТ.Инж.Светослав Глосов, АПИ: Прогнозите за по-добро време не намалява подготовката за пътно поддържане. Днес приключват всички ремонти на пътищата, за да може хората да се придвижват спокойно. Готовността на агенциите е 24-часова. Над 3000 машините са в готовност.Инц. Глосов призова шофьорите да карат внимателно, да се съобразяват с пътниците знаци, организацията, която е поставена на пътищата, сигналите и указанията, които ще дава и Пътна полиция, както и колите да бъдат пригодени със зимните условия.0700 130 20 е дежурният телефон на ситуационният център в АПИ, на който винаги може да бъде получена информация за всеки един участък от републиканската пътна мрежа.", "date": "2017.12.21", "title": "На 22 декември ограничават движението за тежкотоварни автомобили"}
{"url": "http://www.novinite.bg/articles/154648/Izticha-72-chasoviyat-arest-na-majkata-na-Damla", "text": "72-часовият арест на майката на 7-годишната Дамла Садет Муса изтича днес в 18.00 ч. Дотогава трябва да стане ясно дали жената, която бе задържана още в неделя, часове след убийството на детето си, ще излезе на свобода или прокуратурата ще поиска постоянен арест.   Въпреки че в сряда полицията арестува 25-годишния Мехмед Сали за убийството на детето, напрежението в Момчилград не стихва. Местни жители обявиха пред бТВ, че ще продължат да протестират. Те познавали Мехмед като работлив младеж, който се трудел на две места и се грижел за Дамла. Хората недоволстват защо е разкрит три дни след убийството.", "date": "2017.12.21", "title": "Изтича 72-часовият арест на майката на Дамла"}
{"url": "http://www.novinite.bg/articles/154680/Ochakva-se-rast-v-prodajbite-na-LCD-televizori-prez-2018g", "text": "Търсенето към LCD дисплеите ще бъде доста високо през следващата година, което пък ще допринесе до намаляване на цената на телевизорите, които ги използват. Именно заради това анализатори от TrendForce предвиждат стабилизиране на тази пазарна ниша през 2018г. Припомняме ви, че през календарната 2017г. глобалните продажби на LCD телевизори регистрират спад от 4.1% на годишна база, но в следващите 12 месеца се очаква тази тенденция да се промени и този сегмент да отчете устойчив растеж, предаде Digital.com.Новото изследване на TrendForce прогнозира, че през следващата година в глобален мащаб ще бъдат продадени 218 млн. телевизора с LCD дисплеи. Това е ръст от 3.9%, в сравнение с очакваните показатели за 2017г., информира AndroidHeadlines. Огромната конкуренция и увеличения производствен капацитет на големите доставчици ще доведат до намаляване на цените на LCD дисплеите. Само през последните три месеца средната сума за производството на един панел е поевтиняла със 17%.Samsung ще имат най-голяма полза от тази тенденция и се очаква да регистрира около 42.5 млн. продажби през следващата година. Според TrendForce производители като ТCL, Sharp и Hisense ще се възползват и ще увеличат пазарния си дял в предстоящите 12 месеца. Все пак това няма да е достатъчно и LG ще продължат да са единствения сериозен конкурент на Samsung с индустрията. Глобалните продажби на компанията за следваща година ще достигнат до 28.5 млн. броя. ", "date": "2017.12.21", "title": "Очаква се ръст в продажбите на LCD телевизори през 2018г."}
{"url": "http://www.novinite.bg/articles/154695/Balgarite-kupuvat-na-izplashtane-naj-veche-premium-klas-smartfoni", "text": "През 2017 г. средната цена на най-търсените стоки, купувани на изплащане, се повиши и доведе до ръст от 10% на средния размер на молбите за финансиране. Това показва новото издание на класацията „Топ 10 на изплащане“ от БНП Париба Лични Финанси, България.С възстановяването на икономиката растат жизненият стандарт и доходите и хората могат да си позволят покупката на по-скъпи стоки от по-висок клас. Това се доказва от факта, че 5 от 10-те най-търсени продукта в класацията са с по-висока средна цена в сравнение с 2016 г., а някои от тях са много по-висок клас. Например през 2016 г. хората търсеха среден клас смартфони, а победителят за тази година е премиум устройство, което е над два пъти по-скъпо.През тази година модели със сходни характеристики също бяха по-скъпи в сравнение с 2016 г. Например, през 2016 г. среден клас телевизор струваше средно 700-750 лева. Година по-късно модел с почти същите параметри е на цена 800-850 лева. Същото се отнася и за климатиците. Най-търсеният модел, купуван на изплащане през 2016 г. струваше средно 950-1 000 лева. Победителят за 2017 г. е с почти същите характеристики, но е по-скъп с около 100 лева. Такава тенденция се наблюдава и при обзавеждането за спалня и диваните.Целта на „Топ 10 на изплащане” е да даде ясна картина на потребителското търсене. Рейтингът класира най-търсените модели сред 10-те най-търсени типа стоки, според данните от постъпилите молби за потребителски кредит от БНП Париба Лични Финанси, България за покупка на стоки на изплащане. Новото издание е базирано на над 330 000 стоки, за които клиентите кандидатстват за покупка на изплащане през 2017 година. Около 53% от тях са за 10-те най-търсени стоки.През 2017 г. смартфоните заеха лидерската позиция в рейтинга. За първи път те задминаха телевизора в лятното издание на „Топ 10 на изплащане“, а първото място в годишната класация доказва още веднъж, че смартфонът е най-важното устройство за българите. През 2017 г. 16% от молбите за покупка на изплащане бяха за мобилни телефони.Най-търсеният модел смартфон за 2017 г. е повече от два пъти по-скъп от победителя през 2016 г. Хората най-често кандидатстваха за финансиране на покупката на премиум клас устройства на средна цена 1 250-1 300 лева. Това е топ моделът на един от глобалните лидери, чийто бранд е символ на висок жизнен стандарт. Победителят е с характеристики: дисплей 4,7 инча, 32GB вградена памет, резолюция 750х1 334, Retina HD Touchscreen, 12МРх камера и операционна система iOS 10.Телевизорите са на второ място и също са по-скъпи. Победителят за 2017 г. беше на средна цена 800-850 лева, което е с около 250 лева повече в сравнение с 2016 г. Хората най-често кандидатстваха за 43 инча телевизори с резолюция Ultra HD и свързаност към интернет.Ръст на средните цени беше отчетен и в категориите „Перални машини“, „Климатици“ и „Обзавеждане за спалня“. Едно от обясненията за този тренд е, че хората търсят по-висок клас устройства. Другото е, че се наблюдава ръст на цените на стоките.През последната година модели със сходни характеристики бяха по-скъпи в сравнение с 2016 г. Например през 2016 г. среден клас телевизор струваше 700-750 лева. Година по-късно модел с почти същите характеристики е на цена 800-850 лева. Същото се отнася и за климатиците. Победителят за 2016 г. струваше средно 950-1 000 лева. Най-търсеният модел през 2017 г. е с почти същите характеристики, но е по-скъп с около 100 лева. При обзавеждането за спалня също се наблюдава ръст на цените. През 2017 г. най-популярният модел е с 200 лева по-скъп в сравнение с 2016 г. През изминалата година, средната цена на съотносими дивани нарасна със 150 лева в сравнение с 2016 г.Ръстът на средните цени доведе и до ръст на средната стойност на молбите за финансиране на покупката на стоки на изплащане. През 2017 г. тя нарасна с 10% и достигна 770 лева. Година по-рано беше 700 лева. Но с възстановяването на икономиката, растат приходите и стандартът на живот и хората могат да си позволят покупката на по-скъпи стоки. Въпреки ръста на стойността на молбите, средният период за изплащане на покупка остава непроменен – около 12 месеца, което показва, че българите могат да си позволят и плащането на по-високи месечни вноски.", "date": "2017.12.21", "title": "Българите купуват на изплащане най-вече премиум клас смартфони"}
{"url": "http://www.novinite.bg/articles/154681/Zelenata-salata-podmladyava-mozaka", "text": "Всекидневната консумация на салата и зелени листни зеленчуци стимулира мозъка и дори може да допринесе за предпазване от деменция, пише в. \"Дейли експрес\", позовавайки се на резултатите от американско изследване. Сред характерните симптоми на невродегенеративното заболяване, най-разпространената форма на която е болестта на Алцхаймер, са нарушенията в паметта и мисленето. Всеизвестно е, че сред най-добрите за мозъка храни са мазните риби като сьомга и скумрия. Според авторите на настоящото изследване от Медицинския център на университета \"Ръш\" в Чикаго към списъка с полезни продукти могат да се прибавят марулята и други зелени листни зеленчуци като спанак и кейл. В изследването си, обхванало 960 души, специалистите са установили, че редовната консумации на зелени листни зеленчуци - например като салата за обяд, подобрява способностите за мислене и запаметяване.Направените тестове са показали, че индивидите, които редовно слагат на трапезата си зелени листни зеленчуци, се справят по-добре със задачи за мислене и запаметяване в сравнение с хората, избягващи този тип храни. Изследователите са установили, че показаните от любителите на салата резултати съответстват на тези на хора, които са с 11 години по-млади. Специалистите приписват благоприятния ефект главно на съдържащия се в зелените листни зеленчуци витамин К, който особено ефективно противодейства на влошаването на когнитивните способности. Новото изследване е поредното в подкрепа на идеята, че здравословното хранене играе ключова роля за подобряване на мозъчните функции и съответно за предпазване от деменция, отбелязват авторите му. ", "date": "2017.12.21", "title": "Зелената салата подмладява мозъка"}
{"url": "http://www.novinite.bg/articles/154653/Remontirat-AM-Trakiya-v-posoka-Sofiya", "text": "Заради ремонтни дейности движението по АМ \"Тракия\" в посока София ще бъде ограничено.От Агенция \"Пътна инфраструктура\" информираха, че до 17 часа движението при 156 километър от магистралата ще се извършва само в най-лявата изпреварваща лента на движение. Движението по аварийната и активната ленти ще бъдат преустановено. Ремонтните дейности са аварийни.АПИ призовава водачите да шофира с повишено внимание и съобразена скорост, спазвайки указанията на сигналистите в участъка от автомагистралата.", "date": "2017.12.21", "title": "Ремонтират АМ \"Тракия\" в посока София"}
{"url": "http://www.novinite.bg/articles/154639/Kataluniya-glasuva-na-predsrochni-parlamentarni-izbori", "text": "Решаващ ден за Каталуния. Над 5 милиона и половина жители на областта ще гласуват днес на предсрочните местни парламентарни избори, предаде Нова телевизия.Един срещу друг се изправят сепаратистите в лицето на бившия президент Карлес Пучдемон, който ще наблюдава изборите от Брюксел, бившият вицепремиер Ориол Жункерас, и партията, която е против отделянето на Каталуния.Социолози прогнозират, че  сепаратистите ще са на ръба с максимум 68 места, а малко по-малко ще са за онези, които искат единство. ", "date": "2017.12.21", "title": "Каталуния гласува на предсрочни парламентарни избори"}
{"url": "http://www.novinite.bg/articles/154663/Spipaha-8-kg-kanabis-v-kashta-v-selo-Levunovo", "text": "Полицията задържа двама мъже за притежание но дрога, предаде Дарик. На 2о декември, в санданското село Левуново, служителите на реда извършили проверка в къща, обитавана от 45-годишния В.Л., при която е намерена и иззета около 8,800 килограма тревиста маса, реагираща положително на канабис.  Пак на 20 декември, около 21:15 часа на улица “Дунав“ в Гоце Делчев, е проверен 26-годишния Б.Ш. У него полицаите открили 0,5 грама марихуана. Той е задържан за 24 часа. ", "date": "2017.12.21", "title": "Спипаха 8 кг канабис в къща в село Левуново"}
{"url": "http://www.novinite.bg/articles/154657/Treska-za-pazaruvane", "text": "Броени дни ни делят от Коледа, а истерията около пазаруването вече започна. Препълнени молове, обещания за атрактивни цени и огромни чанти с покупки са все по-честа гледка през последните дни. А пикът в пазаруването се очаква този уикенд. Тогава се очаква да изхарчим и най-много.И за да сме напълно конкретни –средно по 8 милиона в час харчим в дните преди Коледа. А очакванията са тази година да бръкнем още по-дълбоко в джоба си.Според анализатори всеки от нас ще изхарчи средно по 235 лв., за да зарадва най-близките си за празниците, което е повече от м.г. Подаръци купуваме средно за 5-6 души, като най-много разтваряме кесиите си за най-близките. За тях средно за подарък ще отделяме - 49 лв., а за колеги, например, около 18 лева.Избирането на подарък също не се оказва лесна задача. Дрехите, козметиката, играчките и книгите продължават да бъдат най-популярните изненади за Коледа.В интернет купуваме най-много дрехи, козметика, играчки и книги. Търговците очакват големи покупки и обороти и при по-скъпата техника като телевизори, смартфони и таблети. ", "date": "2017.12.21", "title": "Треска за пазаруване"}
{"url": "http://www.novinite.bg/articles/154676/Cacarov-obeshta-razvitie-po-sluchaya-s-napadjiyata", "text": "Извънредна среща при премиера Бойко Борисов с финансовия министър Владислав Горанов и директора на НАП Галя Димитрова. Темата е простреляният данъчен служител в понеделник сутрин в София, предаде Нова телевизия.На срещата бяха и представители на всички териториални звена на НАП, както и Държавната агенция за Национална сигурност.Всички бяха категорични, че ще разглеждат този случай като „изстрел срещу държавата”.Главният прокурор Сотир Цацаров се закани престъплението да бъде наказано. Обеща и сериозно развитие по този случай още в следващите дни.  ", "date": "2017.12.21", "title": "Цацаров обеща развитие по случая с нападжията"}
{"url": "http://www.novinite.bg/articles/154678/Tarsyat-serien-iznasilvach-v-Plovdiv", "text": "Полицията и прокуратурата в Пловдив издирват изнасилвач, който може да се окаже сериен.Снощи млада жена е била изнасилена в колата й в квартал \"Кючук Париж\".Според разследващите е възможно нападателят да е същият човек, който на 8 декември се гаврил с друга пловдивчанка, пише \"24 часа\".18-годишното момиче било насилено по същия начин – след като непознат влязъл в автомобила му.От районната прокуратура в Пловдив заявиха, че и по двата случая са образувани досъдебни производства.Арестувани все още няма.", "date": "2017.12.21", "title": "Търсят сериен изнасилвач в Пловдив"}
{"url": "http://www.novinite.bg/articles/154697/Bratovchedat-ubil-Damla-zashtoto-go-hvanala-da-krade", "text": "Седемгодишната Дамла по всяка вероятност е била убита от братовчед си, защото го хванала да краде. Майката на детето дала в събота 50 лева назаем на племенника си Мехмед, а той часове по-късно той влязъл в апартамента в блок „Слава“ в центъра на Момчилград да търси още пари.В този момент, призори в неделя – 17 декември, обаче от шума се събудила 7-годишната му братовчедка. Мехмед удушил Дамла, а после облепил главата ѝ с тиксо. Нямал време да тършува из жилището, избягал навън и се скрил. След 7.30 часа се появил в Спешното отделение на болницата в Момчилград. Тези признания направил 25-годишният мъж за жестокото убийство в Момчилград, пише \"24Родопи\". По-рано днес майката на детето бе освободена от ареста. Прокуратурата няма основание да внесе искане за вземане на най-тежката мярка за неотклонение спрямо нея заради това, че е оставила детето си без надзор, докато е била нощна смяна на работа в завод, недалеч от Момчилград.", "date": "2017.12.21", "title": "Братовчедът убил Дамла, защото го хванала да краде"}
{"url": "http://www.novinite.bg/articles/154709/Devet-dushi-sa-zadarjani-v-Burgasko-za-droga", "text": "Девет души, пласирали и произвеждали наркотици, са задържани по време на масирана спецоперация на Областната дирекция на МВР в Бургас.Полицаи са извършили арести в Несебър, Бургас, Айтос, Средец и Малко Търново. Намерени и иззети са амфетамини, метамфетамин, канабис и т.н. \"друсан чай\", образувани са шест бързи полицейски производства.В Несебър е задържан 33-годишен, в чийто дом са открити 200 гр канабис и две електронни везни.24-годишен е задържан в Средец, от стаята му са иззети стъклено плаке с метамфетамин, както и прекурсори и съоръжения за производство на пико. Служители на полицията в Малко Търново пък задържали 38-годишен с 13 грама канабис.В Бургас са извършени проверки на няколко места. В к-с \"Меден Рудник\" са арестувани двама мъже на 20 и 32 г., пласирали т.н. друсан чай.Със същата опасна дрога е задържан 25-годишен, който само преди седмица бе арестуван за наркоразпространение. Тогава в дома в кв. \"Победа\" бяха открити 98 топчета синтетичен канабис. При днешната акция полицаи намерили 15 топчета от дрогата.На метри от СОУ \"Иван Вазов\" в Поморие е задържан 16- одишен бургазлия, у когото са открити два свитъка с канабис.Полицията в Айтос задръжала криминално проявена на 34 г. с девет топчета марихуана.При извършена проверка в дома на 30-годишен от бургаския квартал \"Сарафово\" са намерени и иззети амфетамин и метамфетамин с различен грамаж.", "date": "2017.12.21", "title": "Девет души са задържани в Бургаско за дрога"}
{"url": "http://www.novinite.bg/articles/154640/Brifing-v-MVR-zaradi-zachestilite-katastrofi-na-peshehodni-pateki", "text": "Във връзка със зачестилите пътно-транспортни произшествия на пешеходни пътеки и възложените проверки за изправността им, главният прокурор Сотир Цацаров и ресорните министри ще дадат изявление по темата.Преди седмица 19-годишна студентка беше убита на пешеходна пътека в Благоевград. Момичето беше блъснато от камион, а след трагедията нейни състуденти излязоха на спонтанен протест с искане за повече сигурност на пътя.Дни по-късно започна ремонт на фаталното кръстовище. ", "date": "2017.12.21", "title": "Брифинг в МВР заради зачестилите катастрофи на пешеходни пътеки"}
{"url": "http://www.novinite.bg/articles/154658/Falshiv-signal-za-bomba-na-Letishte-Varna-podatelyat-e-arestuvan", "text": "Сигналът за взривно устройство на Летища \"Варна\" е бил фалшив. Полицията вече е задържала подателя на сигнала.По информация на Областната дирекция на МВР във Варна сигналът е бил анонимен и е постъпил на телефон 112 около 20.30 часа вчера, 20 декември. Неизвестното лице заявило, че на летището има поставено взривно устройство. Според сигнала бомбата е била на неопределено място.От летището веднага са предприели всички мерки за сигурност, които се прилагат в подобни ситуации. Всички хора от летището са били евакуирани. Извършени са щателни проверки на летището, при които не е установено наличието на взривно устройство, както и други съмнителни или опасно обекти.Летището работи при повишени мерки за сигурност, предаде Фокус.Работата по случая продължава. Предстои да се изяснят допълни детайли около възникналата ситуация.Към момента няма информация за мотивите на подателя на фалшивия сигнал.", "date": "2017.12.21", "title": "Фалшив сигнал за бомба на Летище \"Варна\", подателят е арестуван"}
{"url": "http://www.novinite.bg/articles/154702/Razsledvat-Staloun-sa-seksualno-napadenie", "text": "Полицията в Санта Моника, Калифорния, потвърди, че разследва Силвестър Сталоун за сексуално нападение. 50-годишна актриса се е оплакала миналия месец. Тя твърди, че актьорът я е нападнал в офиса си в Санта Моника през 1990 г., съобщи Контактмюзик.Случаят ще бъде разследван, макар и да е трудно да бъдат събрани доказателства за толкова старо провинение. След края на разследването прокуратурата ще прецени дали да бъдат повдигнати обвинения.Според запознати със случая Силвестър Сталоун е имал връзка с жената и дори я взел със себе си в Израел, докато снимал \"Рамбо III\". Той се разделил с нея, когато разбрал, че съпругът й е разстроен от връзката им, макар и вече да не живеел с нея. Сталоун се опасявал, че съпругът може да е свързан с хвърления в двора му коктейл \"Молотов\".Ако разследването установи, че обвиненията не са верни, статутът на Сталоун ще бъде променен на жертва. Адвокатът му вече каза, че ще настояват жената да бъде обвинена за подаване на лъжлива информация. Преди месец говорител на актьора заяви, че подобно нещо \"никога не се е случвало\".  ", "date": "2017.12.21", "title": "Разследват Сталоун са сексуално нападение"}
{"url": "http://www.novinite.bg/articles/154686/Zapochva-proverka-po-doklada-za-kontrabanda-na-tyutyunevi-izdeliya", "text": "Започва проверка по доклада от турските служби, касаещ контрабанда на цигари, каза главният прокурор Сотир Цацаров, предаде БНТ.От всички служби у нас ще бъдат изискани всички данни за контрабданда на тютюневи изделия. Ще се иска и информация кой е автор на доклада и с каква цел трябва да се ползва информацията в него. Има страници без заглавие и автор, нямат обозначение на службата, която го е създала, каза Цацаров.Допълнителни данни ще бъдат изискани от Интерпол през МВР.От всички компетентни правоохранителни български служби и такива, които са свързани с националната сигурност ще бъдат изискани абсолютно всички данни, посочи Цацаров и допусна, че ще трябва да се сравни целият износ на тютюневи изделия, който е осъществен от страната, с производството на Булгартабак.", "date": "2017.12.21", "title": "Започва проверка по доклада за контрабанда на тютюневи изделия"}
{"url": "http://www.novinite.bg/articles/154674/Vezenkov-se-zavarna-no-ne-spasi-Barsa-ot-nov-proval-v-Evroligata", "text": "Александър Везенков се завърна на паркета за Барселона, след като бе изваден от групата на каталунците в цели 14 мача заради решение на треньора Сито Алонсо. Българинът не успя да помогне на своя тим, който отстъпи с 83:90 пред Уникаха (Малага) в двубой от 13-ия кръг на Евролигата. По този начин Барса натрупа 4 поредни поражения, а това бе втора последователна победа за Уникаха.Везенков се появи в игра минута преди края на третата четвърт и игра няколко минути в последната част. 22-годишното крило вкара 2 точки, пропусна веднъж от тройката и добави борба и лично нарушение.Неманя Недович направи страхотен мач за гостите от Малага и завърши с 26 точки. Тома Йортел наниза 19 за Барса, но не успя да помогне за победа. След поражението старши треньорът на Барселона Сито Алонсо бе изпратен с традиционните за Испания бели кърпички, с които феновете искат да \"изпратят у дома\" наставника. Барселона е на 13-а позиция в подреждането с 4 победи и 9 загуби. Уникаха е с две места нагоре и с актив от 5 успеха и 8 поражения.", "date": "2017.12.21", "title": "Везенков се завърна, но не спаси Барса от нов провал в Евролигата"}
{"url": "http://www.novinite.bg/articles/154650/Dneven-horoskop-za-21-dekemvri", "text": "Планирайте деня си и опитайте да сте максимално полезни вкъщи или на работното място. Трябва да имате предвид, че всяко усилие ще се умножи по две с течение на времето. Поне всичко ще бъде точно и ясно. Занимавате се с прекалено много на брой, но малки проекти, затова не можете да завършите нито един. Сега е подходящ момент да си вземете почивка, за да се зареди с енергия и след това да свършите всичко качествено. Енергията ви е насочена към улесняване на живота, почистване, отхвърляне на задачите от вашия списък със задачи и проверяване дали вашите приятели или семейство се нуждаят от вашите специални таланти, за да им помогнете за нещо.Ако сте представител на някой от останалите зодиакални знаци, можете да намерите дневния си хороскоп .", "date": "2017.12.21", "title": "Дневен хороскоп за 21 декември"}
{"url": "http://www.novinite.bg/articles/154671/Proveryavat-peshehodnite-pateki-v-cyalata-strana", "text": "Прокуратурата, МВР и МРРБ започват проверки на всички пешеходни пътеки в цялата страна. Те ще продължат до края на февруари.Ще се следи дали са изпълнени изцяло с бял цвят, дали са сигнализирани със съответните пътни знаци, изпълнени ли са критериите за местоположението на пешеходните пътеки, отговаря ли типът и размерът на пешеходната пътека на нормативните изисквания.„За смъртта подходящи сезони няма. Ще има сигнали и писма до кметовете на всички населени места. Ще последват и предложения от страна на прокуратурата до лицата, които по силата на нормативните актове са задължени да осъществяват контрол. В случай на неизпълнение ще последват санкции и от МВР, и от прокуратурата”, обясни главният прокурор Сотир Цацаров.Целта е да се установят местата, където пешеходните пътеки са почти невидими или са видими, но са в отклонение на изискванията.Вътрешният министър Валентин Радев обясни, че в населените места тежките катастрофи са 4038. Тези в извън населените са почти два пъти по-малко. В селата и градовете, където отговорността е на кметовете, всяко 12-о тежко ПТП завършва със смърт. В градовете е всяко 26-о.Регионалният министър Николай Нанков заяви, че няма синхронизиране за пешеходните пътеки по републиканските пътища. Те трябва да са изцяло бели и без никакви символи и изписвания.  ", "date": "2017.12.21", "title": "Проверяват пешеходните пътеки в цялата страна"}
{"url": "http://www.novinite.bg/articles/154673/21-dekemvri-e-naj-gadniyat-den-v-godinata", "text": "21 декември ще бъде най-гадният за 2017 година. Причината - лошото подреждане на небесните тела. За пръв път от близо 350 години насам Слънцето навлиза в Козирога, часове след като Сатурн стори същото. Двете небесни тела ще се окажат в една линия, предаде Нова телевизия.Астролозите съветват да не взимаме никакви важни решения и да не предприемаме някакви драстични действия. Те ще доведат до много лоши последствия през задаващата се 2018 година, пише в. \"Дейли мейл”, цитиран от БТА.Ще наблюдаваме и ретрограден Меркурий. Според астролозите предстоящото слънцестоене е по-лошо от всички предишни, защото за пръв път от 1664 година насам Слънцето ще се премести в Козирога, само няколко часа след като Сатурн премине по подобен маршрут. Ето защо на 21 декември всичко, което правим, ще ни се стори много по-трудно от обикновено.Астролозите съветват още да не пътуваме на този ден, освен ако не желаем мазохистично да прекараме времето си, заклещени по летища, гари и автогари. Ефектите на ретроградния Меркурий пък ще тегнат до края на декември. ", "date": "2017.12.21", "title": "21 декември е най-гадният ден в годината"}
{"url": "http://www.novinite.bg/articles/154641/Trus-ot-53-po-Rihter-kraj-Kosta-Rika", "text": "Земетресение от 5,3 по Рихтер беше регистрирано в южната част на Коста Рика по тихоокеанското крайбрежие на централноамериканската страна, предаде БТА.Засега няма данни за пострадали и разрушения от природната стихияЕпицентърът е бил в Тихия океан на 38 км западно от брега на южната провинция Пунтаренас и на дълбочина 10 км, уточнява националната сеизмологична служба на Коста Рика.Трусовете са били слабо усетени в централната част на страната, където е разположена и столицата Сан Хосе.  ", "date": "2017.12.21", "title": "Трус от 5,3 по Рихтер край Коста Рика"}
{"url": "http://www.novinite.bg/articles/154646/Zamestnik-na-Tereza-Mej-hvarli-ostavka-zaradi-seks-skandal", "text": "Деймиън Грийн - заместник на британския премиер Тереза Мей и неин ключов съюзник в правителството, подаде оставка снощи заради секс скандал, съобщава Ройтерс. Грийн се разделя с поста си по настояване на министър-председателката. Полицията го разследва заради непристойно поведение и притежание на порнографско съдържание на служебния му компютър, когато е бил депутат в Камарата на общините през 2008 година, предаде Дарик.\"Ясно ми е, че трябваше да бъда по-конкретен в медийните си изявления относно разговорите на полицията с адвокатите ми през 2008 година за порнографията на компютрите ми и повторното им свързване с мен през 2013 година. Извинявам се, че изказванията ми бяха подвеждащи. Неоправданите и дълбоко нараняващи обвинения бяха неприятни както за мен, така и за семейството ми, но е правилно те да бъдат разследвани\", каза Грийн.През ноември 31-годишната журналистка и активистка Кейт Молтби разказа, че е станала жертва на сексуален тормоз от страна на политика. Тя твърди, че през 2015 той небрежно опипал коленете й по време на среща в бирария, а година по-късно й написал неприличен SMS. Грийн й поднесе извиненията си, макар да не признава действията си.Грийн е най-високопоставеният политик, сблъскал се с обвинения за сексуални злоупотреби. В началото на ноември тогавашният британски министър на отбраната Майкъл Фалън подаде оставка заради сексуален тормоз. Той бе уличен в непристойно поведение в общуването с известната радиоводеща и авторка на коментари за пресата Джулия Хартли-Брюър. Фалън веднага призна грешката си и се извини на жената за инцидент, станал преди 15 години, съобщиха от военното ведомство.", "date": "2017.12.21", "title": "Заместник на Тереза Мей хвърли оставка заради секс скандал"}
{"url": "http://www.novinite.bg/articles/154711/Policaite-na-protest-no-bez-blokadi", "text": "Както се заканиха служителите на МВР излизат на протест на границата, но обещаха, че няма да блокират ГКПП-та.Недоволството им отново е заради ниските заплати и на 22 декември ще го покажат за пореден път.Още по тематаПолицаите пак стягат редиците, готвят протест на границитеВалентин Радев към полицаите: Искаме да увеличим заплатите!Протестът ще започне от 11:00 часа на ГКПП \"Станке Лисичково\", ГКПП \"Стрезимировци\" и пред РДГП \"Елхово\", от 11:30 часа протести ще се проведат на ГКПП \"Кулата\" и ГКПП \"Илинден\", а в 12:00 часа ще е началото на протестите на ГКПП \"Дуранкулак\" и пред РПУ – Сливен, обясни зам. шефът на Синдикалната федерация на служителите на МВР Димитър Попов.\"Няма да създаваме никакви пречки за преминаващите пътници, тъй като утре се очаква засилен трафик. Няма да пречим и на колегите, които в момента ще бъдат на работа и ще обслужват този поток. Протестът ще бъде изцяло законен. Ние нямаме право на стачка, както и нямаме право да блокираме пътища или да затрудняваме движението. Нашият протест ще бъде изцяло съобразен със Закона за митингите и манифестациите, където е записано много ясно, че не трябва да бъдат създавани пречки за безопасността на движението и въобще - за нормалният трафик и обществения ред. Няма да пречим на никого, затова нека хората са спокойни – те ще могат да пътуват без проблеми\", каза още Попов.Той добави, че протестиращите ще седят от двете страни преди зоната на граничните пунктове, където ще кажат какви са техните искания, след което ще се разотидат.Протестът се очаква да продължи около 60 минути на всички 5 гранични пункта.", "date": "2017.12.21", "title": "Полицаите на протест, но без блокади"}
{"url": "http://www.novinite.bg/articles/154665/Kitaj-sryaza-SASht-da-ne-se-darjat-kato-po-vremeto-na-Studenata-vojna", "text": "Китай настоя САЩ и техният президент Доналд Тръмп да се откажат от манталитета от времената на Студената война, добавяйки, че ако не го сторят, това ще навреди на САЩ, както и на други, съобщават световните информационни агенции.\"Китай решително ще защитава своя суверенитет, сигурността си и правото си да се развива\", подчерта говорителката на китайското външно министерство.\"Никой не би трябвало да фантазира, очаквайки Китай да изпие горчивата чаша, увреждайки собствените си интереси\", предупредиха още от китайското външно ведомство.Тези коментари дойдоха, след като беше преди дни Тръмп представи новата си стратегия за националната сигурност, в която определи Китай и Русия за вражески сили, които подпомагат ядрената програма на Северна Корея.", "date": "2017.12.21", "title": "Китай сряза САЩ да не се държат като по времето на Студената война"}
{"url": "http://www.novinite.bg/articles/154670/Tramp-plashi-stranite-koito-podkrepyat-rezolyuciya-na-OON-za-Erusalim", "text": "Американският президент заплаши да спре финансовата помощ за страните, които гласуват в ООН в подкрепа на проекторезолюцията срещу решението му да признае Ерусалим за столица на Израел. По искане на арабските държави, Общото събрание на ООН свиква за днес специална сесия, на която ще бъде обсъдена ситуацията в Ерусалим, предаде БНТ.Доналд Тръмп, президент на САЩ: Те получават стотици милиони, дори милиарди долари, а ще гласуват срещу нас. Е, ние следим тези гласувания. Нека да гласуват срещу нас. Ще спестим доста пари.", "date": "2017.12.21", "title": "Тръмп плаши страните, които подкрепят резолюция на ООН за Ерусалим"}
{"url": "http://www.novinite.bg/articles/154654/DFZ-prevede-nad-636-mln-lv-na-zemedelci", "text": "Държавният фонд \"Земеделие\" преведе над 636 милиона лева по Схемата за единно плащане на площ (СЕПП). Средствата са преведени на 57 826 кандидати по схемата.Изчисленията на ДФЗ са извършени по индикативна ставка от 194.63 лв. за хектар. За Кампания 2017 г. общият бюджет за подпомагане по СЕПП е в размер на 741 млн. лева.Окончателната ставка по СЕПП за Кампания 2017 г. ще бъде определена със заповед на министъра на земеделието, храните и горите Румен  Порожанов. Тя ще бъде издадена след актуализирането на слой \"Площи, допустими за подпомагане\" на базата на подадените възражения и след изясняване принадлежността на констатираните двойно заявени площи за Кампания 2017 г. На базата на тази актуализирана информация ДФ \"Земеделие\" - РА ще извърши окончателните оторизации по Схемата за единно плащане на площ.", "date": "2017.12.21", "title": "ДФЗ преведе над 636 млн. лв. на земеделци"}
{"url": "http://www.novinite.bg/articles/154691/Vlosheno-lekarstvosnabdyavane-po-praznicite-prognozirat-farmacevti", "text": "Влошено лекарствоснабдяване по празниците и в първите дни на 2018 година прогнозират фармацевти, предаде Дарик. Причината: решение на Надзорния съвет на здравната каса да отложи за догодина плащания към аптеките, дължими за първата половина на ноември.  Така, част от аптеките ще бъдат принудени да търсят допълнителни средства, за да закупят нужните лекарства, твърдят от Българския фармацевтичен съюз. От организацията изразиха удовлетворение от отпадането на мораториума за нови лекарства, но призоваха за актуализация на бюджета за здраве. Фармацевтите смятат, че в средствата за догодина не са планирани новите лекарства, които ще станат достъпни след отпадането на забраната. Това от своя страна щяло да увеличи дефицита в бюджета на здравната каса, който от организацията планират в размер на 140 млн. лв. \"Българският фармацевтичен съюз е особено загрижен и притеснен, че пациентите няма да имат гарантирано лакарствоснабдяване. Аптеките няма да имат възможност да закупуват необходимите лекарства и достъпът на пациентите ще бъде много ограничен\", обясни магистър-фармацевт Маргарита Грозданова от Управителния съвет на Българския фармацевтичен.", "date": "2017.12.21", "title": "Влошено лекарствоснабдяване по празниците, прогнозират фармацевти"}
{"url": "http://www.novinite.bg/articles/154683/V-Garciya-nyama-da-ima-predsrochni-parlamentarni-izbori", "text": "В Гърция няма да се провеждат предсрочни парламентарни избори. Това заяви правителственият говорител Димитрис Цанакопулос. Той категорично отхвърли спекулациите, че премиерът Алексис Ципрас планира провеждането на предсрочни избори. \"Следващите избори ще се проведат в законовия срок през 2019 г.\", добави Цанакопулос. Въпросът за възможните предсрочни избори бе повдигнат във връзка със социалната политика на правителството на Ципрас. Тя предвижда редица мерки в подкрепа на социално слабите семейства. В същото време гръцките медии и наблюдатели възприемат това като опит на управляващите да повишат своя рейтинг. Гръцките медии твърдят, че партията СИРИЗА на Ципрас изостава от консервативната „Нова демокрация“ в допитванията до общественото мнение. По тази причина правителството е решило да печели популярност с помощта на увеличени социални плащания, предаде БГНЕС.", "date": "2017.12.21", "title": "В Гърция няма да има предсрочни парламентарни избори"}
{"url": "http://www.novinite.bg/articles/154690/Pojar-v-sauna-otne-jivota-na-16-dushi-v-Yujna-Koreya", "text": "16 души загинаха, а 22 са ранени в голям пожар в 8-етажен фитнес център в Южна Корея. Огънят е тръгнал от сауна.Инцидентът е станал в град Чечхон на 168 км югоизточно от Сеул.Пламъците са тръгнали от приземния етаж. Всички загинали са били в сауната.", "date": "2017.12.21", "title": "Пожар в сауна отне живота на 16 души в Южна Корея"}
{"url": "http://www.novinite.bg/articles/154661/Feribot-s-251-patnici-potana-kraj-Filipinite-ima-jertvi", "text": "Ферибот с 251 пътници потъна край  и вероятно има жертви, съобщи бреговата охрана. Инцидентът е станал при лошо време край бреговете на Реал – град на 70 км. източно от столицата Манила. Плавателният съд пътувал за остров Полило, каза на пресконференция Арманд Балио – говорител на бреговата охрана. Към местопроизшествието пътуват хеликоптери и морски съдове, предаде БНТ.По неофициална информация има три жертви.", "date": "2017.12.21", "title": "Ферибот с 251 пътници потъна край Филипините, има жертви"}
{"url": "http://www.novinite.bg/articles/154696/Trudnoto-reshenie-pred-Polsha", "text": "Ако Европейската комисия си е мислила, че Полша ще се поддаде след решението и да започне процеса по Член 7, който в крайна сметка може да доведе дори до лишаване правото на глас в ЕС на Варшава, то тя дълбоко греши, коментира Президентът Анджей Дуда се обърна към нацията в сряда вечерта и обяви, че ще подпише два противоречиви закона, които според критиците ще затегнат политическия контрол над съдебната система в страната и които Комисията отнесе към Европейския съд.Шокиращото в речта на Дуда бе тонът му.  За разлика от предишни огнени реакции от Варшава по време на двегодишната ѝ конфронтация с Брюксел по промените, направени от управляващата партия „Право и справедливост“ (ПиС), президентът бе забележително неконфликтен.„Носим много добри решения на Полша, които ще послужат за подобрение на съдебната система“, каза Дуда, отхвърляйки критиките по мерките, но без директно да споменава действията на ЕК от по-рано през деня.Подходът бе всеобщо възприет от полската столица в сряда, след като Варшава пое удара от Брюксел, който стартира процедурата пот Член 7 и насочи Полша по път, който накрая може да доведе до спиране правото ѝ на глас в ЕС заради опасения около върховенството на закона.По-внимателният тон отразява точно колко незащитена е Варшава в текущата си конфронтация с ЕС – посока, която я превърна от една от водещите сили в блока преди две години до силно маргинализирана страна членка.Правосъдният министър Збигнев Зибро подчерта в сряда, че Полша „ще бъде важна страна, ако има добре функциониращи съдилища. Трябва да продължим с реформите на съдебната ни система“.За да подчертае това, в сряда той продължи чистката си сред висшите съдии, освобождавайки няколко с факсове от министерството.В същото време новият министър-председател Матеую Моравецки също бе предпазлив, казвайки „Полша е обвързана с принципите на върховенството на закона, както останалите странив ЕС“.Проблемът за правителството е, че като цяло е спечелило всичко, което можеше да спечели от политическа гледна точка в битката си с Брюксел. ПиС е по-популярна от всякога – според социологическо проучване наскоро тя получава половината от вота на избирателите – а сред опозиционните партии цари хаос.ПиС използва спора с Комисията, за да заздрави хватката си върху властта, описвайки Полша като бореща се с космполитния елит в Брюксел, който иска да вкара мюсюлмански мигранти в страната и да подкопае патриотичните ѝ ценности.Рисковете от тази битка обаче едва сега започват да натежават над спечеленото.Полша е най-големият бенефициент на европейски пари – напът да получи около 100 млрд. евро от структурни, земеделски и други фондове по време на сегашния седемгодишен бюджетен период, приключващ през 2020 г. Има обаче все по-голямо недоволство в някои части от Западна Европа за това, че страна, която нарушава нормите на ЕС, получава толкова много пари.Разговорите за бюджета след 2020 г. и без това щяха да бъдат трудни заради Но ще бъдат дори по-сложни за Варшава, ако останалите страни се опитат да пренасочат средства към области като висше образование или проучвания и развитие, тъй като Полша не се нуждае особено от тези средства.Тревогите по съдебната система и нарушаването на правните стандарти на ЕС ще повлиаят негативно и на инвеститорите. Макар че Полша преминава през силен икономически растеж – очаква се БВП да се разшири с 4,2% тази година и с 3,8% през 2018 г. - инвестициите изостават. Ръстът на инвестициите е само 3,3% тази година, което е значително под 5-те процента очаквани от множество икономисти.„Някои от най-честите въпроси, които получавам, са от инвеститори, разтревожени за съдебната система“, казва високопоставен мениджър от фонд за частни капиталови инвестиции във Варшава.Има и големи политически рискове в това да те смятат за черната овца на ЕС. Макар че поляците нямат особено желание да приемат мигранти и са силно свързани с националните си ценности, те са и силно ентусиазирани членове на ЕС. Според национално допитване 88% от поляците подкрепят членството на страната в блока.Единственият път, когато рейтингът на ПиС сериозно спадна през последните две години, бе през март след неуспешния опит на Варшава да не допусне втори мандат на Доналд Туск като председател на Европейския съвет. Усилията бяха разгромени с 27 срещу 1 гласа от останалите страни членки, което подчерта липсата на съюзници сред ЕС и унижи правителството.Въпреки малко по-внимателния тон от Варшава няма признаци, че правителството и поддръжниците му възнамеряват да се откажат от противоречивите реформи в съдебната система, която доведе до решението на ЕК от сряда.„Взех решение. Гласовете на критиките, които чувам около себе си, са изключително изненадващи“, заяви Дуда в речта си.", "date": "2017.12.21", "title": "Трудното решение пред Полша"}
{"url": "http://www.novinite.bg/articles/154715/Grackata-banka-iska-podkrepa-za-ikonomikata", "text": "Гърция и нейните кредитори трябва да решат дали и при какви условия ще има „програма за защита на страната“ след завършването на сегашната програма през август 2018 г. Това е становището на Банката на Гърция, цитирано от БГНЕС.В него се подчертава, че за засилването на доверието в средносрочен план е необходимо да се разясни формата на подкрепа за гръцката икономика след изтичането на сегашната спасителна програма.Според банката остават определени рискове за икономиката и банковата система, каквито са лошите кредите, ускоряване на реформите и приватизацията и въпроса за държавния дълг.Банката настоява правителството да продължи със спасителната програма без забавяне, за да се финализира последната ревизия на договора за помощ.Очаква се тази година гръцката икономика да отбележи 1,6% растеж, през 2018 – 2,4% и 2,5% през 2019 г.  ", "date": "2017.12.21", "title": "Гръцката банка иска подкрепа за икономиката"}
{"url": "http://www.novinite.bg/articles/154699/Reshenieto-na-Tramp-za-Jerusalim-shte-bade-atakuvano-v-Mejdunarodniya-sad-v-Haga", "text": "След решението на Доналд Тръмп да признае Йерусалим за столица на Израел, САЩ загубиха ролята си на посредник в мирния процес в Близкия Изток, заяви на пресконференция посланикът на Палестина у нас Ахмед Ал-Мадбух.По думите му най-добрият възможен посредник, който да заеме мястото на САЩ са Обединените нации. Посланикът допълни, че решението на Тръмп ще бъде атакувано в Международния съд.Решението на американския президент е в разрез с всички актове на международното право, които се отнасят до статута на Йерусалим, категоричен бе посланик Ахмед Ал-Мадбух.„Смятаме, че с този акт САЩ се поставиха на страната на държавата окупатор и по този начин загубиха качеството и ролята си на посредник в мирния процес. И ние се стремим да намерим друг международен посредник вместо Съединените щати“, коментира дипломатът.По негови думи Палестина е държава под окупация, но страната ще продължи да защитава правата на народа си, независимо дали от САЩ или от която и да е друга сила.„В миналото ние предложихме Йерусалим да бъде столица на двете държави. Източен Йерусалим да бъде столица на държавата Палестина, Западен Йерусалим да бъде столица на Израел, при условие че градът остане отворен за представителите на всички религии. Стана обаче така, че една държава на 241 години подари един град на пет хилядолетия на една държава, която е 70 годишна по възраст. Това е игнориране на историята и на международното право”, посочи палестинският посланик.Най-добрият възможен посредник в мирния процес, който да заеме мястото на САЩ, са Обединените нации, добави той. Дипломатът поясни,че настояват за спешно заседание на Общото събрание на ООН, което да отмени решението на Доналд Тръмп.", "date": "2017.12.21", "title": "Решението на Тръмп за Йерусалим ще бъде атакувано в Международния съд в Хага"}
{"url": "http://www.novinite.bg/articles/154718/Kakvo-ima-v-kupeshkite-salati-Snejanka-i-Ruska-ne-i-mlyako-i-yajca", "text": "Само три от 14 марки салати „Снежанка“ съдържат кисело мляко, а в „Руските“ салати няма яйца, но има поне по три консерванта, сигнализират от „Активни потребители“.Организацията публикува ново проучване – на съдържанието на продаваните в магазините готови салати. Не са извършени лабораторни анализи, данните са от етикетите. В проучването са включени 13 марки „Руска“ салата и 14 марки салати „Снежанка“, закупени от четири търговски вериги през декември 2017 г.Според данните индустриално произведените и пакетирани „Руски“ салати изобилстват от технологични добавки като:- добавени въглехидрати – средно във всяка марка има 7,5 добавени източника на въглехидрати (минимум 5, максимум 9). Във всички изследвани марки има захар, нишесте и полизахаридни сгъстители – т.нар. гуми (карегенан, гума ксантан и/или гума гуар).- нетрадиционни суровини – в търговските марки присъстват средно 3,8 нетрадиционни суровини. Освен вече споменатото нишесте, във всички продукти се открива соев протеин. В мнозинството (9 от 13) се влагат и свински протеин и/или колаген.- консерванти – готовите руски салати съдържат средно по три консерванта – калиев метабисулфит/сорбинова киселина/калиев сорбат, натриев нитрит и/или натриев бензоат. Само в 3 от 13 има по-малко от три консерванта.- други технологични добавки – азиатската добавка глутамат и фосфатни соли присъстват в 11 от 13 марки. Без никаква нужда се влагат между един и три вида от тези съединения, се казва в изследването.От 13 марки, само в една не е открит оцветител. Предпочитаните оцветители са кармин и каротен.В две търговски марки на добавен силиций, което по същество е фин пясък или пепел.Що се отнася до салатите „Снежанка“, само в три от 14 марки е открито кисело мляко. Отсъствието му е „компенсирано“ с множество от технологични добавки, превръщайки готовата салата „по-скоро коктейл от химикали“, посочват от „Активни потребители“:- добавени въглехидрати – всяка изследвана салата „Снежанка“ съдържа средно по три допълнителни източника на въглехидрати – захар, царевично нишесте, гума гуар и гума касантан.- нетрадиционни суровини – отсъствието на основна суровина като киселото мляко е компенсирано с множество необичайни съставки (средно 5,2) – нишесте, сухо мляко, млечен протеин, хидрогенирана палмова или друга растителна мазнина, майонеза и дори желатин.- консерванти – открито е средно по едно съединение, обикновено това е сорбинова киселина. „Повече не е и нужно, използваните заводски рецепти не са по вкуса дори на напретенциозните бактерии“, коментират от организацията- други технологични добавки – от неспоменатите досега добавки основните са подкиселители – лимонена и оцетна киселина, които производителите използват в ролята на консерванти. В седем от 14 търговски марки се установява прибавяне на пектин. Той се използва като сгъстител, допълвайки или замествайки гума гуар, гума ксантан и желатина.„Активни потребители“ обобщава, че в „Руските“ салати се откриват шест (от седем) традиционни суровини, плюс още около 20 „нетрадиционни“. При „Снежанките“ ситуацията е аналогична – една (краставица) от двете традиционни суровини, допълнени от 11 други.", "date": "2017.12.21", "title": "Какво има в купешките салати \"Снежанка\" и \"Руска\" - не и мляко и яйца"}
{"url": "http://www.novinite.bg/articles/154689/Ne-se-ochakva-valna-ot-zavrashtashti-se-balgari-sled-Brekzit", "text": "Не смятам, че ще има вълна от завръщащи се българи от Великобритания след Брекзит. Това са хора, които са трайно установени там, но затруднение в придвижването ще има. Това каза вицепрезидентът Илияна Йотова в интервю за бТВ. Година след встъпването си в длъжност като вицепрезидент Йотова се чувства добре. Тя все пак призна, че работата й като евродепутат й липсва, тъй като това са били 10 години от живота. Процедурата за даване на гражданство е прецизна, всички институции работят и всички сме отговорни. Понякога процедурата се бави, но хората трябва да имат търпение, каза още Йотова. Тя уточни, че не контролира Комисията за даване на гражданство, а работи заедно с нея. Един министър на здравеопазването беше бламиран от министър-председателя. Депутатите не се вслушаха във ветото на президента и го обвиниха, че създава фалшиви новини и не е подготвен. Хора като Цветан Цветанов му дължат извинение. Така Йотова коментира предстоящото днес гласуване да отпадне забраната за нови медикаменти. Тя смята, че трябва да се понесе отговорност за случилото се с този мораториум. Здравният министър Кирил Ананиев дълго е обяснявал защо това е правилно решение, а малко по-късно Бойко Борисов върнал с едно изказване всичко там, откъдето е започнало и обезсмислил аргументите на министъра си. „На второ място нека помислим дали действително става дума за икономия на няколко десетки милиона лева, при положение, че скоро се разпредели един сериозен бюджетен излишък. Дали тези 40 млн. са проблем и кой има интерес от това да ги няма тези лекарства. Преди няколко дни един вече бивш зам.-директор вече, назова хората с имена”, добави Йотова. Тя изрази надеждата гласуването днес да не замете проблема под килима и да остане неразплетен. В ГЕРБ „къкри битка”, смята Йотова. „Явно Цветанов не си владее групата и не е в синхрон с премира. Убедихме се, че няма да дочакваме коректен тон от тях. Явно в ГЕРБ няма достатъчно координация”, каза тя. Комисията, която щеше да определя скъпите лечебни терапии, Йотова определи като цинична и с „функции на Господ”. По повод ветото върху антикорупционния закон Йотова посочи, че не е имало дискусия между двете четения. По думите й президентът Радев в трън в очите на Цветанов и очевидно се води кампания срещу президента. Вотът на недоверие за Йотова не е просто пушилка, а повод за дискусия да се покаже дали законът ще работи и хората ще получат справедливост. Стабилността, за която говорят от ГЕРБ е по-скоро въпрос на желанието им да останат във властта, каза тя. Законът за ревизирането на приватизацията е за да бъде „ударен” лидера на левицата Корнелия Нинова, коментира вицепрезидентът. Показателно е ,че такъв проект още няма. Според нея проблем в БСП има заради участието на лидера й в раздържавяването, но няма да се стигне до смяна на властта, предаде БГНЕС.", "date": "2017.12.21", "title": "Не се очаква вълна от завръщащи се българи след Брекзит"}
{"url": "http://www.novinite.bg/articles/154694/1-mln-dushi-sa-bolni-ot-holera-v-Jemen", "text": "1 млн. души вече са болните от холера в разкъсвания от война Йемен. Това съобщиха от Международния комитет на Червения кръст (МКЧК). \"Предполагаемите случаи с холера в Йемен са достигнали прага от 1 милион, което увеличава страданието на страната, попаднала в брутална война\", гласи съобщение н Туитър на МКЧК в Йемен. Световната здравна организация предупреди през ноември, че около 2200 души вече са загинали от болестта, която се разпространява бързо поради влошените хигиенни и санитарни условия. Марк Понсин, координаторът за спешни случаи на \"Лекари без граници\" в Йемен, заяви пред АФП, че нивата на смъртност от холера са били с низходяща тенденция през последните месеци, но болестта далеч не е победена. \"Вибрионът е много устойчива бактерия, която може да оцелее във водата за много дълъг период от време\", каза Понсин, предупреждавайки, че дъждовният сезон през следващата година може да доведе до увеличение на случаите. Йемен е в разгара на кървава война между проправителствени сили, подкрепяни от водена от Саудитска Арабия коалиция, и бунтовници хуси, които контролират столицата. При въздушни нападения на коалицията бяха убити 43 бунтовници в провинция Ходейда на Червено море само за един ден, на фона на офанзивата на проправителствените сили да се придвижат към ключово пристанище там, съобщиха медицински и военни източници, предаде БГНЕС. Саудитска Арабия и нейните арабски съюзници се намесиха в конфликта и застанаха на страната на правителството през 2015 г.. Коалицията действа с въздушни удари и широкомащабна блокада на въздушните и морските пристанища на съседите си. В началото на ноември коалицията засили тази блокада в отговор на ракета, изстреляна от шиитските хуси, която беше прихваната близо до летището на Рияд. Блокадата беше частично вдигната три седмици по-късно под огромен международен натиск, а именно поради затварянето на пристанището Ходейда - ключ за хуманитарните и търговските доставки. Подкрепяните от Иран хуси във вторник извършиха втора неуспешна ракетна стачка срещу Рияд, за да отбележат 1 000-ия ден от намесата на Саудитска Арабия, пише Actualno.com.", "date": "2017.12.21", "title": "1 млн. души са болни от холера в Йемен"}
{"url": "http://www.novinite.bg/articles/154636/Znachitelna-oblachnost-sled-obyad-na-mesta-namalyavashta-do-predimno-slanchevo", "text": "Начало на зимата – 21 декември в 18 часа и 28 мин. Днес ще има значителна облачност, след обяд на места намаляваща до предимно слънчево. Ще духа слаб, по Черноморието до умерен запад-северозападен вятър. Студено, с максимални температури между минус 2° и 3°, за София минус 2 – минус 1°.Атмосферното налягане е значително по-високо от средното за декември. През деня ще се зъдържи без съществена промяна.В планините също ще има значителна облачност, но по високите части ще бъде предимно слънчево, а след обяд на места и в по-ниските части. Ще духа умерен вятър от запад-северозапад. Максимална температура на височина 1200 метра около минус 3°, на 2000 метра – около минус 8°.Над Черноморието ще има значителна облачност, която след обяд ще намалее до предимно слънчево време. Ще духа до умерен северозападен вятър. Максимални температури на въздуха: 2-3°. Температурата на морската вода е 9° - 10°. Вълнението на морето ще бъде 1-2 бала.", "date": "2017.12.21", "title": "Значителна облачност, след обяд на места намаляваща до предимно слънчево"}
{"url": "http://www.novinite.bg/articles/154687/Slanchev-i-studen-petak", "text": "През следващото денонощие облачността ще е разкъсана, през деня намаляваща на места до предимно слънчево. Ще духа слаб до умерен вятър от запад-северозапад. Минималните температури ще са между минус 6° и минус 1°, а максималните - между 0° и 5°.Атмосферното налягане е значително по-високо от средното за декември и ще остане без съществена промяна.В планините ще бъде предимно слънчево. Ще духа до умерен северен вятър, който след обяд ще се усилва. Максималната температура на височина 1200 метра около 2°, на 2000 метра – около минус 4°.По Черноморието ще има променлива облачност. Ще духа слаб до умерен северозападен вятър. Максимални температури на въздуха: 2-4°. Температурата на морската вода е 9°-10°. Вълнението на морето ще бъде 1-2 бала.", "date": "2017.12.21", "title": "Слънчев и студен петък"}
{"url": "http://www.novinite.bg/articles/154717/Utre-e-den-na-traur-v-Momchilgrad", "text": "22 декември е обявен за ден на траур в община Момчилград заради смъртта на 7-годишната Дамла.„Убийството потресе всички жители на общината, нека бъдем съпричастни с болката и мъката на близките на детето”, посочват от Общината.По-рано тази седмица заради трагичният случай бяха отменени всички общоградски и публични празненства за предстоящите празненства.Днес стана ясен убиецът на момченцето - братовчедът на Дамла - Мехмед, на 25 години.Майката на Дамла дала в събота 50 лева назаем на племенника си, а той часове по-късно той влязъл в апартамента в блок „Слава“ в центъра на Момчилград да търси още пари. В този момент, призори в неделя – 17 декември, обаче от шума се събудила 7-годишната му братовчедка. Мехмед удушил Дамла, а после облепил главата ѝ с тиксо.Мехмед е обвинен за убийство, извършено по особено мъчителен за жертвата начин. Ако бъде признат за виновен, той може да получи наказание лишаване от свобода от 15 до 20 години, доживотен затвор или доживотен затвори без замяна.", "date": "2017.12.21", "title": "Утре е ден на траур в Момчилград"}
{"url": "http://www.novinite.bg/articles/154667/Parviyat-redoven-polet-po-marshruta-Sofiya-Odesa-Sofiya", "text": "Първият редовен полет по маршрута София - Одеса - София, по който е назначен въздушният превозвач \"България Ер\", ще бъде изпълнен на 22 декември, съобщиха от пресслужбата на кабинета, предаде Дарик.   Започването на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски, уточниха от МС.   Всяка седмица - в петък и в неделя, ще се извършват полети в двете посоки.   Линията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус.   През юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас.   Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова, добавиха от МС.", "date": "2017.12.21", "title": "Първият редовен полет по маршрута София - Одеса - София"}
{"url": "http://www.novinite.bg/articles/154662/VYaEC-Sveti-Nikola-otnovo-shte-spira-turbinite-za-da-predpazi-zimuvashtite-ptici", "text": "Най-големият ветроенергиен парк в България - „Св. Никола“ в община Каварна, е готов да посрещне ятата от гъски, които  посещават района през най-студените зимни месеци, когато сладководните езера при Шабла и Дуранкулак замръзнат, съобщиха представители на съоръжението.  Вятърният парк прилага  система за спиране на турбините в рискови за прелетните и зимуващите птици ситуации. Основната цел на системата е ефективното управление и минимизиране на риска от смъртност на птици от роторите на вятърни генератори. Така например през 2017 година ВЯЕЦ „Св. Никола“ е спирал работа за общо 86 часа. Вятърният парк следи за прелитащи и хранещи се птици чрез  комбинация от радарна система и обучени орнитолози. По време на периодите на есенна миграция и зимуване орнитолозите на „Св. Никола“ извършват ежедневни наблюдения на местоположението и числеността (включително и на видовия състав) на птиците, както и на поведението при хранене на ятата. Данните от последния годишен орнитологичен доклад на ветропарка за 2016 година показват, че системата работи ефективно. В периода 1 декември 2015 – 30 март 2016 г. във въздушното пространство на парка са наблюдавани в полет и при хранене общо около  130 000 гъски, от които 6000 от вида червеногуша гъска. Най-голямо присъствие е регистрирано през втората половина на януари. Както в предходните години, така и при направените в посочения период  общо 480 проверки, около турбините не са регистрирани сблъсъци на птиците. Съгласно Международния съюз за защита на приpодата (IUCN),  природозащитният статус на Червеногушата гъска от 2015 г. се е подобрил от „застрашен“ на „уязвим“, като основание за това е постоянно увеличаващата се численост на световната популация. България е едно от основните места за зимуване на този вид, който често се среща в ята, заедно с по-многочислената Голяма белочела гъска.", "date": "2017.12.21", "title": "ВЯЕЦ \"Свети Никола\" отново ще спира турбините, за да предпази зимуващите птици"}
{"url": "http://www.novinite.bg/articles/154637/Stolichnata-obshtina-daryava-knigi-na-uchilishta-i-biblioteki", "text": "Заместник-кметът на София доц. д-р Тодор Чобанов ще връчи дарение от книги на библиотеки на столични училища, Столичната библиотека и филиалите й, библиотеката на Дом на културата „Искър” и Детската творческа лаборатория към Регионалния исторически музей, предаде Нова телевизия.„Дарението е в знак на благодарност за любовта и грижите, за неоценимата подкрепа към децата, като инвестиция в тяхното развитие и за насърчаване на четенето сред учениците”, съобщават от Столичната община.Дарени ще бъдат 200 любими заглавия от детската и юношеската литература, творби на български и световни класици, енциклопедии, народни приказки и др. ", "date": "2017.12.21", "title": "Столичната община дарява книги на училища и библиотеки"}
{"url": "http://www.novinite.bg/articles/154638/Bakshishite-protestirat-i-v-Sofiya", "text": "Протест на таксиметровите шофьори в София. Причината е, че от бранша настояват да се въведе минимална цена за превоз на пътници – 1 лев дневна тарифа, 1,14 лева – нощна. От Столична общината пък са категорични, че няма основание за скок в цените, предаде Нова телевизия.„Имахме среща с председателя на транспортна комисия г-жа Екатерина Йорданова. На нея присъства почти целия бранш. Постигнахме съгласие за тази тарифа. Но с общинските съветници имаме 2 спора. Единият е, че вече 3 години не определят минимална тарифа”, заяви Спас Атанасов от Браншовата камара на таксиметровите шофьори.Той допълни, че цената не е променяна от 2012 година.В навечерието на празниците около 20% от колите са блокирани заради бюрокрация, твърдят от таксиметровите фирми. Причината за всичко това е данъкът, който  трябва да платят шофьорите, за да могат да работят и през 2018 ", "date": "2017.12.21", "title": "Бакшишите протестират и в София"}
{"url": "http://www.novinite.bg/articles/154707/Incidentat-v-Melbarn-ne-e-delo-na-terorist", "text": "Шофьорът на автомобила, който умишлено се вряза в пешеходци в Мелбърн, е имал психически проблеми и е злоупотребявал с дрога. На полицията обаче не е известно той да е имал връзки с терористи, предадоха световните агенции, предаде Дарик. Шофьорът е на 32 години, австралиец от афганистански произход. На пресконференция представители на полицията казаха, че засега няма доказателства или разузнавателни данни, че инцидентът е свързан с тероризъм. В миналото шофьорът е имал проблеми със закона заради дребни нарушения, основно неспазване на правилника за движение по пътищата. 19 души бяха ранени в инцидента. Двама души - водачът и негов спътник - бяха арестувани.", "date": "2017.12.21", "title": "Инцидентът в Мелбърн не е дело на терорист"}
{"url": "http://www.novinite.bg/articles/154684/9-novi-specialnosti-v-SU-dogodina-edna-ot-tyah-e-afrikanistika-na-anglijski", "text": "9 нови специалности въвежда Софийският университет за кандидатстудентската си кампания догодина. Една от по-любопитните от тях е африканистика (на английски език) и ще се преподава във Факултета по класически и нови филологии, а приемът ще е изпит по английски или матура по същия език.Новите специалности, графикът за изпитите и целия правилник за приема за учебната 2018/2019 г. бе приет снощи на заседание на Академичния съвет на висшето училище.Всички нови специалности са:Философски факултет- Публични информационни науки;Исторически факултет- История и политика на Балканите;- История и чужд език (английски език/френски език);Факултет по класически и нови филологии- Африканистика;Физически факултет- Компютърно инженерство;- Учител по природни науки в основната степен на образованието;Геолого-географски факултет- География и английски език;Факултет по журналистика и масова комуникация- Комуникационен мениджмънт.Коментари сред членовете на АС предизвика специалността Учител по природни науки в основната степен. Ще могат ли завършилите я да влязат в училище? Директорите искат учител по биология, по химия, по физика, а не по общото название \"природни науки\", попита проф. дпн Албена Чавдарова от Факултета по педагогика. Контрааргументът бе, че освен в началните класове, където се преподава предметът Човекът и природата, има и малки селски училища, където един учител преподава по няколко предмета.В крайна сметка предложението бе гласувано заедно с целия правилник. А той включва още условията за прием и графиците за двете изпитни сесии.Първата е през февруари-март, а втората - през май-юни 2018 година.Документи за кандидатстване за първата се подават в София от 19.02.2018 г. до 09.03.2018 г., а за втората - до 18.05.2018 г.Кандидатите подават заявление, представят копие от личната си карта и дават квитанция за платена такса за участие в изпитите (размерът ѝ се определя всяка година с постановление на Министерския съвет). От такса се освобождават кръглите сираци до 26 г., хора с трайни увреждания и намалена работоспособност 70 и над 70 на сто, майки с три и повече деца.Кандидатите могат да се явят и на първата, и на втората сесия, ако желаят и за бала да бъде взета по-високата оценка по съответния предмет.Едно предложение, касаещо изпитите, се превърна в основният спорен момент по време на заседанието. То бе отправено от Медицинския факултет. Деканът му и директор на болница \"Лозенец\" проф. д-р Любомир Спасов поиска да има отделни изпити по биология и химия, чрез които да се пресяват само кандидатите за специалността медицина, различни от традиционните изпити по биология и химия на СУ.В писмо до Съвета преди вчерашното му заседание проф. Спасов пише:Спасов претендира изпитите да се провеждат от бъдещите преподаватели на студентите, тоест от преподаватели във Факултета по медицина. Той твърди още, че подборът на студенти, подбрани чрез изпити, подготвени и проведени от преподаватели в други факултети \"нарушава нашите естествени права на обучаващо звено\". \"Прякото ни участие в подбора на студенти за Медицинския факултет е не само наше право, но и ключово задължение\", пише още в писмото си проф. Спасов.Това предложение бе на път да \"взриви\" спокойствието на съвета.Оттеглете го, проф. Спасов, призова в началото на дискусията зам.-ректорът доц. д-р Георги Вълчев. Към призива се присъединиха още няколко преподаватели, но Спасов не склони - не оттегли предложението си и при гласуването то беше отхвърлено с 9 гласа \"за\", 11 \"против\" и 21 \"въздържал се\".Така за медицина останаха досегашните изпити по химия и биология. Тази регулирана специалност остана и една от малкото, в които не може да се влиза и с матури. Останалите такива са фармация, право и международни отношения. При последната задължителният изпит е по история на България, а вторият предмет може да е или изпит, или оценка от матура по чужд език.Кандидатите за всички останали специалности ще избират дали да се явят на изпит или да участват в класирането с матура. Не е ясно как матурата би отсяла кандидатите за някои специалности, например в специалността изобразително изкуство ще се приема с матура по български, математика и други предмети от училище, но не и с рисуване. Този въпрос обаче не бе повдигнат от членовете на Академичния съвет вчера.Приетият правилник за приема определи и графиците за изпитите.Първа сесия18 март (неделя) - изпит по български език и литература25 март (неделя) - математика - II и химия1 април (неделя) - история на България и журналистика15 април (неделя) - биология, събеседване за специалност Музикални медийни технологии и тонрежисура и география22 април (неделя) - математика - I, събеседване за специалност Изобразително изкуство, теология (устен), музикален инструмент или пеене и събеседване за специалност Графичен дизайнВтора сесия3 юни (неделя) - български език и литература, италиански език, философия и социални науки9 юни (събота) - журналистика (писмен), математика I10 юни (неделя) - английски език, биология16 юни (събота) - история на България и химия17 юни (неделя) - математика ІI, събеседване за специалност Музикални медийни технологии и тонрежисура, теология (устен) и руски език23 юни (събота) - журналистика (устен), събеседване за специалност Изобразително изкуство, музикален инструмент или пеене, физика, събеседване за специалност Графичен дизайн24 юни (неделя) - френски език и географияПървото класиране излиза на 10 юли. Класираните могат да се запишат или потвърдят участие във второто класиране от 11-и до 13 юли.Второто класиране са обявява на 17 юли, а попадналите в списъците се записват или потвърждават до 20 юли.Окончателното трето класиране излиза на 24 юли, а срокът за записване е от 25-и до 27 юли.", "date": "2017.12.21", "title": "9 нови специалности в СУ догодина - една от тях е африканистика на английски"}
{"url": "http://www.novinite.bg/articles/154682/Zashto-gripa-zachestyava-v-studa", "text": "Учени доказаха, че при комбинация от много ниски температури и ниска влажност на въздуха щамовете на инфлуенца вируса, причинител на грип, буквално благоденстват.Това обяснява стандартно наблюдавания пик на разпространение на грипа през най-студените и сухи зимни месеци, а не през също студените, но влажни периоди на късната есен и ранната пролет.Вирусните частици, предизвикващи грип, са изградили съвършена система за оцеляване при неблагоприятни условия на средата, като най-ефективни са те при студено и сухо време. Научните наблюдения показват,че при такива условия протеиновата капсула, обграждаща вирусната частица придобива най-компактна и устойчива структура. Така вирусът не само е най-издръжлив на неблагоприятни влияния, но и най-лесно се разпространява в околната среда.За пиковото разпространение на грипното заболяване при студено и сухо време има още няколко отчетливи причини. Факт е, че при такива атмосферни условия прекарваме по-голяма част от времето си на закрито в претоплени помещение, където въздухът е допълнително изсушен. Това води до блокиране нормалната секреция на лигавицата на дихателната система.", "date": "2017.12.21", "title": "Защо грипа зачестява в студа?"}
{"url": "http://www.novinite.bg/articles/154660/Izminaha-16-godini-ot-tragediyata-pred-Indigo", "text": "На 21 декември се навършват 16 години от трагедията пред столичната дискотека \"Индиго\", предаде Дарик. При инцидента, станал преди 16 години, загинаха 7 деца, а 12 пострадаха стъпкани и задушени. Всяка година на мястото на бившата дискотека (на стадион \"Юнак\") се събират оцелелите от трагедията деца и родители на жертвите, за да си спомнят за загиналите Виктория Миркова, Димитър Андреев, Елена Спандониева, Кристина Кабакчиева, Любомира Захариева, Мадлен Николова и Цветелина Ралчовска. Осъдени за трагедията пред дискотека \"Индиго\" на глоба от по 800 лева бяха охранителите Георги Василев и Анри Силаги. Бившият председател на Държавната агенция за младежта и спорта Цвятко Барчовски получи три месеца затвор с тригодишен изпитателен срок и глоба от 1500 лева, а управителят на дискотеката Ангел Николов - глоба от 3000 лева.Делото беше връщано и започваше отначало няколко пъти. На 20 декември 2002 г. Софийският апелативен съд прекрати делото и го върна на Софийска градска прокуратура за отстраняване на допуснати съществени нарушения. Последва и второ връщане на делото. Процесът бе насрочен за трети път на 30 март 2006 г. Ден преди това прокуратурата внесе за трети път обвинителния акт.", "date": "2017.12.21", "title": "Изминаха 16 години от трагедията пред \"Индиго\""}
{"url": "http://www.novinite.bg/articles/154664/Carkva-v-Akuila-otnovo-otvori-vrati-sled-zemetresenieto-prez-2009-g", "text": "Църква, пострадала сериозно при силното земетресение в Акуила в Централна Италия преди повече от 8 години, отново отвори врати след реставрационни работи, погълнали 12 млн. евро (14,2 млн. долара), предаде ДПА.   Базиликата \"Санта Мария ди Колемаджо\" е построена в края на 13-и век. В нея са погребани тленните останки на Целестин Пети - \"папата отшелник\", който през 1296 г. се отказва от папския престол и приключва живота си като монах.   Целестин Пети бе последният отказал се от престола папа преди изненадващото оттегляне на Бенедикт Шестнайсети през 2013 г.Базиликата бе напълно разрушена на 6 април 2009 г., когато земетресение с магнитуд 6,3 удари Акуила и околностите му, като причини смъртта на 309 души, а десетки хиляди останаха без домове. Районът се намира на около 120 км североизточно от Рим. \"Остава да се свършат много неща, но и направеното досега не е малко\", заяви кметът на Акуила Пиерлуиджи Бионди.Властите оповестиха, че реновационните работи в Акуила трябва да приключат през 2022 г.", "date": "2017.12.21", "title": "Църква в Акуила отново отвори врати след земетресението през 2009 г."}
{"url": "http://www.novinite.bg/articles/154668/Katastrofa-s-dva-tira-se-udariha-sled-tunel-Vitinya", "text": "Два тира се удариха на магистрала \"Хемус\", на около 500 метра след тунел \"Витиня\". Инцидентът е станал към 10.20 часа, предае Нова телевизия.Шофьорът на тир, пътувал в посока към Варна, е изгубил управлението, камионът е преминал разделителните мантинели, навлязъл е в другото платно и се е ударил в друг тир, съобщиха от МВР. Няма пострадали, но инцидентът налага спиране на движението в лентите посока към столицата. Екипи на Пътна полиция отклоняват трафика към София по стария път. В посока Варна движението е по магистралата. ", "date": "2017.12.21", "title": "Катастрофа с два тира се удариха след тунел \"Витиня\""}
{"url": "http://www.novinite.bg/articles/154669/Slancheva-Koleda-s-temperaturi-do-15C", "text": "Въпреки очакванията за обилен сняг по празниците, Коледа идва с време като по Великден. Последните прогнози на синоптиците са за слънце и температури между 10 и 15 градуса.Снеговалеж у нас ще има само в събота на 23 декември, обясни климатологът доц. Георги Рачев.Очаква се и доста слънце в районите, където няма мъгла. С 1-2 градуса по-ниски температури ще има на Стефановден. Не се очаква съществена снежна покривка.Декември обаче се очаква да завърши с аномалии от около 4 градуса над нормата, посочи той пред БНТ.На 28, 29 и 30 България ще попадне под валежната зона и ще се редуват дъжд и сняг. На 31 декември не се очакват никакви валежи, а температурите ще бъдат около нулата.Циклонът \"Карина\" ще оказва влияние върху времето у нас, прогнозира още Рачев. Очаква се той да пристигне у нас след 48 часа.Снегът, който се очаква да донесе, ще бъде на доста места, но много малък по обем - между 1-3 см. В равнинната част на България няма да има трайна снежна покривка.В планините започва образуването на нова снежна покривка, която е доста малка за тази част на година.", "date": "2017.12.21", "title": "Слънчева Коледа с температури до 15°C"}
{"url": "http://www.novinite.bg/articles/154672/Nedostig-na-medicinski-sestri-vav-Veliko-Tarnovo", "text": "Сериозен проблем във Велико Търново - недостиг на медицински сестри. След година повече от 15 сестри ще се пенсионират, а желаещи да застанат на тяхното място няма. Вижте повече в следващия репортаж, предеде БНТ.", "date": "2017.12.21", "title": "Недостиг на медицински сестри във Велико Търново"}
{"url": "http://www.novinite.bg/articles/154679/17-godishno-momche-skochi-ot-osmiya-etaj-na-blok-i-ocelya", "text": "17-годишно момче скочи от осмия етаж на жилищен блок по ул. „Хан Тервел” в град Добрич, съобщиха от полицията. Установено е, че инцидентът е станал около 11:10 часа вчера. Момчета е паднало върху лек автомобил \"Шевролет\" с добричка регистрация. Веднага е откарано в МБАЛ-Добрич с множество порезни рани и фрактура на прешлен, без опасност за живота, предаде Дарик. По случая е образувано досъдебно производство.  ", "date": "2017.12.21", "title": "17-годишно момче скочи от осмия етаж на блок и оцеля"}
{"url": "http://www.novinite.bg/articles/154692/Blizo-polovinata-ot-balgarite-smyatat-2017-g-za-dobra-godina-za-Balgariya", "text": "Близо половината от българите (47%) смятат, че 2017 г. е добра година за България, 58% са на мнение, че отминаващата година е била добра за тях в личен план.Това показва проучване на изследователски център „Тренд“, посветено на предстоящите коледни и новогодишни празници. Анкетата с 1003 пълнолетни български граждани по метода „лице в лице“ е направена между 1 и 10 декември, обясниха от центъра.Според социолозите доминират положителните оценки на българите за изтичащата 2017 година. 89% ще празнуват Коледа, сред тези които казват, че няма да празнуват са основно представители на религиозните малцинства, посочват анкетираните.За 30% от хората Коледа е по-важен празник от Нова година, но близо половината (47%) смятат, че двата празника са еднакво важни.78% спазват традициите на Бъдни вечер, но само 12% спазват коледните пости, като сред тях преобладават хората над 60 години.70% от българите ще купуват подаръци за предстоящите празници, като за целта най-голям процент (33%) от хората ще отделят до 50 лева.Само 1% от българите ще празнуват Коледа в чужбина, а 84% ще бъдат в населеното място, в което живеят.12% ще посрещнат новата година в дома на близки, роднини или приятели, а близо две трети (64%) ще празнуват вкъщи.7% от българите ще прекарат новогодишната нощ в заведение в града, в който живеят, а 3% в заведение в друг град в България. Общо 2% ще бъдат в чужбина – при близки или на почивка.Малко над половината (53%) от всички български граждани ще отделят до 150 лева за посрещането на предстоящите коледни и новогодишни празници.Здравето е най-често посочваното пожелание от българите за предстоящата година, следвано от парите и късмета.  ", "date": "2017.12.21", "title": "Близо половината от българите смятат 2017 г. за добра година за България"}
{"url": "http://www.novinite.bg/articles/154698/Maj-zavarza-9-godishno-dete-za-ogradata-na-grobishte", "text": "9-годишно момченце е било завързано от доведения си баща за ограда на гробищния парк в хисарското село Дуванли. Това се е случило около 18:00 часа, на 20 декември, съобщиха за Дарик от полицията в Пловдив.Завързаното дете успяло да се освободи само и отишло у свои съседи. Извършителят – 36-годишен криминално проявен мъж. Той е задържан за срок до 24 часа. Допълнително било установено, че той е нанесъл и побой над заварения си син. Детето е откарано в болница за обстойни прегледи.", "date": "2017.12.21", "title": "Мъж завърза 9-годишно дете за оградата на гробище"}
{"url": "http://www.novinite.bg/articles/154705/Premahvat-cvetnite-peshehodni-pateki", "text": "Премахват цветните пешеходни пътеки. Причина за това са големият брой загинали и пострадали пешеходци. Главният прокурор Сотир Цацаров коментира, че много от пътеките тип „зебра” в страната не отговарят на посочените в закона норми. Той допълни, че започва проверка на всички пешеходни пътеки в страната, която трябва да приключи до края на месец февруари.От началото на месец ноември до момента - загиналите по пътищата в страната са около 30 души. Главният прокурор Сотир Цацаров коментира, че е недопустимо ежедневно да се газят и убиват хора на пешеходни пътеки. Той допълни, че деца, които са научени от родителите си на правилата за безопасно движение и пресичане са прегазени или убити от водачи, които не спазват закона.\"Някой ще каже, че зимата не е най-подходящият сезон за началото на такава проверка, но за смъртта подходящи сезони няма. Целта ни е да установим местата, на които пешеходните пътеки са почти невидими или са видими по такъв начин, че са в тотално отклонение от изискванията \", категоричен бе той. Според главния прокурор цветните пешеходни пътеки не отговарят на нормативните изисквания. Те трябва да са бели, без никакви символи и надписи.", "date": "2017.12.21", "title": "Премахват цветните пешеходни пътеки"}
{"url": "http://www.novinite.bg/articles/154693/BAN-oficialno-se-otkaza-ot-protestite-sled-obeshtanieto-za-oshte-15-mln-leva", "text": "Българската академия на науките официално се отказа от намерението за протести след Нова година заради определения им бюджет за 2018 г. Решението бе взето, след като на среща в Министерския съвет им бе обещано да получат допълнително 15 милиона лева.На извънредно общо събрание днес БАН гласува декларация, в която се казва, че протестите се преустановяват, предаде БТА.Но, подчерта председателят на събранието проф. Евелина Славчева, си запазваме правото, в случай на неизпълнение на договореното с правителството, да ги възобновим.Черните знамена ще бъдат свалени от фасадата на централната сграда, намираща се до тази на Народното събрание.Сайтовете на институтите също вече няма да показват черните надписи със статистиката за получаваните възнаграждения на учените на фона на останалите в държавата.Това беше оценено много високо от колегите ни, заяви проф. Славчева. Тя разказа, че ръководството на Общото събрание е обяснило детайлно пред останалите учени за разговорите с правителството, свързани с докторантските стипендии, с фонд \"Научни изследвания\", със средствата за Националната пътна карта, както и за младежките програми и за националните програми с обществено значение.Първоначално предвидената субсидия от бюджета за БАН беше 83 млн. лева. С 15-те млн. тя ще стане 98 млн. лева.", "date": "2017.12.21", "title": "БАН официално се отказа от протестите след обещанието за още 15 млн. лева"}
{"url": "http://www.novinite.bg/articles/154652/Protest-na-neizryadnata-detska-gradina-v-zashtita-na-direktorkata", "text": "От столичната детска градина 164 \"Зорница\" излизат на протест. Служителите информират, че протестът е във връзка с \"безпрецедентното уволнение (от страна на столична община)\" на г-жа Мариана Иванова, директор на 164 детска градина в столичния квартал \"Горна баня\".Екипът от служители готви ефективна стачка. 35 души, членове на СБУ, се заканват, че ще стачкуват в защита на директорката. Това съобщи Мариета Велкова - председателят на СБУ в ДГ 164 \"Зорница\".Припомняме, директорката на детската градина беше обвинена, че е приела деца без документи за кандидатстване. Нарушението е установено при проверка на дирекция \"Образование\" на Столична община и администрацията на район \"Овча купел\".Ръководството на детска градина 164 \"Зорница\" в столичния квартал \"Овча купел\" направило нарушения на Наредбата за прием на деца в общинските детски градини на територия на Столична община.От общината твърдят, че за 24 деца липсват кандидатури в информационната системата за обслужване на детските заведение на СО.Директорката Мариана Иванова отрича всички обвинения. \"Уважавам моите родители, за мен те са еднакви независимо как са влезли по извънреден прием или по стандартен\", обясни Иванова и добави, че е принудена да подаде оставка. Тя отсече, че в градината не са приемани деца извън системата.Преди две седмици пред детската градина 164 \"Зорница\" се събраха много родители на деца от учебното заведение. Те защитиха директорката.\"Не смятаме, че махането на директорката, ще освободи повече места\", категорични са родители. За тях е важно децата да са добре. \"Работата на директорката е отлична\", коментира майка на дете от градината.Родителите смятат, че проблемът с децата и кой къде е приет е глобален за София. Проблемът е институционален по тяхно мнение.", "date": "2017.12.21", "title": "Протест на \"неизрядната\" детска градина в защита на директорката"}
{"url": "http://www.novinite.bg/articles/154677/Parnoto-nyama-da-poskapva-do-kraya-na-otoplitelniya-sezon", "text": "Природният газ ще поскъпне с по-малко от 3% от 1 януари 2018 г. Това обяви председателят на Комисията за енергийно и водно регулиране Иван Иванов. По думите му, промяната няма да се отрази на останалите цени, свързани със синьото гориво. От \"Булгаргаз\" се обявиха срещу ниското увеличение, като по техни изчисления това ще натрупа загуба в компанията от 4 млн. лева през първото тримесечие на годината, предаде БНТ.Иван Иванов, председател на Комисията за енергийно и водно регулиране: Няма да има никаква промяна и това ще продължи до първи април, а може и по-нататък, но хората трябва да бъдат наистина спокойни, че в рамките на отоплителния сезон 2017-2018 година, няма да има промяна нито на цената на парното отопление, нито на цената на електрическата енергия.", "date": "2017.12.21", "title": "Парното няма да поскъпва до края на отоплителния сезон"}
{"url": "http://www.novinite.bg/articles/154656/V-Momchilgrad-iskat-da-linchuvat-obvineniya-za-ubijstvoto-na-7-godishnata-Damla", "text": "Днес изтича 72-часовия срок, в който беше задържана майката на убитата 7-годишна Дамла от Момчилград. Очаква се прокуратурата да поиска постоянното ѝ задържане.Тя е в ареста от първите часове на тежкия криминален случай. Обвинена, е че е оставила детето си само.Във фаталната нощ тя е била нощна смяна в работата си, а бабата е била при болната си сестра в Турция.Напрежението в града не стихва, след като прокуратурата обяви убийството на 7-годишното момиче за разкрито. Обвинен е първият ѝ братовчед Мехмед Хасан, който е на 25 години.Според разследващите обаче той е направил пълни самопризнания, които се подкрепят от събраните доказателства.Хората в Момчилград искат да линчуват младия мъж и се опасяват, че има опасност той да бъде освидетелстван като невменяем и да не излежи присъдата си за жестокото убийство.Вчера стана ясно, че малката Дамла е била задушена с притискане, а след това главичката ѝ е била облепена с тиксо.", "date": "2017.12.21", "title": "В Момчилград искат да линчуват обвинения за убийството на 7-годишната Дамла"}
{"url": "http://www.novinite.bg/articles/154647/Dnes-pochitame-Sveta-machenica-Yulianiya", "text": "Българската православна църква почита днес Света мъченица Юлиания и пострадалите с нея 500 мъже и 130 жени в Никомидия. Тя е християнска мъченица, живяла през III в. във Витиния (Мала Азия).   Според нейно житие тя била дъщеря на знатни и богати родители езичници и била сгодена за момък на име Елевсий, който също бил езичник от знатен род. Отказала обаче да се омъжи за него, тъй като била християнка и не искала да свърже живота си с идолопоклонник. Елевсий се опитал да я убеди да се отрече от вярата си, но молбите му били безуспешни.   Когато научил за случилото се, бащата на Юлиания се отнесъл към нея с голяма жестокост и я дал да я съди Елевсий, който по онова време бил управител. По негово нареждане Юлиания била подложена на многобройни мъчения, но не се отрекла от вярата си.   Мнозина (според житието - 630 души) от свидетелите на изтезанията също приели християнството, впечатлени от духовната сила на Юлиания, която оставала непреклонна пред своите мъчители. Всички те били посечени с меч. Накрая самата Юлиания също била обезглавена. Това станало около 290 г.   Имен ден празнуват Юлиана, Юлиан, Юли, Юлия, Юлиян, Юлияна, Юлка.", "date": "2017.12.21", "title": "Днес почитаме Света мъченица Юлиания"}
{"url": "http://www.novinite.bg/articles/154713/Postradalite-ot-potopa-v-Kameno-posreshtat-Koleda-v-remontirani-kashti", "text": "Добра новина за пострадалите от наводненията в община Камено през октомври. Повечето семейства ще посрещнат празниците в ремонтираните си домове.Парите бяха осигурени от SMS-кампанията на БЧК. Стотици доброволци помагаха за възстановяването, а от седмица работи и детската градина в село Черни връх. Средствата осигури омбудсманът Мая Манолова.В общината са доволни, че тя е успяла да се договори с електроразпределителното дружество да им бъдат опростени сметките, когато са работили влагоабсорбаторите.Детската градина в Черни връх е била под вода. Ремонтът й е направен с пари бюджета на обмудсмана на републиката. Докато той приключи, децата всеки ден изминавали по 36 километра до съседното село, където ползвали базата. Всички 29 деца спят в нови креватчета. А за да не се стига до нови наводнения кметовете са наредили да се почистят речните корита.\"Но има проблем с деретата, които са отговорност на държавата и са извън границите на населените места. Призовавам финансовия министър на отпусне необходимите средства и областния управител на Бургас да бъде по-активен, за да може деретата, за които държавата отговаря, да бъдат приведени в добро състояние\", категорична беше Манолова. ", "date": "2017.12.21", "title": "Пострадалите от потопа в Камено посрещат Коледа в ремонтирани къщи"}
{"url": "http://www.novinite.bg/articles/154649/Moratoriumat-za-lekarstvata-pada-s-edinodushie-v-NS", "text": "Следващата година здравната каса да плаща нови лекарства за онкоболни и хора с редки заболявания, предаде Дарик. Предложение за актуализация на бюджета на Националната здравноосигурителна каса (НЗОК), подписан от всички парламентарни групи, беше прието в парламента. Тъй като депутатите бяха единодушни, промяната мина и на първо, и на второ четене. Мораториумът, с който се спираха средствата за 32 нови молекули, беше одобрен от управляващите, а ветото на президента Румен Радев върху тази част от бюджета - преодоляно от пленарната зала миналата седмица.   От ГЕРБ обясниха, че променят позицията си сега \"заиграването със страховете на хората\".", "date": "2017.12.21", "title": "Мораториумът за лекарствата пада с единодушие в НС"}
{"url": "http://www.novinite.bg/articles/154704/Kolednata-vakanciya-za-uchenicite-shte-prodalji-11-dni", "text": "Единадесет дни ще почиват учениците от I до XII клас по Коледните и Новогодишните празници.Ваканцията започва от 23 декември 2017 г. и ще продължи до 2 януари 2018 г. включително. Децата ще се върнат в класните стаи на 3 януари 2018 г. (сряда), като ще учат по програмата за съответния ден и в посочената от училището смяна, съобщиха от МОН.Следващата  ще бъде четири дни между края на първия и началото на втория учебен срок – от 3 до 6 февруари 2018 г. включително. Вторият срок започва на 7 февруари 2018 г. (сряда)", "date": "2017.12.21", "title": "Коледната ваканция за учениците ще продължи 11 дни"}
{"url": "http://www.novinite.bg/articles/154659/4-zaginali-na-patya-pri-23-tejki-katastrofi-prez-izminaloto-denonoshtie", "text": "През изминалото денонощие в страната са възникнали общо 23 тежки пътнотранспортни произшествия. При катастрофите са загинали 4 души, а 26 души са били ранени. Трима души са настанени в здравни заведения с опасност за живота. Това сочи статистиката на МВР за катастрофите през изминалото денонощие и пътната обстановка в страната.Само на територията на София тежките катастрофи през изминалото денонощие са били 4. При тях е загинал един човек, а 3 души са били ранени. Освен тези 4 тежки катастрофи, за денонощието в столицата са регистрирани общо 169 леки пътни инцидента.От началото на месец декември тежките катастрофи са вече 358. При тях са загинали 33 души, а 444 са били ранени. Към момента 14 души са с опасност за живота.От началото на годината черната статистика сочи, че на територията на страната са възникнали 6 683 катастрофи. Загинали са 650 души, ранените са 8 402 души.", "date": "2017.12.21", "title": "4 загинали на пътя при 23 тежки катастрофи през изминалото денонощие"}
{"url": "http://www.novinite.bg/articles/154708/7000-leva-globa-ako-lajete-s-kilometraja-na-kolata", "text": "7000 лева ще бъде глобата за манипулиране на километража на колата - това гласят промените в приетия на второ четене Закон за движение по пътищата.Поправките влизат в сила от юни 2018-та година. 1500 лева пък ще бъде глобата за техническото лице, което не отрази правилно показанията на километража при прегледа. Целта на промените е да се подобрят изискванията към техническите прегледи и пунктовете. Затова се разширяват правомощията на „Автомобилна администрация“.За тази цел при фиктивен технически преглед на автомобил регистрацията му ще се прекратява чисто служебно, защото реално не е извършен такъв. Въвежда се и допълнителен преглед, когато е настъпила временна неизправност на колата следствие на катастрофа или пък при изменения на конструкцията.Разширява се и кръга от МПС-та, които ще подлежат на технически преглед, като се включат и най-рисковата група от участници в движението – двуколесни и триколесни превозни средства, високоскоростни трактори, мотопеди и атракционни МПС-та.Между 500 и 1500 лева ще бъде глобата пък за неукрепен товар.От БСП възразиха, че така под ударите на закона попадат не само камионите, но всички шофьори, включително и ако не са укрепили ските си. На свой ред главният секретар на Агенцията „Автомобилна администрация” Дамян Войновски обясни, че става дума обемни товари, които не са обезопасени правилно.Скоро наредбите ще бъдат пуснати за обществено обсъждане. Така 500 лева ще е глобата при незначителна неизправност.Тя скача на 1000 лева при значителни и до 1500 лева при опасни неизправности при укрепването на товара. Всички тези санкции влизат в сила от май 2018-та", "date": "2017.12.21", "title": "7000 лева глоба, ако лъжете с километража на колата"}
{"url": "http://www.novinite.bg/articles/154688/Kanyat-balgarski-studenti-na-rabota-v-Germaniya-prez-lyatoto", "text": "Български студенти с познания по немски език ще могат да работят през лятото на 2018 година в Германия по инициатива на Агенцията по заетостта и покана на Централата за чуждестранно и специализирано посредничество в Бон, съобщи пресцентърът на АЗ.Документи ще се приемат в бюрата труда у нас в градовете с висши училища или клонове/филиали на ВУЗ.Работата е в сферата на селското стопанство, хотелиерството и ресторантьорството (сервитьори, камериерки, бармани, помощен персонал в кухня, общи работници), фирми за почистване на помещения и индустриални обекти, вериги за бързо хранене, както и в германските пощи, уточняват от АЗ.Студентите трябва да подадат заявление в свободен текст на български език до 23 януари 2018 г. в бюрото по труда, на чиято територия се намира учебното им заведение.Имат право да кандидатстват български граждани и студенти в български ВУЗ, които са на възраст между 18 и 35 г. и учат редовно. Те не трябва да са последен курс и да имат добри познания по немски (най-малко три години изучаване на езика), както и да са готови да работят поне два месеца в Германия.Документите ще бъдат предоставени на германските работодатели, които ще предадат поименно избраните от тях студенти директно в Централата за чуждестранно и специализирано посредничество в Бон.Подробна информация може да бъде получена в Информационния център на Агенция по заетостта на тел. 02/980 87 19 или в бюрата по труда по местонахождение на висшето училище.", "date": "2017.12.21", "title": "Канят български студенти на работа в Германия през лятото"}
{"url": "http://www.novinite.bg/articles/154675/Karadaja-Evroshefstvoto-ni-e-proval", "text": "Eврошефството ни е провал, защото във властта са националистите, които печелят избори с говорене срещу Европа, смята лидерът на ДПС Мустафа Карадайъ.Според него председателството ни на ЕС е едно от най-важите събития за страната.\"Посрещаме председателство разединени, конфронтирани, бедни, без изгледи за политическа нормалност и икономически растеж, с ерозирала държавност и основната причина за това е формулата на управление\", отсече Карадайъ в декларация от името на своите депутати.Той отсече, че разделението на обществото, езикът на омразата, политиката на отхвърлянето, създаване на неясни мнозинства без ценностна основа, разрушават демокрацията, доверието в институциите, в държавността като цяло.Според него ГЕРБ, първата политическа сила след вота през март, не е разчела правилно резултатите от изборите и поради липса на воля да понесе своята отговорност е предложила неудачна форма на управление, включваща, без да има нужда, националисти във властта.\"Така излъгаха обществото, избирателите си, отказаха се от предизборната си програма, загърбиха европейските ценности, минираха европредседателството, застрашиха демокрацията и държавността, властта не само не генерира сигурност и стабилност, не създава условия за икономически растеж, не гарантира нужните реформи, работи се на принципа проба–грешка\", обвини още лидерът на ДПС.", "date": "2017.12.21", "title": "Карадайъ: Eврошефството ни е провал"}
{"url": "http://www.novinite.bg/articles/154651/Severnokorejski-vojnik-izbyaga-v-Yujna-Koreya", "text": "Севернокорейски войник избяга в Южна Корея тази сутрин през силно охраняваната сухоземна граница между двете страни. Това съобщи представител на генералния щаб на въоръжените сили в Сеул. Войникът се е възползвал от гъстата мъгла.Той е бил задържан и в момента се изясняват неговите намерения. Според съобщенията, е имало и стрелба. Това е втори подобен случай в рамките на малко повече от месец.На 13 ноември друг севернокорейски войник бе прострелян и тежко ранен след зрелищно бягство през границата между Северна и Южна Корея.", "date": "2017.12.21", "title": "Севернокорейски войник избяга в Южна Корея"}
{"url": "http://www.novinite.bg/articles/154666/2017-mnogo-uspeshna-godina-za-kompaniyata-za-butilirane-na-mineralna-voda-Mihalkovo", "text": "Завършва една много успешна година за компанията за бутилиране на минерална вода „Михалково“. Всички планирани задачи и цели бяха изпълнени, резултатите са внушителни.Пазарният дял на продуктите на компанията през 2017 година беше увеличен. Два ключови фактора изиграха положителна роля за това - активната дистрибуция в регионите на Русе и Разград и изграждането на нова Складова база и логистичен център на Околовръстен път Пловдив – Южна дъга, оборудван с най-новата в технологично отношение автоматизирана складова шатъл система, RADIO SHUTTLE, която позволява по–рентабилно, лесно и сигурно използване на стелажите. Едновременно с това увеличава значително полезно-използваемата площ и повишава капацитета на съхранение, което позволява по-гъвкаво обслужване на потребителите.В края на 2017 година Логистичният център на Михалково получи номинация в категорията \"Производствени, логистични и търговски сгради\" в Националния конкурс „Сграда на годината“ 2017 г.Екологията продължава да е във фокуса на вниманието на политиката на „Михалково”. В рамките на проект по ОП „Иновации и конкурентоспособност 2014-2020” бяха закупени и въведени в експлоатация нова бутилираща линия за тиха и газирана вода в ПЕТ бутилки. С нейното внедряване беше намалено количеството влагани суровини с 25%, както количеството отпадъци от производствения процес и крайния потребител. При нормални работни условия средната консумация на електроенергия спадна с до 40 %. Положителният ефект върху околната среда се изразява и в по-малко отделени емисии въглероден двуокис. Съвместните кампании на „Михалково” с „Екопак” помогнаха за повишаване на екологичната култура на потребителите.Корпоративно-социалната отговорност на дружеството продължи да се развива чрез политика за квалифициране и усъвършенстване на уменията на работниците и служителите, осигуряване на подходящи и безопасни условия на труд, както и чрез постоянни партньорства и спонсориране на спортни и културни организации.Марката МИХАЛКОВО се затвърждава с постоянство и доказано качество на продуктите, които са сертифицирани по ISO 9001:2008 и International Food Standarts (IFS).През месец ноември по покана на Михалково на посещение във фабриката беше водният сомелиер Петер Шроп, ръководител на направление \"Минерални води и безалкохолни напитки\" в Дьоменц академия Мюнхен и ръководител на проект за дегустация, описване и класификация на минералните и газирани води, който съвместно със свои германски колеги направи сензорен анализ на газираната и изворна вода Михалково, което се случва за първи път в България.„Михалково” АД е един от най-старите производители на бутилирана минерална вода в България – вече 61 години добива и бутилира любимата на поколения българи естествено газирана вода „Михалково“. Следвайки световните тенденции в потребителското търсене компанията разширява непрекъснато своето портфолио и допълва продуктовата си гама. Освен естествено газираната вода, компанията бутилира изворна вода „Михалково“ в различни PET разфасовки, стъкло и в екологична картонена опаковка Bag-in-box от 10, 14 и 15 литра, ароматизирана естествено газирана вода и нискокалорични безалкохолни напитки „ВИТУ“.На всички свои служители, клиенти, партньори и колеги от бранша Михалково желае много здраве, добронамереност, хармония и успешни начинания през Новата 2018 година!", "date": "2017.12.21", "title": "2017 - много успешна година за компанията за бутилиране на минерална вода „Михалково“"}
{"url": "http://www.novinite.bg/articles/154644/Cecka-Cacheva-na-sreshta-sas-sindikatite-na-slujitelite-v-zatvorite", "text": "Министърът на правосъдието Цецка Цачева ще се срещне със синдикатите на служителите в затворите, за да отчете свършеното в отговор на исканията им. Работещите в затворите настояват за увеличение на заплатите с 20% и допълнителни плащания, равностойни с тези на служителите на МВР. Предвиденото в бюджета повишение на заплатите е само 5%, предаде БНТ.Преди дни проверката по разпореждане на главния прокурор Сотир Цацаров в местата за лишаване от свобода показа, че съотношението между надзиратели и лишени от свобода е критично.В писмо до Цачева главният прокурор посочи, че такова съотношение създава предпоставки за ненадеждна охрана на затворите.", "date": "2017.12.21", "title": "Цецка Цачева на среща със синдикатите на служителите в затворите"}
{"url": "http://www.novinite.bg/articles/154710/Bivshi-slujiteli-na-KTB-razkriha-nerednosti", "text": "Има редица фрапиращи нередности при обявените за продажба чрез търгове вземания на фалиралата Корпоративна търговска банка (КТБ). Това твърдят в писмо до медиите бившият изпълнителен директор на КТБ АД Георги Христов и бившият началник на отдел \"Кредитиране\" в трезора Георги Зяпков. Те са сигнализирали институциите за редица нередности при вземанията.Обявата за коледните търгове е публикувана от Кристи Маринова (бел. ред. - за която в началото на годината , че правосъдното министерство не я е допуснало на изпит за синдик) и Ангел Донов – синдици на КТБ, а самите търгове са с тайно наддаване, в два дни - 14-ти и 15-ти декември. Синдиците на фалиралата КТБ , на които се предлага имуществото на банката. До момента няма информация за протичането им и за постигнатите \"цели\", но анализът на първоначалните цифри е фрапиращ, смятат доскорошните служители на фалиралата КТБ. Чрез тези търгове се продължава безнаказаното и безконтролно ограбване на масата на несъстоятелността на КТБ след затварянето ѝ през юни 2014 година, сигурни са бившите мениджъри в КТБ.ВъзраженияВ сигналът си до министъра на финансите Владислав Горанов, до всеки един от членовете на Управителните съвети на Фонда за гарантиране на влоговете и БНБ, до Асоциацията на банките в България и до самите синдици на КТБ, бившите администратори на КТБ пишат:\"На 04.12.17 г. синдиците на КТБ АД за пръв път публично обявиха  на кредитни експозиции. Запознавайки се детайлно с условията на търговете, с изложената информация относно предлаганите на търга на 15.12.2017 г. вземания, както и с притежаваната от нас информация относно кредитните отношения – същността и обезпечеността им, бихме искали да ви информираме за редица неблагоприятни обстоятелства, които ще доведат до директно ощетяване масата на несъстоятелността, в случай че бъдат осъществени тези продажби на посочените вземания на банката по този начин, който е предвиден в обявените търгове. Става ясно, че случайно или не синдиците не посочват в нито един от случаите какъв е размерът на задълженията на кредитополучателите към датата на публикуване на обявата. Липсва основната информация относно продаваното вземане, тоест какво всъщност евентуалният купувач ще купува на търг.Освен това срокът за запознаване с документите е твърде кратък – 4 работни дни. Този срок е твърде недостатъчен, като се има предвид, че се продават кредитни експозиции за десетки милиони лв.Липсва каквато и да е информация за активите, които всеки един от кредитополучателите притежава. Както е добре известно, съгласно чл. 133 от Закона за задълженията и договорите, цялото имущество на длъжника служи за обезпечение на задълженията му пред неговите кредитори. Този, който евентуално купи едно от посочените продавани вземания на банката, основно ще го интересува какви активи притежава неговият  длъжник“.", "date": "2017.12.21", "title": "Бивши служители на КТБ разкриха нередности"}
{"url": "http://www.novinite.bg/articles/154655/Bez-voda-na-sedem-mesta-v-stolicata", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Дамян Груев“, Център, налага спиране на водоподаването от 10:00 до 18:00 часа на ул. „Дамян Груев“ от ул. „Димитър Трайкович“ до бул. „Христо Ботев“. Изпълнение на инвестиционен проект за реконструкция на уличен водопровод на ул. „Станимир Станимиров“ в „Малинова долина - изток“ налага спиране на водоподаването от 9:00 до 21:00 часа на бул. „Климент Охридски“ от ул. „Константин Муравиев“ до ул. „Георги Кьосеиванов“; бул. „Климент Охридски“ от № 67 до № 105; ул.“ Константин Муравиев“, ул.5, ул. „Станимир Станимиров“, ул. „Евгений Силянов“, ул. „Георги Кьосеиванов“, ул. „инж. Стоимен Сарафов“ № 27 и 29.След възстановяване на водоснабдяването е възможно временно повишаване мътността на водата.Във връзка с изпълнение на инвестиционен проект за реконструкция на уличен водопровод на ул. „Рила“ в „Курило“, се налага спиране на водоподаването от 9:00 до 21:00 часа на ул. „Пирин“.След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. Ремонт на уличен водопровод на ул. „Явор“ в с. Мрамор налага спиране на водоподаването от 9:00 до 21:00 часа на  ул. „Иван Вазов“, ул. „Момина сълза“, ул. „Мичур“. Прекъсване на сградно водопроводно отклонение на ул. „Блазна“ в с. Лозен налага спиране на водоподаването от 9:00 до 17:00 часа на ул. „Караджин“ от ул. „Връх Острокап“ до ул. „Половраг“; ул. „Ибровица“ от ул. „Караджин“ до ул. „Блазна“. Заради реконструкция на уличен водопровод на ул. „Люлин“ в кв. „Филиповци“ се налага спиране на водоподаването от 9:30 до 19:30 часа на ул. „Витоша“, ул. „Погледец“; ул. „Люлин“ от ул. „Детелина“ до ул. „Суходолски път“; ул. „Суходолски път“ от ул. „Люлин“ до края на улицата.Без вода във връзка с реконструкция на уличен водопровод на ул. „Клокотница“ в кв. „Банишора“ ще са от 9:00 до 21:00 часа на ул. „Княз Борис I“ от ул. „Козлодуй“ до ул. „Струга“; ул. „Клокотница“ от ул. „Цар Самуил“ до бул. „Княгиня Мария Луиза\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.12.21", "title": "Без вода на седем места в столицата"}
{"url": "http://www.novinite.bg/articles/154712/Makedonskata-carkva-Edinomisleno-reshihme-che-iskame-BPC-za-carkva-majka", "text": "Писмото, което изпратихме до Българската патриаршия, че тя може да е наша църква-майка, е прието в пълно единомислие от нашия Свети синод. Това заяви главата на Македонската православна църква архиепископ Стефан, който днес бе приет от българския патриарх Неофит. Това е първа среща между двамата след като МПЦ-Охридска архиепископия поиска българската да бъде нейна църква-майка и така да получи автокефалност. Пред водещия на предаването \"Вяра и общество\" Горан Благоев Българският патриарх Неофит заяви: \"Не е лек кръстът, който Българската църква поема, защото досега нищо не се правеше за решаване на проблема с Македонската архиепископия. Нека сега Божията премъдрост да умъдри участниците в междуцърковната комисия, за да се постигне желания от всички ни резултат!\" Македонският архиепископ Стефан благодари на всички в България, които подкрепят желанието на МПЦ да получи признание на своята независимост и беше категоричен: \"Писмото, което изпратихме до Българската патриаршия, че тя може да е наша църква-майка, е прието в пълно единомислие от нашия Свети синод. Някои от събратята може да имат и свое виждане, но е важно какво решава и казва мнозинството!\". На 27 ноември патриархът и синодалните митрополити разгледаха писмото на МПЦ-ОА от 9 ноември, в което тя моли да бъде призната като независима църква, а също така иска Българската православна църква да стане нейна църква-майка. Пред Синодалната палата множество граждани се събраха на мълчаливо бдение в подкрепа на искането Българската патриаршия да бъде църква-майка на Македонската архиепископия. \"Трябва да поемем протегнатата ръка на Македония. Това е най-малкото, защото те са наши братя, наш народ. Ще се стремим да запазим неговото единство“, заяви тогава патриарх Неофит, предаде БГНЕС. Видни общественици, журналисти, учени, представители на големи македонски родове като Миладинови и Дрангови, Шапкареви, Пърличеви и Развигорови се обявиха в подкрепа на искането на МПЦ. Според тях Българската патриаршия има своите основания категорично да подчертае историческата истина за произхода на възобновената като Македонска православна църква – Охридска архиепископия, както и за нейното екзархийско наследство. Те подчертаха, че без подвига на нашите предци, включително от Вардарска и Беломорска Македония, които постигнаха църковна независимост за преобладаващата част от православните българи на Балканите през ХIХ в., днес не биха съществували нито Българската патриаршия, нито Македонската архиепископия, която се явява наследник на македонските епархии на Българската екзархия. Струмишкият владика Наум заяви преди заседанието, че няма нищо по-естествено от това Българската патриаршия да се превърне в Църква-Майка на МПЦ. Още повече, че подобно искане е било отправено от години от някои български архиереи. Той опроверга и появилите се твърдения, че Вселенската патриаршия би била против едно подобно общуване между нашите две църкви, определяйки го като „голяма лъжа“.", "date": "2017.12.21", "title": "Македонската църква: Единомислено решихме, че искаме БПЦ за църква-майка"}
