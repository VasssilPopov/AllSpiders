{"url": "http://www.novinite.bg/articles/150633/29-septemvri-Svetoven-den-na-sarceto", "text": "На 29 септември за поредна година в цял свят ще бъде отбелязан Световният ден на сърцето. Сърдечносъдовите заболявания, които включват инфаркта и инсулта, са причина номер 1 за смъртност в света. Всяка година 17,5 млн. души умират преждевременно вследствие на сърдечносъдови заболявания, като до 2030 г. се очаква техният брой да нарасне до 23 млн.България е на едно от водещите места по сърдечносъдови заболявания. В различни градове у нас ще има скринингови акции за изчисляване на сърдечносъдовия риск и измерване на пулса с пулсоксиметър.Въпреки застрашителните размери, които сърдечносъдовите заболявания придобиват, те могат да бъдат предотвратени с няколко малки промени в ежедневието. Ето защо тази година призивът е всеки да сподели силата и да каже какво правят той и неговото семейство, за да подобрят здравето на сърцето си.е от изключително значение за здравето на сърцето. Специалистите съветват да се ограничи консумацията на полуфабрикати, които често са богати на захар и мазнини; да се спре консумацията на газирани напитки и натурални сокове и вместо тях да се приема вода или неподсладени сокове. Също така винаги да се избира пресен плод вместо сладкиши и захарни изделия и да не се прекалява с алкохола. е важен фактор. 60% от хората с диабет умират от сърдечносъдови заболявания. Ето защо, ако диабетът остане недиагностициран и нелекуван, това води до увеличаване на риска от инфаркт или инсулт. Проследяването на нивото на кръвна захар и взимането на мерки за поддържането й в норма, както и контролът на диабета, в случай че заболяването вече е отключено, понижава риска за сърцето.е важна стъпка за намаляване риска от сърдечносъдови заболявания. Специалистите съветват всеки да се консултира със своя лекар кои упражнения са най-подходящи за него и да използва индивидуална програма. Важно е да се знае, че умерено интензивна 30-минутна тренировка 5 пъти седмично се отразява благотворно на сърцето. Ходенето, домашната работа, танците – всичко помага. е рисков фактор номер 1 за сърдечносъдовите заболявания и трябва да бъде контролирано. То е наричано „тихия убиец“, защото обикновено няма ясно изразени симптоми и много хора не знаят, че го имат. Неговият контрол е от решаващо значение за съхраняване здравето на сърцето. е може би най-важната стъпка, която трябва да предприемете. Две години, след като се преустанови вредният навик, рискът от коронарна болест на сърцето драстично намалява, а до 15 години рискът от сърдечносъдови заболявания се свежда до този, който застрашава непушачите. Пасивното тютюнопушене също е рисково за здравето и не бива да бъде подценявано. Ето защо отказът от тютюнопушене може да съхрани не само здравето на пушача, но и това на околните. трябва да бъдат следени и контролирани. Холестеролът и индексът на телесна маса се свързват със смъртта на 4 млн. души годишно. Затова контролът им е от съществено значение за поддържането на сърцето в добро здраве.", "date": "2017.09.29", "title": "29 септември – Световен ден на сърцето"}
{"url": "http://www.novinite.bg/articles/150636/Otkriha-martva-mlada-jena-obyavena-za-izdirvane", "text": "Откриха мъртва обявена за общодържавно издирване перничанка. 31-годишната Лидия Гоцева беше обявена за издирване на 8 септември по молба на близките й. Вчера, около 10 ч. подаден сигнал от 32-годишен мъж, че е забелязал тяло на жена в коритото на река Струма под крепостта „Кракра“, предаде ДАРИК. Служители на полицията в Перник отцепели района и започнали оглед на местопроизшествието. На място пристигнал и съдебен лекар. Органите на реда установили, че тялото е на Лидия. Трупът е закаран в Съдебна медицина – Перник за аутопсия. Образувано е досъдебно производство и работата продължава.", "date": "2017.09.29", "title": "Откриха мъртва млада жена, обявена за издирване"}
{"url": "http://www.novinite.bg/articles/150658/Razbiha-kanal-za-kontrabanda-na-cigari-3-ma-v-aresta", "text": "Полицията в Свиленград разби нелегален канал за контрабанда на цигари от Турция за България. В ареста са трима служители на местната жп гара, които са участвали в престъпната схема. При акцията са иззети 27 200 къса цигари без бандерол, които са били транспортирани във влак от Турция до България. При слизането на влака тримата, работещи в БДЖ, са посетили служебни помещения, където са задържани от полицаите, съобщи директорът на Областната дирекция на МВР в Хасково Ангел Цанков. Групата е наблюдавана от няколко месеца. На 28 септември, около 21.30 часа в помещение в района на жп гарата са открили два сака с по 500 кутии цигари без акцизен бандерол, във всеки един от тях. Чантите били собственост на двама мъже, които са задържани.Малко по-късно - около 23.00 часа в Свиленград, в района на жп гарата служители на МВРоткрили сак с общо 360 кутии цигари без бандерол и установили, че са собственост на 38-годишен мъж, който също е задържан. В единият от случаите е бил направен опит за осуетяване на доказването му. Един от задържаните хвърлил цигарите от влака. Полицейските служители обаче \"проявили достатъчно оперативно майсторство\" по думите на Цанков и арестували човека в момента, когато отишъл да си ги прибере. Очаква се свиленградската прокуратура да повдигне обвинение на тримата задържани. От началото на годината полицията в Хасково е задържала над 2 тона тютюн без бандерол и близо 550 000 къса контрабандни цигари.", "date": "2017.09.29", "title": "Разбиха канал за контрабанда на цигари, 3-ма в ареста"}
{"url": "http://www.novinite.bg/articles/150627/Evropejskite-lideri-se-sabirat-na-Sreshta-na-varha", "text": "Европейските лидери се събират в естонската столица Талин. Официално Срещата на върха е посветена на цифровите технологии, но със сигурност основна тема ще бъдат дискусиите около бъдещето на Обединена Европа.Причината е речта на френския президент от вторник, в която той представи визията си за Европейския съюз. Очаква се Еманюел Макрон да изложи и пред колегите си своите идеи за възраждане на блока, споделя NOVA. Той обаче няма да може да разчита на пълна подкрепа от страна на германския канцлер, поне докато траят преговори за съставяне на правителство. ", "date": "2017.09.29", "title": "Европейските лидери се събират на Среща на върха"}
{"url": "http://www.novinite.bg/articles/150625/Putin-nareche-Erdogan-priyatel-razbraha-se-po-klyuchovi-vaprosi", "text": "Състоялите се в четвъртък в Анкара преговори на президента на Турция Реджеп Ердоган с руския му колега Владимир Путин потвърдиха съвпаденията на позициите на двете страни по ключови въпроси. По-конкретно това се отнася за близкоизточното урегулиране, информира ДАРИК. Пред журналисти след срещата, която продължи общо четири часа, лидерите на Турция и Русия подкрепиха териториалната цялост на Ирак и Сирия и изразиха готовност да продължат съвместната си работа за зоните за деескалация в Сирия. Ердоган и Путин обсъдиха и въпросите на икономическото сътрудничество като отбелязаха увеличаването на двустранния стокооборот и ръста на туристическия обмен.Като нарече президента на  „приятел”, руският лидер отбеляза, че срещата с „изключително работен характер” е дала възможност „подробно, откровено да се обменят мнения както по въпросите на двустранното сътрудничество, така и да се поговори за по-нататъшните ни съвместни действия в контекста на урегулиране на сирийската криза”. Според Путин създаването на зони на деескалация в  е пролог към прекратяването на войната в , окончателното унищожаване на терористите и връщането на сирийците към мирния живот, към своите родни огнища”, заяви руският държавен глава. Той съобщи, че на срещата е потвърдена готовността да се продължи работата по създаването на четири зони за деескалация, включително най-голямата от тях – в провинция Идлиб. Путин отбеляза, че инициативата за създаването на зони на деескалация е издигната на срещата с Ердоган в Сочи през май. „Трябва да признаем, че работата за реализиране на тази идея не бе никак лесна както за страните, въвлечени в сирийския конфликт, така и за страните гаранти на процеса от Астана – Русия, , Иран”, подчерта руският лидер. Но „въпреки трудностите ние все пак успяхме да постигнем положителен резултат”.Президентът на Русия добави още, че смята „тези договорености за общ и изключително важен успех, успех и на нашия приятел господин Ердоган, защото той е един от инициаторите на този процес”. Според оценките на Путин постигнатите резултати за създаване на зони на деескалация са ”абсолютно принципни неща, които са важни не само за сирийския народ, не само за региона, но и за целия свят”. „Ние създаваме условия за връщане на бежанците, за връщането им вкъщи, което е принципно важно за активизиране на процеса на търсене на дългосрочно политическо урегулиране в Женева под егидата на ООН”, подчерта Путин. Страните са се договорили да продължат плътните контакти по линия на министерствата на външните работи, военните и специалните служби за целите на задълбочаването на координацията на съвместните действия за урегулиране на кризата в , за решаването на другите регионални проблеми. „Преговорите в Астана увеличиха доверието между нашите две страни, необходимо е да продължаваме да провеждаме такива срещи. Кризата в  трябва да бъде решена по мирен път и ще продължаваме да си сътрудничим в тази посока”, заяви президентът на Турция.По време на те  и Москва обявиха подкрепата си за териториалната цялост на  и Сирия. „Ние с Русия подкрепяме териториалната цялост на  и Сирия.  продължава тясното сътрудничество с Русия за постигане на политическо решение на кризата в ”, каза Ердоган. Той обяви и небоходимостта „да не се дава възможност на правителството в ски Кюрдистан да допусне още по-сероизна грешка”, като имаше предвид референдума за независимостта на ски Кюрдистан, който се състоя на 25 септември. ", "date": "2017.09.29", "title": "Путин нарече Ердоган приятел, разбраха се по ключови въпроси"}
{"url": "http://www.novinite.bg/articles/150632/Balgarin-v-SASht-e-sred-sazdatelite-na-nova-teoriya-za-lechenie-na-rak", "text": "Анатоли Цеков, родом от Монтана, е във водещия екип на компания Affigen в Сейнт Луис – САЩ,  която е на прага на откритие в лечението на онкологичните заболявания.  Българинът е ръководител на лабораторните изследвания в  компанията, създадена през 2016 г. с цел развиване имунотерапия от нова генерация  за лечение на рак. Анатоли заминава за САЩ със семейството си когато е 11-годишен. Коренът на рода му е от село Клисурица. Той завършва висшето си образование във Вашингтон и става експерт по клетъчна молекулярна биология и биохимия. Има петнадесет години опит, както в академичните среди, така и в индустрията. Автор е на много изследвания, лабораторни методи, анализи и публикации в областта.  „Ние се съсредоточаваме върху Ахилесовата пета на рака – протеинът в туморната  клетка, който е различен от този, произведен от нормално функциониращата клетка. Процесите, които протичат при прилагането на биологичните продукти, са с висока чувствителност и прецизност, така че да бъде намален риска от увреждане на здравите клетки”, пише на официалния сайт на компанията.Новата терапия за лечение на рака тази година е влязла в пред клиничен етап, предстои да бъде клинично тествана.", "date": "2017.09.29", "title": "Българин в САЩ е сред създателите на нова теория за лечение на рак"}
{"url": "http://www.novinite.bg/articles/150650/Balgarskata-domashna-rakiya-pokori-sarcata-na-ispancite", "text": "Ракията се е превърнала в наша национална напитка, макар да се среща и на много други места на Балканите, като Сърбия, Босна и Херцеговина, Черна гора. .Още в народните песни ракията се споменава често, като част от ежедневието и традиционна напитка по празници и събирания. През лятото я пием изстудена, а през зимата греяна.Сънародникът ни Любо Миланов провери как реагират испанците на българската домашна ракия.Българската ракия наистина е добра. Така смятат всички от участниците в експеримента. Те дегустираха домашна сливова ракия от село Габра, община Елин Пелин. Въпреки че им се стори доста силна, испанците споделиха, че оставя добър вкус в устата. И че биха си купили от нашата ракия.", "date": "2017.09.29", "title": "Българската домашна ракия покори сърцата на испанците"}
{"url": "http://www.novinite.bg/articles/150635/Novo-zemetresenie-v-Meksiko", "text": "Земетресение с магнитуд 5,6 бе регистрирано по крайбрежието на Мексико, съобщи Геоложката служба на САЩ, предава NOVA. Епицентърът се намирал на 119 километра югозападно от населения пункт Трес Пикос.Огнището му се било на 21,7 километра дълбочина. Няма данни за пострадали, разрушения и опасност от цунами.", "date": "2017.09.29", "title": "Ново земетресение в Мексико"}
{"url": "http://www.novinite.bg/articles/150659/Ostaviha-v-aresta-katadjiyata-zaloven-s-podkup", "text": "Катаджията, задържан с подкуп, остава в ареста, реши Софийският районен съд, съобщи NOVA. 36-годишният Венцислав Евтимов е арестуван в сряда в близост до дома с в столичния квартал „Надежда” с 10 000 лева.Парите му били дадени от предприемач като откуп за открадната строителна техника. Според разказа на бизнесмена, полицаят е играл ролята на посредник между него и крадците.Според прокуратурата това не е първото съмнение за участие на полицая в подобни сделки.Задържаният катаджия се появи в съдебна зала с насинено око. Не е паднал, лаконичен беше адвокатът му Владимир Атанасов.Изнудваният бизнесмен Дамян Христов е участвал в предаването \"Съдебен спор\" по NOVA. През 2013 година негови бивши служители го обвиниха за обиди и претърпени неимуществени вреди в размер на 200 лева.  ", "date": "2017.09.29", "title": "Оставиха в ареста катаджията, заловен с подкуп"}
{"url": "http://www.novinite.bg/articles/150657/Ispanskoto-pravitelstvo-Referendum-v-Kataluniya-nyama-da-ima", "text": "Планираният в неделя референдум за независимост на Каталуния няма да се състои, заяви говорителят на испанското правителство Иниго Мендес де Виго. \"Подчертавам, че няма да има референдум на 1 октомври\", каза той след седмичното заседание на испанското правителство. Говорителят повтори позицията на испанското правителство, че референдумът е незаконен. Това изявление бе направено малко след като говорителят на каталунските власти Жорди Турул каза на пресконференция в Барселона, че организаторите на референдума разполагат с 2315 избирателни секции и че 5,3 милиона жители на испанската автономна област са призовани да участват в референдума, предаде ДАРИК.  По думите му само в Барселона, където живеят 1,6 милиона души, ще има 207 избирателни секции. Около 7300 човека участват в гарантирането на добрата работа на избирателните секции, заяви още Турул.Допитването бе забранено от Конституционния съд на Испания.Привържениците на идеята за независимост на Каталуния се готвят да окупират някои от избирателните секции, за да избегнат тяхното запечатване от испанските власти.", "date": "2017.09.29", "title": "Испанското правителство: Референдум в Каталуния няма да има"}
{"url": "http://www.novinite.bg/articles/150623/Vremeto-prez-oktomvri", "text": "В началото на месеца сутрините ще бъдат хладни, но през деня постепенно ще се затопля. Ще има разкъсана облачност. Най-топло ще бъде около вторник с температури около 20-25 градуса, пише NOVA. От 4 октомври обаче започва период с по-значителна облачност, превалявания и понижение на температурите. Сравнително хладно и с чести превалявания ще остане до края на първото десетдневие.Първите слани се очакват още на 1 октомври на места в котловините в Западна България и в североизточните райони. Второто десетдневие ще започне с дни с по-значителни и намаления на облачността, но в началото ще бъде относително по-хладно. Около средата на месеца ще се затопли, но облачността ще се увеличи и отново се очакват превалявания.По-стабилно време се очаква през втората половина на второто десетдневие, когато слънцето ще се покаже за повече.От 20 до 30 октомври се очаква променливо време. Ще има и дни с по-значителна облачност и преваляния, но и слънчеви дни.Не се очакват поройни дъждове и градушки през октомври. Ще има мъгливи дни. Като цяло не се очертава продължителен период с по-високи температури. Месецът ще бъде с нормални за октомври температури, близки до климатичните норми. ", "date": "2017.09.29", "title": "Времето през октомври"}
{"url": "http://www.novinite.bg/articles/150638/Severna-Koreya-e-postignala-barz-napredak-v-razrabotvaneto-na-orajie", "text": "\r\nСпоред ,  е постигнала бърз  в разработването на оръжие.\r\nДиректорът на организацията заяви, че извършеният на 3 септември опит е бил много по-мощен от предишните. Този факт, в съчетание с други елементи, той определи като , информира БНТ. Засега от Международната агенция не могат да потвърдят дали  са тествали водородна бомба. От  призоваха светът да се обедини срещу провокациите на Северна Корея.\r\n", "date": "2017.09.29", "title": "Северна Корея е постигнала бърз напредък в разработването на оръжие"}
{"url": "http://www.novinite.bg/articles/150631/Eto-kolko-shte-pribere-Kobrata-ot-sblasaka-s-Djoshua", "text": "Кубрат Пулев може да заработи 2 милиона паунда от битката с Антъни Джошуа на 28 октомври, информира sporta.bg. Двамата боксьори ще се изправят в титаничен сблъсък на \"Принсипалити Стейдиъм\" в Кардиф за титлите в тежка категория на IBF, IBO и WBA. На стадиона ще има повече от 70 хиляди души, а огромният интерес към мача счупи всички рекорди за най-бърза продажба на билети за спортно шоу на съоръжението.Кобрата вече обяви, че ако спечели поясите на Ей Джей, ще дари половината от спечеления хонорар за благотворителност. Той ще помогне на деца в нужда, както и на болници, които да закупят нова апаратура.Иначе българинът има само 1 загуба до момента в професионалната си кариера. Тя бе нанесена от украинската легенда Владимир Кличко през 2014 година. Победите на Кобрата са 25 и той ще направи всичко възможно този актив да набъбне срещу британеца. Той, от своя страна, е спечелил всичките си 19 мача с нокаут, което е притеснително за българския боксьор. ", "date": "2017.09.29", "title": "Ето колко ще прибере Кобрата от сблъсъка с Джошуа"}
{"url": "http://www.novinite.bg/articles/150637/Bojidar-Dimitrov-se-pensionira", "text": "Директорът на Националния исторически музей (НИМ) Божидар Димитров е подал заявление за прекратяване на трудовото му правоотношение по взаимно съгласие поради придобитото от него право на пенсия за осигурителен стаж и възраст. Това съобщиха от Министерството на културата, пише NOVA. Културният министър Боил Банов е подписал заявлението на Божидар Димитров и то влиза в сила от 1 ноември 2017 г.Припомняме, че през декември 1994 г. Божидар Димитров е назначен за директор на НИМ. Обвиняван е, че по това време допринася за уволнението на директора на управление „Музеи и галерии“ в културното министерство Алберт Бенбасат, като го обвинил в участие в организиран незаконен износ на паметници на културата и произведения на изкуството. Като директор на НИМ през 1997-1998 г., има задочен конфликт с президента Петър Стоянов по повод връщането в Зографския манастир на черновата на „История славянобългарска“, написана от отец Паисий Хилендарски. В резултат на това през лятото на 1998 г. договорът му в НИМ е прекратен от министъра на културата Емма Москова. Работи като свободен журналист в Бургас и София през периода 1998-2001 г. Отново става директор на НИМ през октомври 2001 го. след конкурс.", "date": "2017.09.29", "title": "Божидар Димитров се пенсионира"}
{"url": "http://www.novinite.bg/articles/150648/Jena-pochina-ot-premrazvane-v-presahnalo-dere-v-Rodopite", "text": "63-годишна жена почина от премръзване, след като е стояла близо три часа в пресъхнало дере в маданското село Върба, научаваме от Дарик. Жената е имала психични проблеми и живеела сама, като за нея са се грижили близките й хора. Предпочитала да стои постоянно в дома си, но понякога излизала навън. Именно това направила и вчера. Излязла, но се съблякла чисто гола и е стояла няколко часа на ниските температури, като тялото й се охладило сериозно. Хора от селото са я видели и потърсили брат й, който по същото време е бил в Мадан. Той се прибрал и я открил все още жива. Обадили се на 112, но минути след това тя е починала. „За съжаление е истина“, потвърди кметският наместник на селото Реджеп Ахмед. „Става въпрос за сестра ми, която си имаше проблеми. За съжаление се случи най-лошото“, добави той. Според Ахмед, аутопсията с категорично е доказала, че жената е починала от премръзване.", "date": "2017.09.29", "title": "Жена почина от премръзване в пресъхнало дере в Родопите"}
{"url": "http://www.novinite.bg/articles/150651/Kola-izletya-ot-patya-Simitli-Bansko", "text": "60-годишна жена от София е настанена в отделението по ортопедия на МБАЛ-Благоевград с фрактура на ключица след катастрофа на пътя Симитли-Банско, пише ДАРИК. Пътният инцидент станал към 10 ч. тази сутрин на изкачване към прохода Предел от страната на с. Градево. На прав участък между разклона за махалите Марево и \"Баба Цвета\" лек автомобил се отклонява надясно. Колата се блъска в мантинелата, повдига се и движейки се само на десните колела, се спуска по стръмния скат. Удря се в дърво на брега на река Градевска.С линейка на Филиала на Спешната помощ в Симитли, пострадалата е транспортирана до болницата, където след скенер е установена фрактура на ключицата. Настанена е в отделението по ортопедия.\r\n\r\n\r\n\r\n  ", "date": "2017.09.29", "title": "Кола излетя от пътя Симитли-Банско"}
{"url": "http://www.novinite.bg/articles/150653/I-Volen-Siderov-iska-izvinenie-za-ritnika-sreshtu-kamerierka", "text": "Лидерът на АТАКА и председател на парламентарната група на ,,Обединени патриоти” Волен Сидеров отправи официално искане за извинение към генералния почетен консул на Швеция Зоя Паунова, пише ДАРИК.  Реакцията на Сидеров бе провокирана след като съдът в Несебър освободи от наказателна отговорност и наложи административна глоба от 4 500 лева на 53-годишния шведски поданик Ралф Сунберг, който през юни изрита в главата камериерката Диана Петкова във фоайето на хотел в Слънчев бряг.Публикуваме дословно позицията на депутата по казуса:,,Уважаема г-жо Зоя Пауноава, по повод скандалния случай с шведския гражданин Ралф Сундберг, който брутално ритна българската камериерка Диана Петкова в курортен комплекс ,,Слънчев бряг”, имам следните въпроси:Какво е вашето мнение относно постъпката на Сундберг и наложената му присъда-4500 лева глоба?При освобождаването си лицето не е платило наложената от съда глоба. Как може да се гарантира, че Ралф Сундберг ще изпълни съдебното решение и в последствие ще бъде на разположение на българската правосъдна система, когато му бъде определена сумата за обезщетение по гражданския иск на пострадалата Диана Петкова? Какви мерки ще предприемете, за да гарантирате, че Сундберг ще изпълни съдебното наказание? След широкия обществен отзвук от решението на съда и хилядите възмутени български граждани, които изразяват несъгласието си с действията на Ралф Сундберг и наложената му глоба,ще поднесете ли официално извинение от страна на шведската държава на пострадалата Диана Петкова?”Ден по-рано в темата „Сунберг“ остро влезе лидерът на БСПКорнелия Нинова. „След като прочетох новината, че шведът, ритнал камериерката, е осъден на 4500 лв. глоба и си е заминал, обявявам, че няма да се съобразявам с правила. Аз съм българка и искам да знам името на съдията, унижил достойнството ни, оценил подигравката на безпаметно пиян чужденец с една българска жена на 4500 лв.“. Коментарът й предизвика.Чрез отворено писмо Съюзът на съдиите в България /ССБ/ поиска от Нинова да се извини на съдията по делото срещу Сунберг.", "date": "2017.09.29", "title": "И Волен Сидеров иска извинение за ритника срещу камериерка"}
{"url": "http://www.novinite.bg/articles/150628/Motoristi-protestirat-pred-Sadebnata-palata", "text": "Протест пред Съдебната палата. Причината - дело за моторист, убит на пътя от таксиметров шофьор.Според близките му, присъдата, която ще получи шофьорът, убил сина им, е крайно несправедлива, предава NOVA.„Искаме да няма повече такива убийства”, казва Снежана, която е майка на загиналия Йордан. Тя добави, че ще искат максималната присъда за таксиметровия шофьор, причинил смъртта на детето й.Родители на загинали мотористи внесоха в четвъртък и петиция в Народното събрание с искане за промени в Закона за движение по пътищата, както и по-строги мерки за автомобилите с десен волан.", "date": "2017.09.29", "title": "Мотористи протестират пред Съдебната палата"}
{"url": "http://www.novinite.bg/articles/150655/Medici-na-protest-v-zashtita-na-svoi-kolegi", "text": "Медици от най-голямата спешна болница излязоха на протест в подкрепа на освободените им трима колеги, пише NOVA. Лекарка и две медицински сестри от „Пирогов” бяха дисциплинарно уволнени, защото са пренасочили пациент в спешно състояние към друга болница.Сигналът дойде от съпругата на починалия мъж, която написа за случая във Facebook.Според протестиращите уволненията са били прибързани и директорът на института проф. Асен Балтов е трябвало да изчака проверката на комисията към здравното министерство, която да изясни фактите.", "date": "2017.09.29", "title": "Медици на протест в защита на свои колеги"}
{"url": "http://www.novinite.bg/articles/150656/Zam-kmet-Shte-se-samoubiya-publichno-ako-shefat-na-Vazoviya-muzej-ne-e-uvolnen-kakto-tryabva", "text": "Ще направя публично самоубийство, ако директорът на къщата музей „Иван Вазов“ в Сопот Стефан Филчев е уволнен не както трябва, каза пред Дарик зам.-кметът на Сопот Николай Новаков. Според министъра на културата Боил Банов обаче уволнението на директора е “нагласено, неправомерно и неадекватен акт\".Филчев беше отстранен заради промяна в длъжностната характеристика, според която за поста ще се изисква образование по музеология и археология, вместо филологическо, каквото има той. Според зам.-кметът на Сопот Николай Новаков уволнението на Филчев е правилно и законосъобразно. \"Който мисли, че е неправилно уволнен, може да подаде жалба в съда. Само да ви открехна една малка тайна - Христов, ако беше сигурен, че е неправомерно уволнен, можеше още в 3-дневен срок да бутне заповедта на кмета. Все още не е заведено дело. Аз ще направя публично самоубийство, ако не е уволнен както трябва\", категоричен бе Новаков.Преди дни той обясни, че има съмнения за нарушения в музея, заради които от общината ще поискат проверка от Министерството на културата, а днес министър Боил Банов каза пред Дарик, че е разпоредил да се извърши такава проверка. \"Това обаче не отменя неадекватния акт на нагласеното и неправомерно уволнение\", посочи той.Длъжностните характеристики на културните институти се утвърждават от културното ведомство и не могат да се променят едностранно от местните власти, категоричен е министърът. \"Не може да подменяш една длъжностна характеристика, утвърдена от Министерството на културата\", посочи Банов. Стефан Филчев потвърди пред Дарик, че ще обжалва пред съда заповедта си за уволнение, а междувременно жители на Сопот излязоха на протест в негова защита.", "date": "2017.09.29", "title": "Зам.-кмет: Ще се самоубия публично, ако шефът на Вазовия музей не е уволнен както трябва"}
{"url": "http://www.novinite.bg/articles/150662/Platenoto-parkirane-v-Sofiya-s-novo-rabotno-vreme", "text": "От 1 октомври платеното паркиране в София ще е с ново работно време. От понеделник зоните ще бъдат активни от 8.30 до 19.30 часа. Промяна има и при продължителността на „синята” зона в събота – вместо до 14.00 часа, тя вече ще работи до 18.00 часа. От 1-и октомври влиза в сила решението на Столичния общински съвет да се въведе „зелена” зона в районите „Средец” и „Лозенец”.Паяците в София ще почиват само в неделя. „Синята” зона се удължава до 18.00 часа в събота, пише ДАРИК. А платеното паркиране през делничните дни също сменя работното си време – то ще започва половин час по-късно и ще приключва също с по-късно. Още при одобрението на решението Зафир Зарков, който е член на ресорната комисия в местния парламент, обясни промяната: \"Това е времето, в което всъщност родителите, които най-вече возят своите деца до детски градини и училища, се налага да плащат зони за паркиране, макар че престояват съвсем кратко. С възможността пък до 19.30 часа да работят зоните се осигурява и по-голяма възможност на домуващите специално да могат да намерят място за паркиране\".Освен с ново работно време, платеното паркиране в София е и с нов обхват. „Зелена” зона вече ще има в \"Лозенец\" и район „Средец”. Това обаче породи недоволство в част от жителите на засегнатите квартали, на които им се налага да заплатят за годишен абонамент, за да могат да спират пред домовете си. Освен това общинският съветник от „Атака” Станил Станилов сигнализира и за започнало паркиране в зелени площи.\"Какво се случва по бул. \"Драган Цанков\" към Телевизионната кула след като разширихме \"зелената зона\"? Тревните площи вече са изгазени, още от сега. Преди да направим нещо, трябва да помислим каква е алтернативата. С рестрикции няма да стане\", каза той.В неделя недоволни граждани ще излязат на протест пред общината срещу разширението на платените зони в столицата.", "date": "2017.09.29", "title": "Платеното паркиране в София с ново работно време"}
{"url": "http://www.novinite.bg/articles/150646/Valentin-Radev-Vseki-policaj-chuvstva-che-vav-vrata-mu-disha-inspektorata", "text": "Вътрешният министър Валентин Радев потвърди, че служител на МВР е арестуван. Вчера стана ясно, че е задържан полицай с 36 000 лв подкуп. Парите той поискал от свой познат предприемач като откуп. Изнудваният се оплакал на полицая, че му откраднали багер и още една тежка машина, предаде ДАРИК. Катаджията предложил помощта си, но срещу рушвет от 36 000 лева. Предприемачът се съгласил да даде парите, но междувременно сигнализирал и полицията. \"Отиваме там, правим операция, очакваме някакво лице и изведнъж сме изненадани, че се появява служител на МВР. Той ще бъде наказан с цялата строгост на закона. Няма значение какъв е\", коментира вътрешният министър.\"От 50 000 души в МВР със сигурност има някой, който е влязъл в някакви схеми. Но ние имаме инспекторат, имаме вътрешна сигурност. Всеки полицай чувства, че във врата му диша друг полицай, но има такива случаи\", добави Валентин Радев. ", "date": "2017.09.29", "title": "Валентин Радев: Всеки полицай чувства, че във врата му диша инспектората"}
{"url": "http://www.novinite.bg/articles/150642/Chast-ot-fonda-na-Nacionalnata-biblioteka-e-unishtojen-zaradi-nedofinansirane", "text": "\r\nЗаради  част от  на Националната библиотека \"Св. св. Кирил и Методий\" е унищожен или неизползван. Това констатира  на , който е одитирал работата на библиотеката в период 2014-2016 г., пише БНТ. \r\nДейността на библиотеката е системно недофинансирана, е основната констатация в а, поради което част от библиотечният фонд е увреден, унищожен или неизползваем. Преобладаващата част от помещенията не са нито достатъчно осветени, нито климатизирани, в някои от които има течове, а поради недостиг на място и стелажи част от книгите са разположени на земята.\r\n", "date": "2017.09.29", "title": "Част от фонда на Националната библиотека е унищожен заради недофинансиране"}
{"url": "http://www.novinite.bg/articles/150634/Za-nezabavno-priemane-na-Balgariya-i-Rumaniya-v-Shengen-prizovavat-socialisti-v-EP", "text": "Председателят на групата на социалистите и демократите в Европейския парламент Джани Питела изпрати писмо до председателя на Европейския съвет Доналд Туск, в което призовава за незабавно приемане на България и Румъния в Шенген, пише БНТ. Питела настоява Туск да предприеме необходимите стъпки. Крайно време е да се престане с отношението към българите и румънците като към втора класа европейски граждани, добавя той.Водачът на социалистите в ЕП отбелязва, че задълбочени проверки вече са показали, че двете държави изпълняват условията за присъединяване към пространството без гранични проверки. По думите на Питела, отпадането на проверките по българските и румънските въздушни, морски и сухопътни граници ще бъде не само естествена стъпка към по-обединена Европа, но и ще помогне за затвърждаване на взаимното доверие в ЕС.", "date": "2017.09.29", "title": "За незабавно приемане на България и Румъния в Шенген, призовават социалисти в ЕП"}
{"url": "http://www.novinite.bg/articles/150624/Sotir-Cacarov-za-naznacheniyata-i-skandalite-vav-VSS", "text": "„Не може да има упреци, че изборите за нов Висш съдебен съвет (ВСС) са били манипулирани. Мисля, че бяха избрани достойни хора”, каза главният прокурор Сотир Цацаров.Той добави, че от тук нататък, ако има някакви упреци, всеки трябва да се сърди на собствения си вот, предаде NOVA. „Този ВСС трябва да работи и то по-добре от предния. Трябва да работи без междуличностните конфликти и обвиненията в лобизъм. И трябва да оправдае очакванията на тези, които са го избрали”, добави Цацаров.Относно ниската оценка на хората към магистратите и справянето с корупцията главният прокурор заяви, че скандалите се отразяват негативно върху целия облик на съдебната власт. „Гражданинът иска справедливост. Този дефицит на справедливост е навсякъде”, каза той.Главният прокурор коментира и още актуални теми - като съдебния процес срещу Цветан Василев и случая във Виноградец. Сотир Цацаров разкритикува и мудността на институциите при разкриването на престъпления. ", "date": "2017.09.29", "title": "Сотир Цацаров за назначенията и скандалите във ВСС"}
{"url": "http://www.novinite.bg/articles/150652/Beliyat-dom-razsledva-upotrebata-na-lichni-imejli-ot-visshi-slujiteli", "text": "Белият дом започна вътрешно разследване за случаи на използване от висши правителствени служители на личната им електронна поща за служебни цели, съобщи в. \"Политико\", предаде ДАРИК.Позовавайки се на четирима неназовани правителствени източници, \"Политико\" посочва, че разследването е започнало тази седмица, след като в медиите се появи информация, че зетят и съветник на президента Доналд Тръмп, Джаред Къшнър, и други високопоставени служители в Белия дом са използвали личните си имейли за служебни цели. В понеделник комисия към Камарата на представителите поиска от Белия дом информация във връзка с твърденията.Според медийна информация шестима приближени на Тръмп са използвали личните си имейли за служебни нужди, включително Къшнър и дъщерята на президента Иванка Тръмп, които според \"Политико\" ще бъдат в центъра на разследването. Списъкът включва също бившия началник на президентската канцелария Райнс Прибъс, бившия главен стратег на правителството Стивън Банън, един от ключовите съветници на Тръмп - Стивън Милър - и директора на Националния икономически съвет Гари Кон.Според \"Политико\" Къшнър в течение на седем месеца след встъпването в длъжност на Тръмп е използвал личната си поща, като е изпратил или получил над 100 електронни писма, свързани с работата му. Прибъс и Банън от време на време също използвали личната си поща за служебни цели. Милър и Кон са направили това няколко пъти, а Иванка Тръмп допускала тази практика и преди, и след като станала сътрудник в правителството. В предизборната кампания Тръмп остро критикуваше съперничката си Хилари Клинтън, че докато била държавен секретар, използвала личната си електронна поща за служебна кореспонденция.", "date": "2017.09.29", "title": "Белият дом разследва употребата на лични имейли от висши служители"}
{"url": "http://www.novinite.bg/articles/150643/Bojko-Borisov-v-Estoniya-Balgariya-ne-e-risk-za-evrozonata", "text": "България не е риск за еврозоната и заслужава да бъде в \"чакалнята\", защото отговаря на всички критерии за това. Това подчерта министър-председателят Бойко Борисов на среща с председателя на Европейския съвет Доналд Туск в Естония, съобщиха от пресцентъра на Министерския съвет, предава ДАРИК. Премиерът изтъкна добрите макроикономически показатели и отбеляза, че 2016 г. е първата фискална година с отчетен излишък след 2008 г. Той посочи също, че страната ни е трета след Естония и Люксембург с най-нисък държавен дълг като относителен дял от БВП.Борисов отбеляза ръста на българската икономика, на инвестициите и строителството у нас, развитието на бизнеса и значителния спад на безработицата, както и категоричната борба с контрабандата. Министър-председателят категорично заяви, че България ще работи за постигане на градивни компромиси по всички важни теми за Европейския съюз.\"Страната ни ще разчита на открит и партньорски диалог с всички държави-членки на Съюза по време на българското председателство\", подчерта българския премиер.По време на разговора с Доналд Туск българският министър-председател ясно подчерта, че по отношение на политиката към Западните държави очаква ясна перспектива, а не празни обещания. \"България, заедно с другите държави-членки на Европейския съюз, е чудесен медиатор и може да помогне за повече близост и разбиране между Балканите и Съюза\", допълни Борисов.Доналд Туск даде пълна подкрепа за приоритетите на България пред българския премиер. \"България е лидер и аз виждам усилията, които лично ти полагаш. Аз ще бъда зад теб и можеш да разчиташ на мен за всичко както по време на председателството, така и за влизането в \"чакалнята на еврозоната\", заяви председателят на Европейския съвет.", "date": "2017.09.29", "title": "Бойко Борисов в Естония: България не е риск за еврозоната"}
{"url": "http://www.novinite.bg/articles/150641/Stanaha-yasni-imenata-na-kandidatite-mejdu-koito-izbirat-naslednik-na-Kuneva", "text": "Четвъртото Национално събрание на ДБГ ще избира утре /30 септември/ председател на партията между Богдана Станоева и Димитър Делчев, съобщи пресцентърът на политическата сила, съобщава ДАРИК. Сегашното ръководство на формацията подаде оставка заради неуспешното представяне на Реформаторския блок на последните парламентарни избори.  След провеждането на събранията на местните структури на \"Движение България на гражданите\", най-много номинации за председател на партията получиха десет души, сред които и досегашният лидер Меглена Кунева. Даниел Вълчев и Найден Зеленогорски също бяха сред имената за поста. Националното събрание утре ще изслуша и отчет на председателя на ДБГ, както и ще приеме проект за политическа резолюция.", "date": "2017.09.29", "title": "Станаха ясни имената на кандидатите, между които избират наследник на Кунева"}
{"url": "http://www.novinite.bg/articles/150649/Karakachanov-iska-da-se-zabrani-finansiraneto-na-religiozni-obshtnosti-ot-chujbina", "text": "Трябва да забраним финансирането на религиозните общности, организации и вероизповедания от чужбина, заяви вицепремиерът и министър на отбраната Красимир Каракачанов. Така според него ще се ограничи и финансирането на радикални елементи, информира ДАРИК. Друга мярка трябва да бъде лицензирането на Висшия мюсюлмански институт в България и кадрите, които се готвят за мюсюлманското вероизповедание в България, да се обучават по програма, одобрена и контролирана от министерството на образованието, коментира той.Според Каракачанов дипломите на хора, завършили в чужбина, трябва да бъдат лицензирани от министерството на образованието, а не да бъдат назначавани за имами само от главното мюфтийство. Никакви чужди граждани не трябва да се допускат да проповядват каквато и да е религия в България, допълни той.Вицепремиерът планира през октомври да организира форум, на който въпросът да се дискутира с представители на прокуратурата, специалните служби, МВР. ", "date": "2017.09.29", "title": "Каракачанов иска да се забрани финансирането на религиозни общности от чужбина"}
{"url": "http://www.novinite.bg/articles/150660/Borisov-Po-kriterii-Balgariya-e-naj-nadejdnata-granica-na-Shengen", "text": "Премиерът Борисов обеща, че още следващата година ще има резултати от работата по електронното правителство и намаляването на административната тежест. Пред журналисти в Талин, където участва в Среща на върха в областта на цифровите технологии министър-председателят посочи Естония, която организира форума днес, като добър пример в тази сфера, информира ДАРИК. На въпрос за общата европейска отбрана премиерът Борисов отбеляза, че това е добра стъпка за България. \"Преди няколко месеца, когато заговорихме за обща европейска отбрана, беше като ерес, а сега вече френският президент говори за общи европейски сили. Постепенно в Европа се разбира, че никой не би ни мислил повече доброто от самите нас и че ако ние самите не се пазим и не се мобилизираме да го правим като обща европейска сила, ще бъдем лесна плячка\", каза министър-председателят. Той обърна внимание на военната индустрия в ЕС, където могат да се кооперират високите технологии и възможностите, които включително България има - и в корабостроителното дело, и в производството на сухопътни машини, и в тяхната реновация.\"Газовият ни хъб става много важен за Европа\", добави премиерът Борисов. По думите му България трябва да поеме търговията на газ от юга на европейския газов хъб \"Балкан\". Според Борисов е нужна и повече гъвкавост при взимането на финансови, икономически, енергийни и други решения в Европа. По отношение на Шенген и еврозоната, българският министър-председател изтъкна, че страната ни е покрила всички параметри, тези въпроси трябва да бъдат изговорени с всички и да се постигне консенсус. \"По критерии България е най-надеждната граница на Шенген, финансово-икономическите ни показатели са пример, борбата с контрабандата и корупцията също\", каза Борисов. Той изтъкна ръста на икономиката, стабилния фискален резерв, нулевата инфлация, ниската безработица. \"Трябва да продължим да си вършим работата в България\", категоричен беше премиерът.Министър-председателят Борисов изрази очакване всички негови колеги да приемат поканата да участват в Срещата на върха в София на тема „Западни Балкани“, която ще се проведе в рамките на българското председателство на Съвета на ЕС догодина.", "date": "2017.09.29", "title": "Борисов: По критерии България е най-надеждната граница на Шенген"}
{"url": "http://www.novinite.bg/articles/150647/Igra-na-kotka-i-mishka-mejdu-ispanskite-centralni-vlasti-i-katalunskoto-pravitelstvo", "text": "Испанското правителство предприе действия да гарантира, че отсъствието на премиера Мариано Рахой от неофициалната среща на върха в Талин няма да му попречи да предаде няколко послания на европейските си съюзници за референдума за независимост в Каталуния, пише NOVA. Държавният секретар по въпросите на Европейския съюз Хорхе Толедо отиде в естонската столица, където вчера имаше неофициална вечеря на лидерите, а днес има среща на високо равнище, посветена на цифровизацията. Той планира да влезе в контакт с националните делегации и европейските лидери в кулоарите на тези събития и да им предаде три послания, казват дипломатически източници, цитирани от \"Вангуардия\". Първо, референдум на 1 октомври няма да има. Второ, в Каталуния ще се възстанови законността. И трето, от понеделник ще започне диалог с каталунските власти. Колкото и да твърдят правителството в Мадрид и регионалните власти на Каталуния, че това е \"вътрешен въпрос\", каталунският конфликт се превърна в първостепенна грижа за Европа, пише най-високотиражният вестник в испанската автономна област. Борещата се за каталунска независимост организация \"Каталунско национално събрание\" даде инструкции на териториалните си структури да се явят на 1 октомври пред изборните секции, за да раздадат бюлетини и да организират избирателите, като ги накарат да формират \"гигантски и подредени опашки\" преди отварянето на секциите. Тя призовава гласуващите към \"мирна съпротива, никакво насилие и максимална дързост\", но в никакъв случай да не се опълчват на местната полиция Мосос д'Ескуадра, ако предприеме действия срещу организацията на референдума, пише каталунският в. \"Периодико де Каталуния\". Вестник \"Паис\" посвещава в днешния си брой редакционна статия на руските хакери, за които вчера съобщи, че помагат на сепаратистката кауза. Действайки от Русия - страна, чиито отношения със западния свят преминават през труден период заради анексията на Крим и подкрепата за въоръжените сепаратисти в Украйна, хакери решиха да се включат към каузата на борещите се за независимост. Целта е да се отслаби и дестабилизира Испания, четвъртата икономическа сила в еврозоната, пише вестникът и прави паралел с лансирания от Русия референдум в Крим в опит да се легитимира нахлуването в украинския полуостров.\"Високата цена на сепаратисткото безразсъдство\", е заглавието на редакционна статия в днешния брой на в. \"Мундо\". Че юридическата несигурност, предизвикана от сепаратистките действия \"всичко или нищо\", си върви с цена, която ще бъде платена от всички испанци - включително от каталунците - е нещо, което вече ни бе известно. За пръв път обаче испанската централна банка посочи Каталуния като фактор, който излага на директен риск растежа на испанската икономика. Така един регион, който години наред бе смятан за икономически локомотив на Испания, се превърна в препятствие за брутния вътрешен продукт заради регресивната идеология на национализма, пише \"Мундо\".Борещите се за независимост каталунски политически сили опитаха по всевъзможни начини да се опълчат на закона с надеждата, че реакциите на централните власти ще предизвикат в крайна сметка разбиране и съчувствие сред гражданското общество, пише баският вестник \"Корео\". Не е ясно доколко тази стратегия е повлияла като цяло на общественото мнение в Испания, но няма да сбъркаме, ако предположим, че сблъсъкът между инициативите за отцепване и контрамерките на правителството втвърдиха позициите на най-убедените сепаратисти, готови да продължат ескалацията на напрежението.Фактите обаче показват, че не е толкова просто да се предизвика едностранно отцепване в демократична държава. Всяко институционално действие, целящо да наруши законния ред с оправданието, че такава е волята на предполагаемото мнозинство, води до политическо и юридическо противодействие за възстановяване на същия този законен ред, пише базираното в Билбао издание.", "date": "2017.09.29", "title": "Игра на котка и мишка между испанските централни власти и каталунското правителство"}
{"url": "http://www.novinite.bg/articles/150654/Balgariya-ima-vsichki-predpostavki-da-bade-silna-v-elektronnata-targoviya", "text": "Форум E-commerce 4.0 събра на едно място редица експерти, които представиха най-новите тенденции в сферата на онлайн маркетинга, оптимизацията за търсачки, иновативни решения в логистиката, както и полезни платформи и инструменти за повишаване конкурентоспособността на всяка организация, занимаваща се с електронна търговия, предава ДАРИК. „България има всички предпоставки да се развива и да бъде силна в е – търговията“ - това каза Геннадий Воробьов, член на УС на IAB България и CEO на Netpeak България в рамките на форума E-commerce 4.0, който се проведе под бранда на MySuccess на 28 септември в хотел Балкан, София.Страната разполага с добро ниво по отношение на картови плащания, платежни услуги, лизингови условия, логистика, хостинг и бърз интернет, изтъкна той като част от предимствата.По думите му у нас има и много добри експерти по дигитален маркетинг, но сustomer success у нас е на много ниско ниво и трябва да се работи в тази посока.Елена Колева, продуктов мениджър в Нетинфо, представи добри практики от партньорството на Нетинфо и Грабо. Ива Димитрова, мениджър данъчен отдел Ърнст и Янг България представи данъчните предизвикателства пред е – търговията, както и спецификите, които стоят пред законодателството в две насоки – е-облагане на стоки и е-облагане на услуги.Атанас Начков, юрист в Европейски потребителски център България показа онлайн платформата за решаване на спорове към Европейската комисия, механизмът й на действие и посочи няколко добри практики за онлайн търговците, които е добре да приемат, за да избегнат спорове с потребители.В рамките на форума свои примери от практиката показаха още Еконт, Декатлон и Fashion Days, а в следобедната част се проведе уъркшоп за онлайн търговци. ", "date": "2017.09.29", "title": "България има всички предпоставки да бъде силна в електронната търговия"}
{"url": "http://www.novinite.bg/articles/150661/Vatreshniyat-ministar-se-pohvali-po-malko-prestapnost-poveche-razkriti-sluchai", "text": "Престъпността в страната намалява с 4%. С данните се похвали вътрешният министър Валентин Радев по време на парламентарния контрол. В същото време разкриваемостта се е повишила с 6%. Информацията се базира на първите осем месеца от годината, сравнени със същия период на 2016-а.За справяне с битовата престъпност първо са направени промени в Закона за частната охранителна дейност и Закона за МВР. Създаде се и постоянен екип, който обезпечава координацията, контрола и взаимодействието между полицейските структури в страната - неща, които са някак отзад и не се забелязват, каза министърът. По думите му се подобряват кадровият и материалният ресурс, акцентира се върху професионалното обучение на полицейските служители. Продължава процесът на оборудване на полицейските структури с автомобили за нуждите на Охранителна полиция и Пътна полиция, каза министърът.Най-много отвличания – 11, са се случили през 2009 г. След това има рязък спад, стана ясно още от обясненията на вътрешния министър. Той увери, че работата по отвличането на Андриан Златков не е спряла.  ", "date": "2017.09.29", "title": "Вътрешният министър се похвали: по-малко престъпност, повече разкрити случаи"}
{"url": "http://www.novinite.bg/articles/150645/S-nad-7-pada-cenata-na-gaza-parnoto-nyama-da-poevtinee", "text": "С 7, 29% намалява цената на газа през четвъртото тримесечие на годината, реши днес Комисията за енергийно и водно регулиране. Въпреки това няма да има промяна в цената на парното, категоричен е Иван Иванов, председател на КЕВР, информира ДАРИК. Причината за това е новият тарифен модел на преноса на газ, който засяга ТЕЦ-овете. На практика поевтиняването на газа за топлофикациите ще бъде в рамките на 3-4%. Ако беше над 5%, тогава услугата щеше да поевтинее, обясниха от КЕВР. Иванов обаче не са ангажира с позиция дали от следващата година парното ще поскъпне.След днешното решение битовите потребители на газ също ще ползват по-евтина суровина, увери той. ", "date": "2017.09.29", "title": "С над 7% пада цената на газа, парното няма да поевтинее"}
{"url": "http://www.novinite.bg/articles/150639/Twitter-saobshti-za-reklamni-postove-finansirani-ot-Rusiya", "text": "Микроблог услугата Twitter е информирала Конгреса на САЩ за рекламни обяви, публикувани чрез акаунти на руската телевизия Ар Ти (бившата \"Раша тудей\") и ориентирани според социалната мрежа към американската аудитория. Twitter съобщи това, след като неин представител бе изслушан от законодатели в САЩ, предаде ДАРИК.Миналата година Ар Ти, обвинена от Вашингтон в стремеж да повлияе върху президентските избори през 2016 г., \"е рекламирала 1823 туита, насочени безспорно или вероятно към американския пазар\", цитира Франс прес съобщение на Twitter.АФП напомня неколкомесечните вече критики срещу социалните мрежи, че са съдействали за разпространение на руска пропаганда по време на избирателната кампания, довела до победата на Доналд Тръмп. Предположенията за руска намеса в изборите се разследват от Конгреса и от специален прокурор.По данни на Twitter телевизия Ар Ти е похарчила миналата година малко над 274 000 долара за реклама в САЩ.Социалната мрежа настоява, че по време на президентските избори старателно е премахвала постове, целящи намеса в изборния процес - например лъжливи съобщения, чиито автори предлагали на избирателите да гласуват чрез есемеси. \"Не сме установили акаунтите, свързани с такива действия, да имат явен руски произход\", подчертава Twitter.Кремъл няма никакво отношение към публикуването на политическа реклама в мрежата Facebook и не знае кой стои зад подобни поръчки, заяви преди седмица Дмитрий Песков, прессекретар на руския президент. Руската страна никога не е участвала в подобно нещо, каза пред журналисти Песков, коментирайки съобщения, че Facebook ще предостави на американския Конгрес данни за политическа реклама, поръчана от Русия.", "date": "2017.09.29", "title": "Twitter съобщи за рекламни постове, финансирани от Русия"}
{"url": "http://www.novinite.bg/articles/150644/Elena-Joncheva-Vav-vseki-grad-ima-po-edin-sudjuk", "text": "Обвинения в шуробаджанащина по случая в Хасково се чуха днес от парламентарната трибуна. Елена Йончева от БСП показа схема за конфликт на интереси в общината и посочи хората, свързани с депутата от ГЕРБ Делян Добрев. Той заяви, че от всички служители в общината има една братовчедка и двама души, на които е кум, съобщи БНТ. Елена Йончева, БСП: Днес във всеки един град има по един суджук. Днес във всяка една община има по един феодал, който упражнява властта си и извън своята власт. Примерът в Община Хасково е повече от шуробаджанащина. Извършена е безскрупулна и нагла схема за подчиняване на общината от един роднинско-приятелски кръг. С ясна цел - търговия с обществен ресурс.Делян Добрев, ГЕРБ: Госпожо Йончева, ставате за смях. В тази ваша диаграма, която показахте тук, сте изпуснали един много важен човек. Това е президентът Румен Радев. Знаете ли, че аз съм повече съученик с президента Румен Радев, отколкото със заместник-кмета Милена Трендафилова. Защото аз и президентът Румен Радев сме учили в едно и също училище в Хасково, а с Милена Трендафилова никога не сме учили в едно и също училище. Във всяко едно министерство, във всяка една агенция в София, във всяка една държавна структура имам съученици.", "date": "2017.09.29", "title": "Елена Йончева: Във всеки град има по един \"суджук\""}
{"url": "http://www.novinite.bg/articles/150630/Mareshki-ostana-bez-edno-ot-krasivite-si-ostrieta-v-parlamenta", "text": "Парламентът прекрати пълномощията на депутата от парламентарната група на \"Воля\" Нина Миткова от Пловдив. Тя подаде оставка на 27 септември по лични причини, съобщи ДАРИК.Депутатите продължават работа с първо четене на промени в Закона за лова и опазване на дивеча. В парламентарния контрол от 11.00 ч. ще участват вицепремиерите Валери Симеонов и Красимир Каракачанов, както и министрите Валентин Радев, Теменужка Петкова, Владислав Горанов, Боил Банов и Николай Нанков. ", "date": "2017.09.29", "title": "Марешки остана без едно от красивите си остриета в парламента"}
{"url": "http://www.novinite.bg/articles/150622/KEVR-obyavyava-cenata-na-gaza-ot-1-oktomvri", "text": "Комисията за енергийно и водно регулиране ще обяви днес решението си за цената на газа от 1 октомври, информира ДАРИК.  В началото на септември Булгаргаз поиска суровината да поевтинее с 7.29 процента.От регулатора са склонни на по-ниска цена на газа. Крайната цена на синьото гориво зависи и от новата тарифа на достъп до газопреносната мрежа, която влиза в сила от октомври. ", "date": "2017.09.29", "title": "КЕВР обявява цената на газа от 1 октомври"}
{"url": "http://www.novinite.bg/articles/150629/Oficialno-Pamporovo-ostava-bez-pojarna-slujba", "text": "Зимният курорт Пампорово остава без пожарна служба, бе съобщено от ръководствата на Главна дирекция „Пожарна безопасност и защита на населението“, за което съобщава ДАРИК. Все още не се знае точно кога ще бъде закрита пожарната в курорта, но със сигурност за предстоящия зимен сезон тя няма да функционира.„На територията на област Смолян, единствено пожарната служба в Пампорово ще бъде закрита. Това е което мога да кажа на този етап, а кога точно ще се случи, зависи от чисто технически и документални подробности, но се очертава за предстоящият сезон там да няма служба“, коментира старши комисар Красимир Шотаров - директор на дирекция „Оперативни дейности”. Според него, службите в Баните и Неделино се запазват и въобще не е било на дневен ред тяхното закриване. „Нещо повече, условията в Неделино ще бъдат подобрени“, категоричен бе старши комисар Шотаров.Синдикатите в МВР алармират от доста време за съкращаването на противопожарни служби в страната, като дори в Неделино се сформира Инициативен комитет за спасяване на пожарната служба там, като бяха готови да доокомплектоват нарядите с доброволци. Пожарникарите от Пампорово ще бъдат преназначени в други служби, а курортът ще бъде покриван от пожарните в Смолян и Чепеларе.Времето за реакция на огнеборците ще е от 7 до 12 минути, твърдят от ръководството на пожарната.", "date": "2017.09.29", "title": "Официално: Пампорово остава без пожарна служба"}
{"url": "http://www.novinite.bg/articles/150640/Delyan-Dobrev-za-Haskovo-gejt-Imam-bratovchedka-i-dvama-kumci-raboteshti-v-obshtinata", "text": "Съжалявам, че номинирах Добри Беливанов за кмет на Хасково, заяви областният председател на ГЕРБ и депутат Делян Добрев. \"От 247 души, които работят в общината, един ми е близък роднина - Росица Гаргова, първа братовчедка, на двама съм кум, един от които е и заместник-кмет - Евгени Консулов\", обясни той.Той добави, че кумецът му Консулов бил най-подготвеният човек в областта за работа с европейските фондове. Добрев съобщи, че от повече от година двамата заместник-кметове са били подложени на натиск, и попита защо скандалът е избухнал след като в понеделник те са подали оставки, а не преди година или повече. Явно, заключи той, се е чакал удобен момент за тази политическа атака.Депутатът отрече да е бил съдружник във фирми както с Консулов, така и с другия зам.-кмет Милена Трендафолова, с която не били и съученици, каквито твърдения са се появили. Пак бих препоръчал тези хора, гордея се с тях, категоричен е Делян Добрев. Той подчерта, че благодарение на тях, на екипа на общината, на заместниците на Беливанов, в последните две години общината има инвестиции за 140 млн.лв., които са много повече в сравнение с последните 20 години.Освен това градът бил рекордьор по ниска цена на квадратен метър за саниране, като за 11 блока, които ще се оздравяват оттук нататък, имало подадени 120 оферти. Двамата заместник-кметове, по думите на областния координатор на ГЕРБ, са ходили от врата на врата да агитират хората да се възползват от възможността да рехабилитират жилищата си. Не съжалявам, че снехме доверието си от Беливанов, което предизвика тази вълна от инсценирани скандали, разграничаваме се от него, защото искаме да бъдем честни с избирателите, обясни Делян Добрев. Дали обаче кметът ще подаде оставка, било негова работа. Депутатът припомни, че в момента Добри Беливанов е налуксозна екскурзия с бизнесмена Иван Стаматов, който, по думите му, имал редица договори с общината, а кметът не вземал сам решенията си.Според информация, с която Добрев разполагал, в общината имало върху печат подписа на Добри Беливанов. Как може подписът на кмета да стои някъде в общината и, докато той е в чужбина, да се подпечатват документи и подписват от негово име, коментира Делян Добрев. За пример той даде уведомление от сряда на самия кмет до председателя на общинския съвет, парафирано с подписа му върху печата, докато е в чужбина. Това ми звучи като безстопанственост, заключи Делян Добрев.", "date": "2017.09.29", "title": "Делян Добрев за Хасково гейт: Имам братовчедка и двама кумци, работещи в общината"}
{"url": "http://www.novinite.bg/articles/150626/GERB-dade-haskovskiya-kmet-na-policiyata", "text": "„Коалиция за Хасково” в местния парламент поиска оставката на кмета Добри Беливанов и разпускане на Общинския съвет. Това стана по време на редовното заседание на местния парламент, което върви и в момента.Искането е заради управленската криза, съобщава ДАРИК. Председателят на Общинския съвет Таня Захариева е пуснала сигнал вчера до полицията относно кмета Добри Беливанов. По думите й, уведомлението за удължаване на отпуска си, което е изпратил Беливанов от чужбина било парафирано с печат-подпис. Това обстоятелство според Захариева е странно.Общинските съветници упълномощиха Милена Трендафилова да изпълнява задълженията на кмет до завръщането на Добри Беливанов.", "date": "2017.09.29", "title": "ГЕРБ даде хасковския кмет на полицията"}
