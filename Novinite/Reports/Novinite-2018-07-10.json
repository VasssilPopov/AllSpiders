{"url": "https://www.novinite.bg/articles/161856/Obyaviha-bedstveno-polojenie-v-Borovan-Hajredin-i-Miziya", "text": "Бедствено положение в общо три общини - Борован, Хайредин и Мизия, обяви областният управител Малина Николова. Въведен е в действие Областният план за защита при бедствия. Във връзка с обилните валежи от дъжд и опасността от преливане на язовири, бедственото положение е в сила от 10.00 ч. днес до 21.00 ч. на 16 юли. В непрекъснат режим на работа са Областният съвет за сигурност и щабът за изпълнение на Областния план за защита при бедствия. Кметовете на общините Хайредин, Борован и Мизия са задължени да предоставят информация за обстановката на всеки два часа на оперативния дежурен при Областния съвет за сигурност. Към момента няма данни за опасност за населението. Тази нощ огромно количество дъжд се изсипа като приливна вълна в Мизия и наводни приземни етажи и мазета на къщи, изрови улици и направи два квартала непроходими. Заради наноси и кал временно бе затворен за движение пътя между Мизия и Оряхово.", "date": "2018.07.10", "title": "Обявиха бедствено положение в Борован, Хайредин и Мизия"}
{"url": "https://www.novinite.bg/articles/161841/Avariya-na-ChEZ-ostavi-yujnata-chast-na-Sofiya-bez-tok", "text": "Хиляди домакинства в София са без ток заради тежка авария, съобщиха от пресцентъра на ЧЕЗ.Става дума за инцидент със 110-киловолтово съоръжение на Електроенергийния системен оператор, заради който е изключена подстанция „Студентски град”.Без електрозахранване в момента са Студентски град, Драгалевци, Симеоново, Витоша, Киноцентър, Бояна, Ярема, Железница, Бистрица, Малинова долина и др.Работи се по отстраняване на аварията.", "date": "2018.07.10", "title": "Авария на ЧЕЗ остави южната част на София без ток"}
{"url": "https://www.novinite.bg/articles/161842/Naj-golyamoto-sabitie-na-evropejskata-morska-obshtnost-s-prestijna-nominaciya", "text": "Най-голямото годишно събитие на морската общност - „Европейски морски ден“, получи заслужена номинация от Морските Оскари, които ще бъдат връчени на 17 август в курорта Златни пясъци. Престижната двудневна конференция, която се провежда ежегодно в различни държави, бе част от календара на българското председателство на Съвета на Европейския съюз. У нас тя се проведе на 31 май и 1 юни т.г. в Бургаския свободен университет. Повече от 800 участника от цяла Европа, наред с министри от всички черноморски държави, Еврокомисарят по околната среда г-н Кармену Вела, политици, областни управители, кметове, представители на национални и европейски агенции и институции, учени и морски експерти, НПО, рибарски сдружения и други, бяха част от събитието. Мащабната конференция бе организирана от Община Бургас, Министерство на транспорта, информационните технологии и съобщенията и Генерална дирекция Морско дело и рибарство на Европейската комисия. След проведен конкурс за обществена поръчка на община Бургас, фирма Меркурий-97 ЕООД бе избрана за изпълнител по „Организация, управление и логистика\" на събитието. Целта на мероприятието бе да повиши видимостта на морските бизнес сектори и да промотира интегриран подход към разрешаването на морските въпроси.По време на работните срещи на конференцията бяха засегнати актуални теми, свързани с устойчивостта на дейностите по опазване на океаните и моретата на планетата. Наред с конференцията, се проведе и изложение, на което участниците представиха резултатите от своята работа. За първи път Европейският морски ден  е организиран през 2008 г., а досега домакини са били Брюксел, Рим, Гьотеборг, Атина, Бремен и др.  Най-добрите постижения в морския ни регион са номинирани от партньорите на четвъртото издание на Морските Оскари 2018 , припомнят организаторите на морските награди VIP Communication PR. \r\nОсновна цел на годишните награди Marine Lifestyle Awards 2018 е да подпомогнат популяризирането и отличаването на добрите практики и успехи на Черноморските компании. Конкурсът има и социално измерение - целогодишната кампания на PR-агенция ВИП Комюникейшън е за подпомагане на социално слаби отличници, които искат да останат да учат и да работят в България. Под патронажа на Ротари Клуб Самоков и ERP-Academy.  \r\n\r\n\r\n", "date": "2018.07.10", "title": "Най-голямото събитие на европейската морска общност с престижна номинация"}
{"url": "https://www.novinite.bg/articles/161833/Ogranicheniya-na-magistrala-Trakiya-v-posoka-Burgas-zaradi-remonti", "text": "Шофьорите трябва да се движат с повишено внимание, предупреждават от АПИ Движението в посока Бургас при км 94 на магистрала \"Тракия\" се осъществява само в изпреварващата лента поради ремонтни дейности, съобщиха от АПИ, цитирани от БГНЕС. Шофьорите трябва да се движат с повишено внимание и съобразена скорост, спазвайки пътната сигнализация.", "date": "2018.07.10", "title": "Ограничения на магистрала \"Тракия\" в посока Бургас заради ремонти"}
{"url": "https://www.novinite.bg/articles/161834/Prodaljava-izdirvaneto-na-6-godishnoto-momiche-ot-Panagyurishte", "text": "Продължава издирването на 6-годишното момиче от Панагюрище, което е в неизвестност от неделя, съобщи говорителят на ОД МВР- Пазарджик Мирослав Стоянов. В днешните действия са включени полицаи и пожарникари от Панагюрище и доброволци.Групите ще обхождат части от река Луда Яна от Панагюрище до с. Попинци, където има образувани заливи или места, обрасли с повече растителност.Служители на РУ-Пазарджик и отдел \"Охранителна полиция\" заедно с две следови кучета ще претърсват реката срещу течението от района на село Цар Асен по посока на с.Попинци.В резултат на падналите обилни валежи от снощи и през цялата нощ нивото на реката се е покачило, което заедно с пресечения и обрасъл с растителност терен, създава допълнително затруднение на групите за издирване, посочи Стоянов.", "date": "2018.07.10", "title": "Продължава издирването на 6-годишното момиче от Панагюрище"}
{"url": "https://www.novinite.bg/articles/161829/Vojnata-po-patya-vze-tri-jertvi", "text": "Трима са загиналите и двайсет и двама ранените при пътни инциденти у нас през изминалото денонощие. Това съобщиха от пресцентъра на МВР. Общо са регистрирани 20 ПТП. В София са станали три тежки катастрофи и 60 леки, трима души са ранени.", "date": "2018.07.10", "title": "Войната по пътя взе три жертви"}
{"url": "https://www.novinite.bg/articles/161850/Chistyat-1000-dajdopriemni-shahti-i-ulichni-otoci-vav-Veliko-Tarnovo", "text": "Ново почистване на дъждоприемните шахти и уличните отоци започна във Велико Търново. Близо 1000 съоръжения ще бъдат отворени, за да бъде осигурена максимална проводимост преди следващия период на валежи. Дейността включва изгребване на наносите, извършвано от служители на общинското предприятие „Зелени системи“, както и т.нар. „продухване“ със специализирана техника. Най- честата причина за запушване или за затрудняване на отичането на водата се оказват многобройните опаковки и найлонови торбички, изхвърлени по улиците. Работата започна от кв. „Чолаковци“, а днес са обхванати улиците „Възрожденска“ и „Бачо Киро“. Постепенно екипите на ОП „Зелени системи“ ще обходят целия град. Работи се и по сигнали, подавани от великотърновци. Настоящото почистване на дъждоприемните шахти и уличните отоци е поредното от началото на годината и се прави преди и след всеки период на валежи.", "date": "2018.07.10", "title": "Чистят 1000 дъждоприемни шахти и улични отоци във Велико Търново"}
{"url": "https://www.novinite.bg/articles/161853/Tukan-se-izlyupi-za-prav-pat-v-Stolichniya-zoopark", "text": "За пръв път в Столичния зоопарк и като цяло – в България, се излюпи яйце на двойката редки птици тукан. Малкото вече напусна гнездото и прави първи опити да лети. Туканчето може да бъде видяно от посетителите на Зоопарка във фазанерията в сектор \"Птици\". Птицата е най-дребният представител на туканите от вида зелени аракари. Малкото туканче е поредното бебе родено това лято в Столичния зоопарк. Колекцията на зоопарка се попълни с две малки на изключително редките египетски лешояди, четири бебета сурикати, антилопа кана и лемурче. В момента в Столичния зоопарк тече мащабен ремонт и разширение на сектора на маймуните. Той предвижда обособяването на 13 нови експозиционни зони, които ще бъдат разположени на площ от пет до десет пъти по-голяма от тази на досега съществуващите заграждения. Новите външни пространства ще са богато озеленени, като се запази максимално съществуващата дървесна и храстова растителност. Предвидено е поставяне на подходящо допълнително обогатяване и аранжировки – съоръжения за катерене, дървени площадки, въжета и естествени скални масиви, които ще осигурят на животните среда, възможно най-близка до тази в естествените им обитания.", "date": "2018.07.10", "title": "Тукан се излюпи за пръв път в Столичния зоопарк"}
{"url": "https://www.novinite.bg/articles/161837/Sled-grabeja-Razdavat-pensiite-v-Svetovrachene", "text": "От днес до 20 юли ще бъдат изплащани пенсиите на възрастните хора в село Световрачене, където вчера маскирани мъже нахлуха в пощенския клон в селото. Те са успели да ограбят между 2000 и 3000 лева. Обирът е станал в момент, когато в района е имало възрастни хора, които са чакали да получат пенсиите си. Нападателите са били с маски и въоръжени, твърдят източници от МВР.„Три лица с маски. Единият с бухалка, другият с кози крак, третият с пистолет, влизат и отнемат около 3 хиляди лева от току-що заредените пари за раздаване на пенсиите“, каза Иван Каназирски – началник на Второ РПУ в София.Маскираните са влезли през задния вход и пред очите на чакащите пенсионери са нападнали двете касиерки и са взели част от парите за изплащане на пенсиите им.Жена, която е станала очевидец, разказа, че касиерката е изпищяла, а след това мъж с маска на лицето е започнал да я дърпа и удря.", "date": "2018.07.10", "title": "След грабежа: Раздават пенсиите в Световрачене"}
{"url": "https://www.novinite.bg/articles/161858/Naj-mnogo-kandidati-za-Psihologiya-v-SU", "text": "7 104 са кандидатите, подали документи за прием в най-старото висше училище СУ \"Св. Климент Охридски\". На първо място сред посочените от най-много кандидати специалности е „Психология“. На второ място е „Комуникационен мениджмънт“, една от новите бакалавърски програми на Софийския университет, обучението в която ще започне през следващата учебна година. Третото място, както и през миналата година, заема специалността „Публична администрация“. На следващите места кандидатите са поставили „Компютърни науки“, „Английска филология“, „Софтуерно инженерство“, „Социология“, „Българска филология“, „Информационни системи“ и „Информатика“. От 11 юли до 13 юли 2018 г. новоприетите студенти имат следните възможности: - да се запишат в специалността, в която са класирани на първия етап. Научна конференция за подвига на Хаджи Димитър и Стефан Караджа Националната научна конференция „150 години от подвига на четата на Хаджи Димитър и Стефан Караджа“ ще се състои днес, 6 юл... Прочети повече Записването се извършва в отдел „Студенти“ на факултета, в който кандидатите са приети. Документите за записване се закупуват в книжарниците в Ректората. Освен тях трябва да бъдат представени оригинал и копие на дипломата за средно образование, лична карта, документ за платена семестриална такса, квитанция за платена такса за електронна студентска карта, три паспортни снимки, формуляр за записване на новоприети студенти (изтегля се от страницата на Софийския университет и се попълва) и декларация за здравно осигуряване, която се получава при записване. - да потвърдят в специалността, в която са класирани на първия етап – при потвърждаването оригиналната диплома за средно образование се депозира в съответния факултет; - приетите по първото си желание кандидати се записват в специалността без право да потвърждават за участие в следващи класирания. Започва приемът на документи за класиране на кандидат-студентите в СУ На 18 юни в 8.30 часа започва приемът на документи за класиране на кандидат-студентите за учебната 2018/2019 г. в Софийския университ... Прочети повече Неприетите от първия етап кандидати участват автоматично в следващия етап на класирането. Вторият етап на класирането ще бъде обявен на 17 юли 2018 г. В него участват потвърдилите от първия етап кандидати, за които е възможно прекласиране в по-предна желана специалност, посочена в състезателния картон, и некласираните кандидат-студенти. От 18 до 20 юли 2018 г. включително класиралите се от втория етап кандидати трябва да потвърдят или да се запишат в избраната специалност. На 24 юли 2018 г. ще бъде обявен третият етап на класирането. Записването за него е окончателно и трябва да бъде направено в периода 25-27 юли 2018 г. включително.", "date": "2018.07.10", "title": "Най-много кандидати за \"Психология\" в СУ"}
{"url": "https://www.novinite.bg/articles/161859/Jordanka-Fandakova-proveryava-novoizgrajdashtoto-se-depo-na-Metropoliten", "text": "Кметът на София Йорданка Фандъкова ще посети на 11 юли в 12.30 часа новоизграждащото се депо на Метрополитен, където ще види първия пристигнал в София влак за третата линия на метрото. Депото се намира на ул. Житница“ / на територията на гараж Земляне/. По –късно ще инспектира и строителството на метростанцията на кръстовището на булевардите „България“ и „Гешов“.", "date": "2018.07.10", "title": "Йорданка Фандъкова проверява новоизграждащото се депо на Метрополитен"}
{"url": "https://www.novinite.bg/articles/161838/Praskat-sreshtu-komari-v-Pleven", "text": "Община Плевен съобщава, че в периода от 11 до 13 юли, при благоприятни атмосферни условия, ще бъде извършена наземна обработка с топъл аерозол срещу комари. Обработката на площите ще бъде вечер и нощем - от 20.30 до 00.30 ч., и ще обхване жилищните квартали и централната част на града. Предупреждават се пчеларите да затворят пчелните семейства в обявения период.", "date": "2018.07.10", "title": "Пръскат срещу комари в Плевен"}
{"url": "https://www.novinite.bg/articles/161831/5-lyubopitni-fakta-za-App-Store", "text": "Тази година, по време на WWDC (годишната конференция на разработчиците на Apple), базираната в Купертино компания се възползва от възможността и показа впечатляваща статистика за своя магазин за приложения App Store. От androidpit описват App Store с цифри, които със сигурност ще ви изненадат. 10 години от създаването на App Store App Store ще отбележи десетия си рожден ден през тази година. На 10 юли 2008 година стартира окончателната версия на App Store, която имаше само 500 приложения. Десет години по-късно App Store не спира да се развива и да е предпочитаното място за пуликуване на приложения от страна на разработчиците. 500 милиона посетители Всяка седмица App Store отчита по 500 милиона посетители. Главният изпълнителен директор на Apple, Тим Кук, се възползва от възможността да посочи, че това е най-големият наличен магазин за приложения. 20 милиона разработчици За Apple работят 20 милиона разработчици от цял свят. 100 милиарда долара От създаването на App Store до днес, Apple е изплатила 100 милиарда долара на разработчиците си. 118 държави Всяка година броят на разработчиците за Apple се увеличава в целия свят. На този етап те са от 118 държави, но скоро компанията ще завладее целия свят. Разработчиците от 77 държави присъстваха на WWDC, което е рекорд за конференцията.", "date": "2018.07.10", "title": "5 любопитни факта за App Store"}
{"url": "https://www.novinite.bg/articles/161832/185-dushi-preminaha-bezplatni-pregledi-na-belite-drobove-v-stolicata", "text": "185 души се възползваха от безплатните прегледи на белите дробове, проведени през първия етап на профилактичната кампания в София. Скирнингът се провежда от  Сдружение “Национална асоциация за профилактика на белодробните болести“ с подкрепата на Столична община. Безплатните профилактични прегледи се извършват два пъти в месеца със специализирана апаратура, предоставена от общинската Втора градска болница и Сдружението. Прегледите се провеждаха във Втора МБАЛ и 12 ДКЦ в ж.к. Люлин, след предварителни записвания. При няколко столичани, преминали скрининг на белите дробове, лекарите са се усъмнили за злокачествени заболявания и са насочили пациентите незабавно за допълнителни изследвания и лечение. Най-много от прегледаните са с установена хронична обструктивна белодробна болест (ХОББ), други - с изменения, насочващи към туберкулоза или пневмония, а при трети е установена сърдечна недостатъчност. Всички са били насочени към специализирани здравни заведения или са им изписани медикаменти за лечение.На зададени въпроси от медицинския екип, близо 80% от пациентите /вкл. пушачи/ са отговорили, че не са съгласни да се пуши в заведенията.Прегледите са съобразени с изискванията на СЗО за доброволен скрининг. Вторият етап от скрининговата кампания ще се проведе през есента. Столична община и Сдружение “Национална асоциация за профилактика на белодробните болести“ предварително ще обявят телефони за записване и лечебните заведения, в които ще се  правят безплатните прегледи.Провеждането на скринингови изследвания е изключително важно за ранната диагностика на заболяванията. Столична община има и други програми за профилактични прегледи за злокачествени заболявания като рак на млечната жлеза и рак на простата с цел превенция. ", "date": "2018.07.10", "title": "185 души преминаха безплатни прегледи на белите дробове в столицата"}
{"url": "https://www.novinite.bg/articles/161825/Dneven-horoskop-za-vtornik", "text": "Окуражаването, което очаквате от много време, пристига - въпреки че ще трябва да го намерите. Хората ще се грижат за вас и ще ви подават ръка, ако имате нужда. Вие сте в сърцата на много хора и всички те ви разбират много добре. Въпреки разнообразието от възможности за избор, които ще бъдат поставени пред вас в началото на деня, всичко ще се случва плавно през днешния ден. Възползвайте се от голямото спокойствие днес и бъдете по-отзивчиви. Днес ще се чувствате изключително ограничени. Сякаш сте заключени в клетка и влагате всичките си сили, за да се освободите. Напрежението е огромно, но скоро ще се върнете към ежедневието си и всичко ще бъде наред. Вижте повече: ", "date": "2018.07.10", "title": "Дневен хороскоп за вторник"}
{"url": "https://www.novinite.bg/articles/161864/Kakvi-sa-prichinite-za-avariyata-v-Sofiya-sled-koyato-maj-e-s-opasnost-za-jivota", "text": "Токов удар остави за около час 10 квартала в София без ток. В резултат на инцидента един човек е тежко ранен. Мъжът е работил на строителен обект в столичния квартал Витоша. Сред засегнатите квартали от липсата на електричество бяха Симеоново, Витоша, Драгалевци и Студенски град. По време на строителни работи  е скъсана жица на далекопровод, което е причинило токов удар, уточняват от електроенергийния системен оператор. \"Пострадалият е работник в строителна фирма, която е изпълнявала в близост до нашето съоръжение обект. В момента се изяснява по какъв начин точно пострадалият е прехвърлил някакво въже или кабел от проводниците и по  този начин е попаднал под напрежение\", каза Ето Ангелин Цачев, директор на ЕСО.Пострадалият работник е откаран в \"Пирогов\", където лекарите се борят за живота му. \"Медиците действаха изключително бързо. Констатираха тежкото състояние на пациента, раните му получиха първична обработка. Към този момент е в реанимацията към Клиниката по изгаряния. Има пряка опасност за живота му\", информира говорителят на \"Пирогов\" Мария Пойразора. Главната инспекция по труда също проверява случая. От ЕСО обявиха, че причината за инцидента е превишаване на габарита на елктропровода от страна на строителната фирма.", "date": "2018.07.10", "title": "Какви са причините за аварията в София, след която мъж е с опасност за живота?"}
{"url": "https://www.novinite.bg/articles/161849/bezugrizeniya-pechelete-s-Ariana-Radler-00", "text": "От 10 юли стартира новата игра на Ариана, която ще позволи на последователите на профила на Ариана - , които публикуват една снимка или повече, да участват за спечелването на разнообразни награди.За всеки, който покаже как спортува, почива, пътува или работи, докато консумира Ариана Радлер 0.0%, и може да бъде открит по съответните хаштагове, е предвидена възможността да спечели един от 5 ваучера за торта по избор от сладкарници Неделя, 5 ваучера за книги от книжарници Сиела, 5 ваучера за спортна екипировка от Декатлон и 5 ваучера за гориво от Петрол.Всяка от наградите е на стойност 30 лв.Дали лятото ще бъде горещо, приятно, спортно, спокойно, леко или интензивно, наситено, безгрижно, прохладно зависи само от желанието да се опита Ариана Радлер 0.0% с малина или лимон. Играта продължава 4 седмици.За участие е необходимо да се публикува/т снимки със съответния хаштаг - #безугризения Печелившите се избират на 06 август на лотариен принцип. Техните имена се обявяват в деня на изтеглянето в Instagram профила на Ариана.", "date": "2018.07.10", "title": "#безугризения  - печелете с Ариана Радлер 0.0%"}
{"url": "https://www.novinite.bg/articles/161823/Obir-v-Cherepishkiya-manastir", "text": "За кражба от Черепишкия манастир е съобщил на тел. 112 игуменът на манастира. Пристигналите по сигнала полицаи установили, че неизвестно лице е проникнало през незаключена врата в храма на манастира. Обирът е станал в нощта срещу 9 юли. Откраднати са дървена кутия с дарения и икона.Размерът на нанесената щета, по данни на игумена, възлиза на 300 лв. По случая в РУ-Мездра и образувано досъдебно производство.", "date": "2018.07.10", "title": "Обир в Черепишкия манастир"}
{"url": "https://www.novinite.bg/articles/161845/Zadarjaha-dvama-avtokradci-v-stolicata", "text": "Столични полицаи задържаха двама, съпричастни към кражба на луксозен автомобил. Криминално проявените и осъждани мъже са арестувани, докато разкомплектовали „Порше Кайен“. Наложени са им постоянни мерки за задържане.Оперативните действия стартирали, след като на 29 юни ползвателят на „Порше Кайен“ сигнализирал в полицията, че е бил откраднат джипа му, паркиран в ж.к. „Света Троица“. В хода на операцията за издирване на превозното средство, служители от сектор „Престъпления, свързани с  МПС“ - СДВР задържали двама мъже в гаражна клетка на бул. „Рожен“. Столичаните - на 34 и 36 години, с множество криминалистически регистрации за различни престъпления и осъждани - били арестувани, докато разкомплектоват откраднатия автомобил.При процесуалните действия, последвали в рамките на образуваното досъдебно производство, в гаража и колите, ползвани от задържаните, полицаите открили множество инструменти и вещи, свързани с престъпната дейност на извършителите. Иззети са включително електронни устройства за заглушаване на радио честоти, ключове за автомобили, документи.След доклад на събраните материали в Софийската районна прокуратура, двамата задържани са привлечени като обвиняеми за престъпление по чл. 215 от НК. Наложени са им постоянни мерки за неотклонение.", "date": "2018.07.10", "title": "Задържаха двама автокрадци в столицата"}
{"url": "https://www.novinite.bg/articles/161861/Trashnaha-burgaski-dilar-do-uchilishte", "text": " 31-годишният бургазлия Марин Добрев беше задържан след зрелищна акция на полицаите от Първо РУП. По всяка вероятност той е бил следен от униформените, тъй като още в 06:50 ч. сутринта, когато излизал от входа си на ул. „Любен Каравелов“, той е бил проверен и в него са намерени 12 пликчета с пико с тегло от 10 грама.Последвала проверка в дома му, където при претърсването полицаите открили богата колекция от наркотици – 150 грама марихуана, още 1 пликче с метамфетамин, както и 185 блистера с различни таблетки и 15 000 празни пликове за разпределение на дозите.Марин е задържан за 24 часа, а по случая е образувано бързо полицейско", "date": "2018.07.10", "title": "Тръшнаха бургаски дилър до училище"}
{"url": "https://www.novinite.bg/articles/161826/Sled-dajda-bedstveno-polojenie-v-Miziya", "text": "Частично бедствено положение е обявено в Мизия. Това съобщи за нова областният управител на Враца Малина Николова. Причината за това е огромен порой, който засипа града в нощта срещу вторник.Зрители ни изпратиха снимки, на които се виждат как улиците са залети от кал и вода, а приземните етажи и магазини са наводнени. Водната стихия е отнесла цели улици, наводнени са и градини и земеделски земи.Екипи на „Гражданска защита” и пожарната са започнали отводняване на засегнатите места. За момента няма данни за пострадали хора", "date": "2018.07.10", "title": "След дъжда - бедствено положение в Мизия"}
{"url": "https://www.novinite.bg/articles/161830/Vijte-koya-e-lyumimata-marka-kola-na-balgarina", "text": "Електрификация, строги изисквания към вредните емисии, забрани за движение на стари дизелови автомобили в центровете на големите европейски градове… Това са само заглавия от медиите. В България нищо от европейските тенденции не е в сила, напротив. Автопаркът в страната ни продължава да застарява, макар да се забелязва снижаване на този темп. Към 1 юли 2018 г. може да отчетем, че на 1 нов автомобил у нас са продадени 5,2 стари. Статистиката на КАТ казва, че за първите 6 месеца на 2018 г. у нас са продадени 161 385 превозни средства, като нови са 25 747, а стари 135 638.Същите данни казват, че на над 20-годишна възраст у нас има 1 473 237 превозни средства (първа регистрация към 01.07.2018), докато първата регистрация на МПС-та на възраст 0-5 години се равнява на само 183 829.Предпочитанията на българина не са се променили въобще. Любимата марка на нашенеца продължава да е Volkswagen, като за първите 6 месеца на годината у нас са регистрирани общо 18 888 превозни средства с марката Volkswagen, от които употребявани са 17 502, а нови – 1386. Второто място българинът е отредил на Mercedes с регистрирани употребявани 13 950 превозни средства, нови са били 768, или общо 14 718. Третото място е за Opel, който е предпочетен от 10 712 бройки (употребявани 10 070, нови 635).Сравнението между трите големи немски бранда показва, че първи е Mercedes, следван от Audi (стари 8886, нови 454) и BMW (стари 8613 и нови 619). Тук трябва да отбележим, че баварците са продали най-много нови пътнически автомобили, тъй като в бройката от 768 на Mercedes влизат леко-и тежкотоварните модели на марката.Веднага след Audi идва Toyota, регистринана общо 8227 пъти в КАТ (6671 стари, 1556 нови), Peugeot (6512 стари, 1371 нови), Ford (6232 стари, 1150 нови), Renault (4322 стари, 2573 нови).Именно Режията е регистрирала най-много нови превозни средства у нас за първите шест месеца на годината – 2573 бройки, следвана от Dacia с регистрирани 2146 нови возила.Трябва да се отбележи и името на Skoda, от която марка у нас са регистрирани 2092 употребявани превозни средства, докато новите са 1974 г. Т.е. говорим за почти равно количество нови и стари, с което не може да се похвали никоя друга марка. Е, само Dacia, от която са регистрирани повече нови (2146) отколкото стари (835) коли.В следващите редове е класацията на Топ 10 най-популярни марки леки автомобили у нас към 01.07.2018 г.: Volkswagen с 425 805 бройки, Opel 351 654, Mercedes 193 486, Renault 184 938, Audi 168 492, Ford 160 989, Peugeot 152850, BMW 138 857 и Toyota 105 982.Общият брой леки автомобили в България е 2 762 590.Предпочитанията на българина се запазват в полза на дизела: у нас има регистрирани 1 611 094 дизелови леки коли, докато бензиновите са 1 413 838.Регистрираните електромобили в България са 585.", "date": "2018.07.10", "title": "Вижте коя е люмимата марка кола на българина"}
{"url": "https://www.novinite.bg/articles/161828/Tajvan-i-Kitaj-se-podgotvyat-za-supertajfun", "text": "Тайван и Китай се подготвят за супертайфуна Мария, предадоха световните агенции.Очаква се стихията, която се приближава бързо, да връхлети Северен Тайван още днес. Там се намира и столицата Тайпе. Ветровете на тайфуна са със скорост 191 километра в час, а поривите достигат 234 километра в час. Очаква се Мария да предизвика проливни дъждове. Разпоредено е, ако е необходимо, местните власти да извършат евакуация на жителите от районите, в които има повишен риск от свлачища. В самия град Тайпе също има риск от наводнения заради преминаващата през центъра му река Тамсуй.Мария е първият тайфун, който ще премине през Тайван тази година. Заради приближаването му са отменени някои вътрешни и международни полети и някои фериботни курсове между основния остров Тайван и околни острови. Училищата и административните учреждения ще спрат работа този следобед.Преминаването на тайфуна вече се усеща и на японските острови Окинава и Рюкю.След като премине през Тайван, стихията се очаква да засегне Източен Китай утре.Там вече издадено най-високото ниво - червено ниво - на тревога, предаде ТАСС", "date": "2018.07.10", "title": "Тайван и Китай се подготвят за супертайфун"}
{"url": "https://www.novinite.bg/articles/161847/10-stanaha-izvadenite-ot-tajlandskata-peshtera", "text": "Десети човек беше изваден от пещерния комплекс в Тайланд, където повече от две седмици бяха блокирани футболистите от детски футболен отбор и треньорът им, предаде „Ройтерс”. Днес е третият ден от спасителната операция в наводнените галерии, като репортер на агенцията е видял двама души, изнасяни на линейки. През предните два дни бяха извадени 8 деца, като днес се очаква да бъдат спасени останалите 4 и треньорът. Експерт в пещерното спасяване: Студът и влагата са най-големият враг Според властите финалният етап от операцията е най-сложен заради по-големия брой хора, които се очаква да бъдат извадени. Въпреки това, международният спасителен екип трупа и опит и днес първите две деца бяха изведени през 4-те километра наводнени канали за два часа по-малко. Спасените до момента са в добро здраве, като първите четирима от тях вече могат спокойно да стоят на краката си в болницата.Всички ще останат под карантина заради опасност от инфекции, като така няма да могат да видят на живо финала на световното по футбол – жест, който им беше обещан още преди началото на спасителната операция. На място дойде и милиардерът Илон Мъск, който заедно с екипа си построи за рекордно време мини подводница, която може да извежда по едно дете през пещерите при нужда. На този етап, обаче, не се налага използването й.", "date": "2018.07.10", "title": "10 станаха извадените от тайландската пещера"}
{"url": "https://www.novinite.bg/articles/161839/KAT-ni-testvat-veche-i-sas-stacionaren-dreger-zasichasht-i-narkotici", "text": "В случай, че шофьор има отчетен над 0,5 алкохол на нормалния дрегер, могат да поискат да ползват кръвен тест или стационарен дрегер. Стационарният дрегер повтаря кръвната проба, т.е е точен. Това заяви представителят на Асоциацията на пострадалите от катастрофи Любка Маринова в сутрешния блок на БНТ.\"Шофьорът или полицаят може да поискат такава проба при следните ситуации - пробата е некачествена или невалидна, когато физическото състояние на шофьора не позволява тест със сегашния дрегер, когато човекът не приема цифрите на нормалния дрегер или когато имат проблем със съсирването на кръвта\", разкри Маринова.\"Новите уреди вече са във всички области като промените са от 1 юли. Новият дрегер засича и наркотици, Напоследък се случва така, че дрогираните шофьори са повече от пияните. Между 3-5 % са тежките катастрофи, през изминалата година, причинени от пияни шофьори\", каза още тя.\"Полицаят, който ви е спрял не е същият човек, който ви извършва пробата със стационарния дрегер. Измерва се два пъти, като накрая се смята средно аритметично\".", "date": "2018.07.10", "title": "КАТ ни тестват вече и със стационарен дрегер, засичащ и наркотици"}
{"url": "https://www.novinite.bg/articles/161857/Erdogan-naznachi-nov-nachalnik-na-Generalniya-shtab", "text": "Президентът на Турция Реджеп Ердоган назначи с указ командващия сухопътните сили ген. Яшар Гюлер за нов началник на Генералния щаб, чийто досегашен титуляр ген. Хулуси Акар става министър на отбраната, предаде АФП. Указът с назначението е публикуван в днешния брой на държавен вестник. Ердоган, който в понеделник положи клетва и започна втори президентски мандат с увеличени правомощия, вече има право пряко да назначава висшите военни. Досега това ставаше по предложение на Висшия военен съвет. С новия указ той има думата и за повишение на висшите военни, включително полковници, бригадни генерали, генерали и адмирали в турските въоръжени сили. Новият шеф на Генщаба ген. Гюлер (64 г.) ще командва армия от 900 000 активни военни – втората по-големина в НАТО след тази на САЩ, в която служат 1,5 млн. Той, както и ген. Акар и други топ командири, бе откаран от превратаджиите във военна база по време на пуча срещу правителството на Ердоган през лятото на 2016 г. Нов началник на сухопътните сили става досегашният зам.-началник на ГЩ ген. Юмит Дюндар, а на неговото място отива ген. Метин Гюрак. С указа на Ердоган са назначени още вицепрезидента и министрите в правителството му, чиито имена бяха огласени вчера.", "date": "2018.07.10", "title": "Ердоган назначи нов началник на Генералния щаб"}
{"url": "https://www.novinite.bg/articles/161836/Bosiya-i-negovi-privarjenici-otnovo-protestiraha-pred-parlamenta", "text": "Николай Колев-Босия е в гладна стачка вече 28-и ден. Днес (10 юли) той отново излезе на протест пред Народното събрание, след като в събота и неделя остана в дома си, за да стабилизира здравословното си състояние. Босия с остри реакции - към зам.-министър, тв експерт и работеща като журналист Макар че вчера (7 юли) и днес (8 юли) българският поет и дисидент Николай Колев-Босия не протестира активно пред Народното събрание, за... Прочети повече Преди да започне да гладува, Босия разпространи декларация срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към министерството на транспорта. Колев настоява и за незабавната оставка на транспортния министър Ивайло Московски и разпускане на настоящия парламент. Припомняме, че Колев съобщи в блога си, че негови приятели са се опитали да го убедят да прекрати гладуването, като те започнат вместо него щафетна гладна стачка. Той обаче е категоричен, че ще продължи.", "date": "2018.07.10", "title": "Босия и негови привърженици отново протестираха пред парламента"}
{"url": "https://www.novinite.bg/articles/161854/Spasiha-vsichki-deca-i-trenora-im-ot-peshterata-v-Tajland", "text": "Всички 12 деца, които бяха блокирани в пещера в Тайланд, заедно с треньора си по футбол, вече са спасени, съобщават световни агенции.Очаквайте подробности!", "date": "2018.07.10", "title": "Спасиха всички деца и треньора им от пещерата в Тайланд"}
{"url": "https://www.novinite.bg/articles/161860/Jertvite-na-vodniya-ujas-v-Yaponiya-rastat", "text": "Броят на жертвите на водния апокалипсис в Япония достигна 157 души, предадоха световните агенции. Много хора продължават да са в неизвестност.Властите не изключват броят на загиналите да се увеличи. Обилни валежи предизвикаха наводнения и свлачища в някои части на японската страна.Операциите по издирване и спасяване на бедстващите продължават. Над петдесет души все още са в неизвестност. В спасителните акции се включи и армията.Хеликоптери кръжат над наводнените райони. Огромен брой хора бяха евакуирани. Нанесени са материални щети в големи размери.", "date": "2018.07.10", "title": "Жертвите на водния ужас в Япония растат"}
{"url": "https://www.novinite.bg/articles/161821/Oblachno-s-prevealyavaniya-ot-darj-shte-e-vremeto-dnes", "text": "Днес отново ще има валежи и гръмотевична дейност, на повече места сутринта в Северна и Източна България. По-късно след обяд валежите ще спират и облачността ще започне да намалява. Ще духа слаб северозападен вятър. Максимални температури между 23° и 28°, в София около 23°.Над планините облачността също ще е значителна. Ще има краткотрайни валежи с гръмотевици. Ще духа слаб вятър от северозапад, по най-високите върхове на Рила и Пирин от запад. Хладно, с максимална температура на височина 1200 метра – около 18°, на 2000 метра – около 12°.Над Черноморието облачността ще е по-често значителна, на места с краткотрайни валежи и гръмотевици. Ще духа слаб до умерен вятър от северозапад. Максималната температура на въздуха ще е 26-28°. Температурата на морската вода е 24-25°. Вълнението на морето ще бъде 1-2 бала.", "date": "2018.07.10", "title": "Облачно с превеалявания от държ ще е времето днес"}
{"url": "https://www.novinite.bg/articles/161824/Zavarshi-remontat-na-platnoto-za-Burgas-na-AM-Cherno-more", "text": "До края на седмицата ще приключи обновяването на АМ „Хемус“ при Девня.Завърши ремонтът на 6 км от платното в посока Бургас на АМ „Черно море“, който стартира на 26 юни т. г. В края на миналата година бяха ремонтирани 2 км от платното за Бургас и с изпълнените сега строителни работи са обновени общо 8 км от автомагистралата, предаед БНР.Напредва основният ремонт на виадукт „Звездица“ на АМ „Черно море“. Трафикът на всички автомобили се осъществява двупосочно в платното за Варна. През август т. г. няма да се извършват ремонтни работи на съоръжението, за да не се затруднява трафикът през активния туристически сезон. Те ще бъдат подновени през есента.Очаква се до края на седмицата да приключи ремонтът на 4-километровата отсечка от платното за Варна на АМ „Хемус“. Ремонтните дейности на два участъка от АМ „Хемус“ в района на Девня и в района на Невша започнаха в края на месец май т. г. От пътноподдържащото дружество АПИ изиска да работи максимално мобилизирано, за да може предвидените дейности да завършат преди началото на активния туристически сезон.", "date": "2018.07.10", "title": "Завърши ремонтът на платното за Бургас на АМ „Черно море“"}
{"url": "https://www.novinite.bg/articles/161840/Shvejcariya-shte-sadi-SASht", "text": "Швейцария е подала жалба срещу САЩ в Световната търговска организация, съобщи ТАСС.Швейцария предприема действия срещу повишените мита за внос от САЩ. Администрацията на президента Доналд Тръмп повиши митата за внос на алуминий и стомана.От ЕС вече се обявиха срещу митата. От там подготвят и ответни такива за американски стоки.„От гледна точка на Швейцария, допълнителните мита, които САЩ твърди, че въвежда за защита на националната сигурност, са неоправдани“, се казва в съобщение на швейцарското икономическо министерство.", "date": "2018.07.10", "title": "Швейцария ще съди САЩ"}
{"url": "https://www.novinite.bg/articles/161843/Aleksandar-Manolev-Do-200-hil-lv-bezvazmezdno-finansirane-mogat-da-polzvat-startirashti-predpriyatiya", "text": "Повече от 350 проекта ще бъдат финансирани по процедура „Насърчаване на предприемачеството“ на Оперативна програма „Иновации и конкурентоспособност“, а безвъзмездната помощ за всеки един от тях ще бъде до 200 хил. лв. Това съобщи заместник-министърът на икономиката Александър Манолев в рамките на информационните дни по процедурата в Пловдив. В събитието участие взеха и заместник-кмета на Пловдив Розалин Петков и заместник-областния управител Петър Петров. „Това е една от най-очакваните процедури за стартиращи компании, със значителен финансов ресурс от 67 млн. лв., а по нея ще могат да кандидатстват стартъпи в редица области на действие, които са създадени след 31 декември 2016 г.“, обясни зам.-министър Манолев. По думите му интересът към схемата е сериозен като през последната година активно са обсъждани с бизнеса всички изисквания по нея, за да бъде максимално полезна за българските стартъпи. „Надявам се и тези проекти да бъдат устойчиви – това наистина да бъде стимул за създаване на конкурентни български предприятия, които да генерират растеж“, подчерта Александър Манолев. По думите му очакванията на експертите са в рамките на кандидатстването да получат над 2 хил. проектни предложения. „Очаквам прогнозата на експертите да е вярна, защото колкото повече са проектите, толкова по-високо ще е и качеството на спечелилите финансиране“, каза още той. Заместник-министърът цитира и статистика за стартиращите компании в България, според която за последните 5 години са създадени около 2000 стартъпи. От предприятията, в които са инвестирали инвестиционни фондове, около половината все още съществуват, а 40% са получили последващо финансиране. „Това показва, че българските стартъпи са устойчиви и наистина се надявам, че с процедурата, която стартираме ще дадем още един тласък за тяхното развитие“, допълни Александър Манолев. Икономическият заместник-министър съобщи и данни за актуалното изпълнение по Оперативна програма „Иновации и конкурентоспособност“, като към 2 днешна дата по нея са изплатени над 700 млн. лв. и са сключени 1 850 договори на обща стойност 1,7 млрд. лв. Пловдив е един от регионите, които показват много добри резултати в работата с европейските проекти, като за миналия програмен период на Оперативна програма „Развитие на конкурентоспособността на българската икономика” са изпълнени 302 договора за безвъзмездна финансова помощ с размер на изплатените средства от над 200 млн. лв. Не по-малък е интересът и към настоящия програмен период на Оперативна програма „Иновации и конкурентоспособност“ – до момента в региона са сключени договори за над 170 млн. лв., а повече от половината от тях са вече успешно усвоени, стана ясно по време на събитието.", "date": "2018.07.10", "title": "Александър Манолев: До 200 хил. лв. безвъзмездно финансиране могат да ползват стартиращи предприятия"}
{"url": "https://www.novinite.bg/articles/161822/Promeni-v-dvijenieto-v-stolicata", "text": "В центъра на София се въвеждат още промени в организацията на движение, заради ремонтите по ул. \"Граф Игнатиев\", бул. \"Васил Левски\" и \"Патриарх Евтимий\" и поради строителството на третия лъч на метрото.Спира се движението по северното платно на булевард \"Патриарх Евтимий\" между бул. \"Витоша\" и ул. „Цар Самуил\", колите ще минават само по южното в посока бул. „Ботев\". В същото време южното платно на булеварда няма да се ползва от \"Граф Игнатиев\" до „Хан Крум\", а движението ще е по северното в посока бул. \"Витоша\".Забранява се влизането на автомобили по северната лента на бул. „Васил Левски\" между ул. „Проф. Михайлов\" и „Граф Игнатиев\". Движението съответно ще се извършва по южното в посока Графа.Обръща се посоката на движение на ул. „Цар Самуил\" между бул. „Патриарх Евтимий\" и ул. „Хан Аспарух\". В тунела под НДК колите към бул. \"България'' ще карат върху трамвайната линия.По много улици в центъра на столицата се забранява престоят и паркирането и се закрива Синята зона. Промените ще са валидни до 9 януари 2019 г. ", "date": "2018.07.10", "title": "Промени в движението в столицата"}
{"url": "https://www.novinite.bg/articles/161846/Darjavniyat-glava-prizova-za-obshtestvena-sreda-v-koyato-horata-s-uvrejdaniya-se-chuvstvat-dostojni-i-palnocenni-grajdani", "text": "Дългът ни като общество към хората в неравностойно положение не се изчерпва с това да осигурим лична пенсия или социални помощи. Това е най-лесният начин те да бъдат изключени от обществото. Трябва да изградим среда, в която хората с увреждания се чувстват достойни и пълноценни граждани на нашата държава. Ето тогава можем да кажем, че България наистина е цивилизована. Това заяви президентът Румен Радев при откриването на кръгла маса на тема: “Хората с увреждания като ресурс за първичния пазар на труда – предизвикателства и решения“, която се провежда под негов патронаж. Държавният глава се ангажира с инициативата за организиране на форума след срещата си с представители на Националния съвет за интеграция на хората с увреждания в края на миналата година.В словото си президентът подчерта, че провеждането на кръглата маса съвпада с протестите на майките на деца с увреждания, които се нуждаят  от бързи и справедливи решения и финансови ангажименти и допълни, че целта на този форум е да постави глобалната тема за пълноценната интеграция на всички хора с увреждания. „За такава пълноценна интеграция можем да говорим, когато преодолеем ред психологически бариери и децата с увреждания, като изключим най-тежките случаи, могат да постъпят в детска градина, да учат в училища и висши учебни заведения и да се реализират на пазара на труда наравно с другите“, допълни Румен Радев.Държавният глава заяви, че днес критерият за пълноценна интеграция е трудовата заетост и припомни статистиката на Националния осигурителния институт към месец юни тази година, според която в България има 445 000 граждани, които получават лична пенсия за трайно намалена работоспособност. Предоставянето на пенсии и на социални помощи не е достатъчно, за да изпълним нашия морален дълг към хората с увреждания, подчерта Румен Радев и добави, че малка част от тях работят по трудови договори. „Специализираните предприятия за хора с увреждания, част от тях посетих, едва функционират. Големият проблем е, че те обхващат една много малка част от хората с увреждания, останалата огромна част остават извън пазара на труда“, заяви президентът.Румен Радев открои културата на възприемане на хората в неравностойно положение, психологическите бариери и липсата на достатъчно самочувствие от тяхна страна, както и липсата на вяра да търсят своето достойно място в общество, като големите проблеми за пълноценно равноправно приемане на хората с увреждания в обществото. „Важно е да се осъзнае, че заради своето увреждане тези хора са ограничени да изпълняват дадена функция в дадена дейност, но те могат и са доказали, че развиват редица други важни качества, умения и таланти и могат да бъдат отлични служители и работници“, допълни държавният глава. В дискусията участват представители на  ангажираните с проблемите на хората с увреждания страни – представители на организациите на и за хора с увреждания, на работодателските организации, на Министерството на труда и социалната политика и на Националното сдружение на общините в Република България. В рамките на форума се обсъждат добрите практики и затрудненията, които срещат хората в неравностойно положение и работодателите при осигуряването на заетост. Представят се и възможностите за професионално обучение и квалификация, както и анализ на законодателството, подкрепящо процеса за интеграция на хората с увреждания на пазара на труда.", "date": "2018.07.10", "title": "Държавният глава призова за обществена среда, в която хората с увреждания се чувстват достойни и пълноценни граждани"}
{"url": "https://www.novinite.bg/articles/161865/Nad-20-novi-investicionni-zayavleniya-kam-NKIZ", "text": "Повече от 20 нови инвестиционни заявления са подадени към „Национална компания индустриални зони“ ЕАД, обяви изпълнителният директор на дружеството Антоанета Барес. Основно те са за Икономическа зона София-Божурище, а от началото на тази година се наблюдава интерес и към Видин и Русе, посочи тя в сутрешния блок „Добро утро, България“ на Радио Фокус.Барес коментира, че важен фактор при избора на инвестиционна среда, освен местоположението и инфраструктурата, е наличието на работна ръка. В тази връзка, каза тя, НКИЗ работи активно с университетите. След подписаните вече близо десет меморандума за сътрудничество с висши учебни заведения, предстои разширяване на сътрудничеството с морските университети и с този във Велико Търново, а в близко бъдеще и с професионалните гимназии.Компанията вече започна работа и по десетия проект в портфолиото си – Индустриална зона Кърджали, с обща площ близо 95 декара, каза още Антоанета Барес. От февруари НКИЗ си сътрудничи и с Община Стара Загора. Местната власт там предлага за индустриални цели атрактивен терен от 115 декара, разположен до магистралата.„Предстоят много нови неща, работи се изключително интензивно по работата с общинските администрации, с които подписваме меморандуми и те предоставят информация за индустриални терени на своя територия“, заяви Барес. Тя добави, че е отправена покана към световния автомобилен производител „Хюндай“ да реализира проект в България – предложеният за това терен е на летището в Равнец, близо до Бургас.Антоанета Барес разказа и за участието на „Национална компания индустриални зони“ във формата „16+1“ в края на миналата седмица. В рамките на Седмата среща на ръководителите на правителствата на страните от Централна и Източна Европа и Китай НКИЗ подписа Меморандум за сътрудничество с Китайския център за развитие на информационната индустрия. Идеята е за изграждане и управление на платформа за обществени услуги „Дигитален път на коприната“.„Като компания, която е инструмент на правителството за привличане на чуждестранни инвестиции и за разширяване на инвестициите в български компании, считаме, че можем да сме полезни за подпомагането на китайските инвестиции у нас“, обясни Барес.НКИЗ бе представена и в съпътстващ събитието Бизнес форум, на който участваха над 200 китайски компании и 600 бизнесмени от Централна и Източна Европа.„Националната компания участва в дискусия, посветена на високите технологии и инвестициите, индустриалното партньорство и смесените предприятия“, обясни Барес и допълни, че са били представени възможностите на индустриалните зони и инвестиционния климат в България. ", "date": "2018.07.10", "title": "Над 20 нови инвестиционни заявления към НКИЗ"}
{"url": "https://www.novinite.bg/articles/161844/Zam-ministar-Borisov-otlichi-pobeditelya-v-klasaciyata-IKT-TOP-100-na-tehnologichnite-kompanii-u-nas", "text": "„За първа година изцяло българска фирма е победител в класацията ИКТ ТОП 100 на технологичните компании у нас. Това е „Поликомп“, която предлага иновативни продукти и услуги на утвърдени световни производители.“ Това заяви заместник-министърът на икономиката Лъчезар Борисов по време на церемония по връчване на наградите на ICT Media. Компанията осигурява конкурентни предимства и на клиентите, които получават достъп до специфична техническа и ценова информация и могат да правят поръчки директно, както и да проверяват статуса на поръчката директно в сайта на „Поликомп“. От самото си създаване компанията бележи непрекъснат ръст на реализирания оборот, благодарение на повече от 1200 дилъри. „Поликомп“ разполага с мощна информационна система, позволяваща контрол и управление на всички търговски и логистични процеси във фирмата. На церемонията зам.-министър Борисов заяви, че насърчаването на бизнес инициативата и иновациите е основен приоритет на Министерство на икономиката. Той изтъкна, че ICT секторът в България се оказа много важен за българската икономика, оказа се фактор за българската стабилност. В заключение зам.-икономическият министър подчерта, че България е мястото, където младите, умните и успелите хора трябва да продължат реализацията си“, а не да напускат страната ни.", "date": "2018.07.10", "title": "Зам.-министър Борисов отличи победителя в класацията ИКТ ТОП 100 на технологичните компании у нас"}
{"url": "https://www.novinite.bg/articles/161851/Balgariya-i-Rumaniya-shte-koordinirat-poziciite-si-za-badeshteto-na-OSP", "text": "„Особеностите на българското и румънското земеделие са сходни и двете министерства трябва да обединят усилия за решаването на общите проблеми свързани с ОСП и търговията със селскостопански стоки“. Това заяви министърът на земеделието, храните и горите Румен Порожанов по време на работна среща с румънския министър на земеделието и развитието на селските райони Петре Деа. В Букурещ, двамата министри се договориха за координиране на позициите на България и Румъния и разширяване на сътрудничеството между двете страни в предстоящите преговори, както и обмен на информация относно превантивни действия за недопускане на разпространението на заболяването Африканска чума по свинете. Министър Порожанов подчерта, че министър Деа и неговият екип могат да разчитат на пълна подкрепа от страна на експертите в МЗХГ във връзка с подготовката на румънската страна за предстоящото им Председателство на Съвета на ЕС. По време на посещението двамата министри посетиха стопанство за отглеждане на зърнени култури, ферма за едър рогат добитък, лозови масиви и месопреработвателно предприятие.", "date": "2018.07.10", "title": "България и Румъния ще координират позициите си за бъдещето на ОСП"}
{"url": "https://www.novinite.bg/articles/161852/Ministar-Pavlova-nagradi-rakovodstvoto-na-NSO-za-visokiya-profesionalizam-po-vreme-na-predsedatelstvoto-i-blagodari-na-vseki-edin-ot-ekipa", "text": "По покана на генерал-майор Данчо Даков, началник на Националната служба за охрана, заедно с вицепремиера Красимир Каракачанов и началника на Военна полиция – бригаден генерал Борислав Сертов, министър Лиляна Павлова взе участие днес в тържествена церемония, на която бяха отличени ръководители и служители на НСО и Военна полиция за успешно свършената работа от екипите им по подготовката и провеждането на първото Българско председателство на Съвета на ЕС.„Създадохме един прекрасен екип, всеки ден показвахте висок професионализъм, класа и ниво, за което получихме и висока оценка от партниращите служби“, заяви министър Павлова при връчването на грамотите на генерал-майор Данчо Дяков и на неговия заместник - полковник Росен Тодоров.Министър Павлова посочи, че познава работа на службите от много години и не е имала съмнение, че не само ще защитят доверието ни, но и ще надхвърлят очакванията ни. „Служителите на НСО и Военна полиция показаха професионализъм и всеотдайност в работата си, когато трябваше да бъдат незабележими, те бяха, а когато трябваше да се намесят адекватно, разрешаваха спокойно критични и рискови ситуации. Освен че обезпечиха сигурността на нашите гости и делегати, службите осигуриха спокойствието и сигурността на столичани и на гостите на София. А това беше и целта – докато вървят срещите от календара, предприетите мерки за сигурност да не създават притеснение и напрежение на живота на хората в столицата“, добави министър Павлова. Тя получи почетен знак – плакет от генерал-майор Данчо Дяков, с който бе отличена за съществен принос и заслуги към дейността на НСО.", "date": "2018.07.10", "title": "Министър Павлова награди ръководството на НСО за високия професионализъм по време на председателството и благодари на всеки един от екипа"}
{"url": "https://www.novinite.bg/articles/161863/Korneliya-Ninova-Ocenkata-ni-za-evropredsedatelstvoto-e-dobra-organizaciya-sas-slabo-sadarjanie", "text": "Председателството на Съвета на ЕС завърши. Изчакахме да приключат всички мероприятия, включително и срещата „16+1“, за да дадем своята политическа оценка. Още преди започването на председателството имахме екип към Националния съвет на БСП, който изготви нашите предложния за програма на председателството. Те бяха приети в един документ на парламента и същият екип изготви и оценката, която ИБ на БСП приехме. Ние решихме да направим обективна оценка, която стъпва не на емоции, политически пристрастия и целенасочено негативно отношение към председателството, а обективно, което да стъпи на документи. Основавахме се на най-важния документ в парламентарната република – решение на Народното събрание, с което се прие проектът на програма на председателството и в който са записани най-важните неща. Трите ключови думи на председателството бяха трите „К“ – консенсус, конкурентоспособност и кохезия и девизът беше „Съединението прави силата“. Нашата оценка е: добра организация със слабо съдържание. Красива, но празна опаковка. Вместо лидерство и водачество на Европа, еднопартийно занимание, което доведе и до отстъпление от европейски ценности и права на европейски граждани. Първият приоритет – консенсус. По-разделен от сега и от председателството на България, ЕС никога не е бил. Вместо съгласие и единодушие, се получиха допълнителни различия и разломи между и отделни държави по различни оси – Западна срещу Източна Европа, големи срещу малки, гранични държави срещу държави във вътрешността на Европа, като се стигна включително и до противоречия в рамките на едно правителство- между отделни партии, между отделни министри – знаете какво се случи в Германия. България не можа да бъде онзи лидер, който да осигури съгласието, консенсуса по ключовите за Европа въпроси, а напротив. В България председателството беше превърнато в еднопартийно мероприятие. Има решение на Народното събрание – министрите да информират редовно ресорните парламентарни комисии за напредъка, правителството да докладва резултатите от заседанието на ЕС, но за всички е ясно, че това не се случи. Българското правителството не можа да осигури институционално единство и подкрепа на председателството. В парламента – нищо, президентът беше изолиран, неправителственият сектор не беше ангажиран, съдебната власт не беше ангажирана по дискусиите за корупция и трансгранична престъпност, т.нар. Съвет на мъдреците не беше поканен. Като алтернатива на това, под ръководството на БСП и Кристиан Вигенин, се организира среща, на която се събраха законодателна, изпълнителна власт и президент. Това е среща гр.София, ул.“Позитано” 20 тел/факс 8107234 e-mail: bsppress@bsp.bg на комисиите на всички европейски парламенти, които се занимават с европейските въпроси. БСП показа как се прави съгласие и как се търси единомислие по важни за Европа и България теми. Второ – конкурентоспособност. По време на българското европредседателство се дадоха ярки примери как се убива конкурентоспособността, а не как се развива тя. Например, дискусията и предложението да се намалят субсидиите за селскостопанска политика поставя българските земеделски производители ,и не само тях, в изключително неконкурентоспособна среда. Нашите земеделски производители и сега получават по-малки субсидии от европейските, а това решение да се намали финансирането в бъдещия програмен период е още един удар по конкурентоспособността. Втори такъв голям удар беше опитът за приемането на пакета „Макрон“, където големите искат да ударят малките и периферните страни в бранш, в който ние сме най-конкурентоспособни. Трето – кохезията или сближаването. Един от големите ни проблеми на общия ни семеен дом – Европа, е различията между отделните държави членки – в жизнения стандарт, условията на бизнес, сигурност, корупция и други. В документа, който е приет от парламента, пише: запазване на кохезионната политика. Но бъдещият бюджет предвижда тя да бъде намалена. Българското председателство не успя за защити кохезионната политика, като начин на сближаване на по-изоставащите държави спрямо по-развитите и не изпълни решението на българския парламент. Четвърто – програма сигурност и миграция. Решението на България е следното: Постигане на съгласие с приемане на ревизиран Дъблински регламент. Т.е. да има промени на регламента, според който- там, където за пръв път е влязъл мигрант, там трябва да се връща. Има решение председателството да постави темата и да постигне съгласие това да бъде променено. Това решение на българския парламент не е изпълнено. По темата миграция противопоставянето стигна критични точки. Включително г-жа Меркел обяви, че подписва двустранни споразумения, дори изреди държави, с които подписва такива за връщане, а те после излязоха да коментират, че това не е вярно. Г-н Борисов се оплете в твърденията – първо каза, че няма да ги приемаме, а след това каза, че всъщност сме пропуснали 60 000 към Европа и сега какво да правим като ние сме си виновни. Проблемът стана много по-тежък и предизвика много повече разногласия. По темата Шенген -също нямаме напредък, даже обратното. Г-н Рюте в България каза – да, добре, а само няколко дни след това заяви: не в Шенген, защото сте корумпирани. По отбрана и сигурност – точно по време на българското европредседателство се направи нов формат в Европа по инициатива на Франция за девет държави – група за военна интервенция. Нито дума от българското председателство. На какъв критерии се събират тези държави, какво ще правят, защо без България. Този формат е още една стъпка към разделението на Европа на няколко скорости. 9 държави се разбраха и нещо в отбраната, председателят на Европа го няма, мълчи и нищо не казва – още един аргумент, че противоречията в Европа се задълбочават. гр.София, ул.“Позитано” 20 тел/факс 8107234 e-mail: bsppress@bsp.bg Следващият приоритет по документ е- европейски социален модел, образование, младежи и култура. Никакъв резултат няма по социалните права и социален стълб, приет в Гьотеборг. Социалните права на хората, правото на труд, заплащането на труд, здравеопазване и други по време на българското европредседателство не отбелязаха нищо съществено. Никакъв резултат по преодоляване на бедността, което е записано в документа. Не само, че не се гарантира свободното движение на стоки и услуги, основен принцип на Европа, а той се наруши, чрез предложението за пакета „Макрон“. В този социален стълб пише: засилване на координацията по въпросите на здравната помощ между европейските държави. И точно в този момент избухна скандала, в който се видя, че България не си плаща на Здравните каси на другите европейски държави лечението на българските граждани. Тук трябва да отбележим един положителен напредък в този социален пакет – решението да се увеличи финансирането и ролята на програмата Еразъм, която се отнася до образованието на младите хора. Това е добър резултат от българското председателство. За съжаление беше засенчен от реакцията на европейските младежи на Младежката конференция в България. Те я определиха като удар по всичко постигнато досега за младите хора в Европа, с много тежки квалификации, въпреки че грижата за младите хора в Европа също беше приоритет. Софийската конференция показа как не се прави политика за млади хора. Последният приоритет е разширяване и регионално сътрудничество. Оценяваме като положително поставянето на дневен ред на темата „Западни Балкани“, изтласкването й напред, диалогът между Европа и бъдещето присъединяване на Западните Балкани, но вижте какво сме решили да направи България: приемане на финален документ в София, който да потвърди политическата воля на ЕС да приобщи Западните Балкани. Темата и думите \"приобщаване\" и \"присъединяване\" отпаднаха от декларацията от София. Това е отстъпление от Солун и не изпълнява решението на българския парламент, но по-интересно е, че в този документ се казва: „И това да е придружено с Пътна карта, с конкретни инициативи, ангажименти и ориентировъчни срокове за реализацията им“. Такава Пътна карта няма. За съжаление бъдещото присъединяване на Западните Балкани остава едно добро пожелание в неясно бъдеще, без конкретни срокове и ангажименти. В документа фигурира и приоритет Черноморски регион и Дунавска стратегия. Освен инициативата на президента Радев, по този въпрос нищо не беше направено от българското председателство. Докато усилията на правителството бяха насочени навън, се пренебрегнаха много нерешени проблеми в страната и те страшно се задълбочиха. 72 протеста за 6 месеца, на 2 дни и половина по 1 протест на различни групи българи. Сред тях са 9 протеста, с които бе открито председателството, на лекари от над 20 общински болници; бургаски граждани срещу обгазяването; блокиране на международен път Е-79 от Видин и Северозападна България заради инфраструктурата; на работещи в образованието, родители на деца с увреждания; срещу Истанбулската конвенция; служители от Съдебна охрана; \"За\" Пирин и контрапротест; на служители в арестите и затворите; на личните лекари; срещу Сделката с ЧЕЗ; срещу цялостното управление на правителството; на здравните инспектори; на данъчните от НАП; национален протест на над 6 000 души на гр.София, ул.“Позитано” 20 тел/факс 8107234 e-mail: bsppress@bsp.bg хората с увреждания; на медицински сестри от цялата страна; на музиканти от БНР; на превозвачи за пакета \"Макрон\"; протест и котрапротест за АЕЦ \"Белене\"; на пациенти с белодробни заболявания; на производители на рози; на автомобилните превозвачи за Българска автомобилна камара; метеоролози от Националния институт по метеорология и хидрология към БАН; жители на отделни общини и отделни общински протести; на българи, живеещи в Англия, Германия, Испания и други страни от Западна Европа срещу \"геноцида на Борисов, мафията на ГЕРБ и системата, която убива децата с увреждания\" и последният протест -срещу повишаването на цените на тока и парното. Различни части от Българското общество, различни по структура, по професия, по интереси са недоволни и протестират, по време на българското председателство, когато би трябвало България да е спокойна и да дава перспективи в Европа и визия за бъдещето. Никога в най-новата история на България не е имало такова събиране на протестно неодобрение на политиката на правителството, както по време на председателството на България на Съвета на ЕС. Ето това е реалната оценка на българския народ. Втората ключова оценка, на която трябва да обърнем внимание - точно по време на председателството, за първите 4 месеца, чуждестранни инвеститори оттеглиха 161 млн. евро. Това също не се е случвало скоро и е много показателно. Това оттегляне е от страна на европейски държави - Унгария и Италия са на първо място. Българският бизнес през този период е увеличил инвестициите си навън спрямо съшият предходен период - 73 млн. евро по време на тези 4 месеца. Дали е защото има прекрасни условия за работа тук? Защо и чуждестранните инвеститори избягаха точно в този период? Това са реалните оценки за председателството - мнението на народа, който е по улиците 72 пъти, мнението на чуждестранните партньори, които се изтеглят и на българският бизнес, който вместо в България, предпочита да инвестира навън. Ето защо, нашият извод е, че председателството беше еднопартийно мероприятие, PR в лична изгода на премира, което не може да събере национална енергия , не можа да обедини народа, не можа да събере институциите. За съжаление, резултатът от това ще бъдат засилващ се евроскептицизъм, защото това председателство отстъпи от основни европейски ценности и права, които европейските граждани, в това число и българските, имаха до момента", "date": "2018.07.10", "title": "Корнелия Нинова: Оценката ни за европредседателството е – добра организация със слабо съдържание"}
{"url": "https://www.novinite.bg/articles/161835/Cvetan-Cvetanov-se-sreshtna-s-bivshiya-pomoshtnik-darjaven-sekretar-na-SASht-poslanik-Daniel-Frijd", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе среща във Вашингтон с бившия помощник държавен секретар в администрациите на Джордж Буш и Барак Обама – посланик Даниел Фрийд. Той също така е бил директор в Съвета за национална сигурност при президентите Буш и Клинтън, дългогодишен отговорник по санкционната политика на САЩ, специален пратеник по редица важни за американската външна политика въпроси (в т.ч. и закриването на лагера в Гуантанамо (2008-2009 г.). Понастоящем Фрийд е старши изследовател в Атлантическия съвет - консервативен американски мозъчен тръст, участващ във формирането на американската външна политика вече 57 години. Организацията има за цел да стимулира диалога и дискусиите по критични въпроси на международната политика. Ежегодно в Съвета гостуват световни лидери, които представят различни гледни точки, обединени около принципите на демокрацията, свободните пазарни отношения и човешките права. В рамките на разговора посланик Фрийд и Цветанов обсъдиха дългогодишното си успешно сътрудничество в редица дейности като противодействието на радикализацията и тероризма и преодоляването на регионални кризи и заплахи. Председателят на ПГ на ГЕРБ запозна американската страна с резултатите от успешно приключилото Българското председателство на Съвета на ЕС и акцентът, който то и правителството на Бойко Борисов успяха да поставят върху европейското бъдеще на страните от Западните Балкани. В тази връзка Цветанов и Даниел Фрийд обсъдиха средата за сигурност в региона, както и различни аспекти на потенциалните заплахи за България и съседните страни. Двамата се обединиха около мнението, че Европа и САЩ повече от всякога се нуждаят от сътрудничество и съвместни усилия за решаването на общите предизвикателства. По време на срещата председателят на Комисията по вътрешна сигурност и обществен ред и бившият директор в Съвета за национална сигурност на САЩ изразиха надеждата си, че предстоящата среща на НАТО в Брюксел ще затвърди евроатлантическото единство и ще подпомогне противодействието на външни и враждебни сили. Те обърнаха специално внимание на факта, че в днешния глобален свят много често тези сили имат асиметричен, хибриден характер. Цветанов е на едноседмично работно посещение във Вашингтон, където ще участва в 8-ата Трансатлантическа конференция на мозъчните тръстове и в 9-ата Среща на върха на Трансатлантическата парламентарна група.", "date": "2018.07.10", "title": "Цветан Цветанов се срещна с бившия помощник държавен секретар на САЩ посланик Даниел Фрийд"}
{"url": "https://www.novinite.bg/articles/161848/Bojko-Borisov-pristigna-v-London", "text": "Министър-председателят Бойко Борисов пристигна в Лондон, където ще участва в срещата на върха на инициативата „Берлински процес“ в Лондон. Това е петата ежегодна среща, която цели потвърждаване подкрепата за европейската перспектива на страните от Западните Балкани. Държавните и правителствените ръководители на Великобритания, Австрия, България, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията като важни елементи за стабилността.България е поканена в Лондон като страна, която постави европейската перспектива на държавите от Западните Балкани във фокуса на своето Председателство на Съвета на ЕС и на Срещата на върха в София на 17 май.В британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей. На него ще присъстват и представители на Европейската инвестиционна банка, на Европейската банка за възстановяване и развитие и на Съвета за регионално сътрудничество.", "date": "2018.07.10", "title": "Бойко Борисов пристигна в Лондон"}
{"url": "https://www.novinite.bg/articles/161862/Tazi-godina-pshenicata-shte-e-po-malko-i-s-po-nisko-kachestvo", "text": "По-ниско качество на пшеницата и по-нисък добив се очаква тази година. Предупреждението дойде от заместник-министъра на земеделието Цветан Димитров.До момента 60% от продукцията все още не е прибрана от полето.\"Категорично до криза на хлебна пшеница няма да се стигне, гарантирам ви. Това, което е по наша преценка от вчера и от онзи ден, буквално прясна информация е, че като цяло добивът на пшеницата би бил между 5% и 7% по-нисък от този в сравнение с миналата година. Тоест, ако миналата година сме имали между 6 милиона и 100 хиляди тона, значи сега сме в подножието на 6-те милиона - долу-горе това очакваме. По отношение на качеството на пшеницата вероятно 8-10% бихме имали по-занижено качество\", посочи Димитров.", "date": "2018.07.10", "title": "Тази година пшеницата ще е по-малко и с по-ниско качество"}
{"url": "https://www.novinite.bg/articles/161855/Ministar-Dimov-zapozna-kmetovete-ot-rajona-na-Rila-s-merkite-za-izpalnenie-na-osaditelno-reshenie-na-Sada-na-ES", "text": "Министърът на околната среда и водите Нено Димов се срещна днес в Благоевград с кметовете на общините в района на Рила планина, за да ги информира за мерките, които ще бъдат предприети от страна на държавата във връзка с осъдителното решение на Съда на ЕС, с което България е задължена да определи нова защитена зона за опазване на дивите птици, обхващаща ниските части на Рила планина. Целта на срещата беше местните общности да бъдат запознати с мерките, които ще бъдат предприети, и да се намери баланс между опазването на природата и развитието на общините в района на новата зона. На 26.04.2018 г. Съдът на Европейския съюз постанови Решение по дело С-97/17, Европейска комисия срещу Република България, съгласно което „като не е обявила за специална защитена зона цялото орнитологично важно място, обхващащо Рила планина, Република България не е класифицирала най-подходящите по брой и площ територии за опазването на видове птици“. Решението на Съда на ЕС е установително, като с него не се налагат финансови санкции на България. Съгласно Договора за функционирането на Европейския съюз ако Съдът установи, че държава членка не е изпълнила свое задължение, тя е длъжна да предприеме необходимите мерки за изпълнение на съдебното решение. Всички органи на съответната държава трябва да осигурят изпълнението на решението в кратки срокове, посочи министър Димов. След като ГД „Околна среда“ към ЕК изиска от страната ни да съобщи какви мерки е предприела, за да се съобрази с обявеното Решение на Съда, България пое ангажимент през лятото на 2018 г. да внесе за ново разглеждане от Националния съвет по биологично разнообразие предложението за нова защитена зона за птиците BG0002129 „Рила буфер”. След това зоната трябва да бъде определена с решение на Министерския съвет. Министърът запозна кметовете с обхвата на последното предложение за определяне на защитена зона за опазване на дивите птици в останалата непокрита от зони част на орнитологично важно място „Рила“. Предмет на опазване в проектозоната, съгласно това предложение, са 17 вида птици, посочени и в съдебното решение.", "date": "2018.07.10", "title": "Министър Димов запозна кметовете от района на Рила с мерките за  изпълнение на осъдително решение на Съда на ЕС"}
{"url": "https://www.novinite.bg/articles/161827/Shte-se-povishi-li-cenata-na-hlyaba", "text": "Нормално е да има увеличение на цената на хляба, има няколко предпоставки за това - повишени цени на електричеството, газта. Основен фактор обаче е цената на брашното, като повечето дъждове предполагат по-лоша реколта на пшеница и внос от други държави. Това коментира в \"Денят започва\" хлебопроизводителят Димитър Бакалов пред репортера ни в Благоевград Станислава Николова.", "date": "2018.07.10", "title": "Ще се повиши ли цената на хляба"}
