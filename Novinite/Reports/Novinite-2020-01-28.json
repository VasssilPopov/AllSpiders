{"url": "https://www.novinite.bg/articles/185136/Sacheva-Imame-zadacha-da-proverim-170-000-dushi-koito-nito-rabotyat-nito-uchat", "text": "Пред социалното министерство стои задачата да проучи 170 000 души, които нито работят, нито учат. Това обяви ресорният министър Деница Сачева на 14-тата годишна среща на правителството с бизнеса.През следващите два месеца предстои да разберем кои са тези хора, с какво се занимават, дали са в сивия сектор и какво може да направим за тях. Тази политика е нужна, тъй като заради липсата на информация за тези хора, търпим критика от Европейския съюз, обясни министърът.Друга приоритетна област за годината са хората с увреждания. Има много такива, които биха искали да работят, но нямат информация. В тази връзка ще се задълбочи контактът на бюрата по труда да работят с работодателите.По данни на социалното министерство следващите 12 месеца на пазара на труда ще са нужни 90 000 души, приоритетно в инженерните специалности, ИТ сектора, медицински сестри, съобщи социалният министър Деница Сачева. ", "date": "2020.01.28", "title": "Сачева: Имаме задача да проверим 170 000 души, които нито работят, нито учат"}
{"url": "https://www.novinite.bg/articles/185127/Turciya-Garciya-i-Germaniya-sa-naj-predpochitanite-destinacii-na-balgarite-prez-dekemvri", "text": "Пътуванията на български граждани в чужбина през декември 2019 г. са 529.3 хил. или с 10.6% над регистрираните през декември 2018 година. Увеличение на пътуванията на български граждани в сравнение със същия месец на предходната година е отчетено към: Сърбия - с 28.6%, Румъния - с 16.5%, Турция - с 15.9%, Германия - с 12.9%, Република Северна Македония - с 8.2%, Гърция - с 2.8%, и други. Същевременно намаляват пътуванията на български граждани към: Франция - с 6.3%, Швеция - с 4.3%, Словения - с 2.4%, и други, съобщиха от Националния статистически институт (НСИ).В сравнение с декември 2018 г. e регистрирано увеличение по всички наблюдавани цели: „почивка и екскурзия“ - с 14.4%, „служебна“ - с 12.6%, и „други“ - със 7.6%. Най-голям относителен дял от общия брой пътувания на български граждани в чужбина през декември 2019 г. формират пътуванията с други цели (гостуване, обучение, посещение на културни и спортни мероприятия) - 48.1%, следвани от тези с цел почивка и екскурзия - 28.5%, и със служебна цел - 23.4%. През декември 2019 г. най-голям брой пътувания на български граждани са осъществени към: Турция - 130.1 хил., Гърция - 91.3 хил., Германия - 46.6 хил., Сърбия - 46.4 хил., Румъния - 39.9 хил., Република Северна Македония - 35.5 хил., Италия - 18.1 хил., Австрия - 17.7 хил., Обединеното кралство - 12.1 хил., Испания - 11.8 хиляди.През декември 2019 г. посещенията на чужденци в България са 673.4 хил. или с 8.6% повече в сравнение с декември 2018 година. Увеличение е регистрирано при пътуванията по всички наблюдавани цели: „други“ (вкл. гостувания и транзитни преминавания) - с 9.9%, „служебна“ - с 8.0%, и „почивка и екскурзия“ - със 7.3%. Транзитните преминавания през страната са 28.8% (194.1 хил.) от всички посещения на чужденци в България.От общия брой чужденци, посетили България през декември 2019 г., делът на гражданите от Европейския съюз е 55.4%, или с 6.4% повече в сравнение със същия месец на предходната година. Увеличават се посещенията на граждани от Обединеното кралство - с 37.3%, Италия - с 13.9%, Австрия - с 11.5%, Гърция - с 5.7%, Румъния - с 4.9%, и други. Същевременно намаляват посещенията на граждани от Чешката република - с 14.4%, Словакия - с 10.5%, Белгия - с 6.1%, Германия - с 2.1%, и други.Посещенията на граждани от групата „Други европейски страни“ нарастват с 11.9%, като най-голямо е увеличението на посещенията на граждани от Турция - с 19.3%.През декември 2019 г. преобладава делът на посещенията с други цели - 46.9%, следвани от посещенията с цел почивка и екскурзия - 34.9%, и със служебна цел - 18.2%. Най-много посещения в България през декември 2019 г. са реализирали гражданите от: Румъния - 143.5 хил., Турция - 112.6 хил., Гърция - 111.0 хил., Сърбия - 48.4 хил., Република Северна Македония - 47.4 хил., Германия - 22.9 хил., Обединеното кралство - 20.9 хил., Украйна - 18.9 хил., Италия - 13.0 хил., Израел - 11.1 хиляди.", "date": "2020.01.28", "title": "Турция, Гърция и Германия са най-предпочитаните дестинации на българите през декември"}
{"url": "https://www.novinite.bg/articles/185151/EK-zadejstva-sistema-za-reagirane-sreshtu-koronavirusa-Rusiya-zatvori-granicata-si-s-Kitaj", "text": "Европейската комисия е задействала постоянна система за реагиране във връзка с разпространението на коронавируса, съобщи говорителят на Комисията Диана Спинант, предаде БНР. Коронавирусът вече навлезе и в Европа. В края на миналата седмица бе съобщено за открити случаи във Франция.По-рано Русия затвори границата си с Китай в три региона в Далечния изток до 7 февруари заради опасения от разпространение на новия коронавирус, съобщи губернаторът на Хабаровския край, цитиран от световните агенции, пише БТА.Затворена е границата с Еврейската автономна област, Хабаровския край и Амурска област. Властите в Москва въведоха специални предпазни мерки в хотелите и туристическите обекти в руската столица заради опасения от пренос на китайския коронавирус, заяви кметът Сергей Собянин.\"Въведохме специален контрол в хотелите и на други места, където се събират туристи. Ако се появят тревожни сигнали, спешни медицински екипи ще бъдат изпратени за извършване на пълно изследване\", написа кметът на Москва на сайта си.По-рано беше съобщено за първи случай на заразен с новия коронавирус в Германия, предаде ДПА, като се позова на говорител на баварското министерство на здравеопазването.Пациентът е мъж от района на Старнберг в Бавария, на около 30 км югозападно от Мюнхен. Той е в стабилно състояние, посочи в изявление баварската служба за здравеопазване и безопасност на храните. Мъжът е под медицинско наблюдение и е изолиран. Говорителят на баварското министерство на здравеопазването каза, че има малък риск от заразяване на други хора в провинцията. Хората, които са били в контакт с пациента, са били информирани подробно за симптомите, предпазните мерки и пътя на разпространение на вируса.Случаи на заразяване с новия коронавирус бяха регистрирани също в Южна Корея, Тайван, Тайланд, Непал, Виетнам, Саудитска Арабия, Сингапур, САЩ, Канада, Франция и Австралия.Редица държави в Европа и в Азия планират да евакуират своите граждани от град Ухан, който е епицентър на епидемията. Япония, САЩ и Франция вече са започнали дейностите по репатриране.", "date": "2020.01.28", "title": "ЕК задейства система за реагиране срещу коронавируса, Русия затвори границата си с Китай"}
{"url": "https://www.novinite.bg/articles/185121/S-90-000-tona-spesteni-SO2-emisii-za-8-godini-EVN-Toplofikaciya", "text": "EVN Топлофикация стартира нова кампания за по-чист въздух в Пловдив, с която цели отново да насочи вниманието към отговорното поведение и избор на екологично чиста енергия - за града и за дома. Както и през 2019 г., кампанията акцентира върху въпроса, че въздухът, който дишаме, зависи и от избора ни на отопление. Това е поредната кампания на EVN Tоплофикация насочена към създаване на отговорно отношение към източниците на отопление.   EVN Топлофикация допринася за значително намаляване на емисиите въглероден диоксид (СО2) във въздуха на Пловдив като инвестира в модерни технологии. Общо 90 729 тона емисии СО2 са спестени благодарение на новата когенерационна централа на дружеството за периода от 2011 до 2019 г. Само за 2019 г. спестените от EVN Топлофикация СО2 емисии са 5129 тона. EVN Tоплофикация  използва само природен газ за гориво, който се изгаря в газова турбина с висок коефициент на полезно действие. Важно предимство на централата е, че не отделя вредни вещества като серни диоксиди, прах (фини прахови частици) и диоксини.", "date": "2020.01.28", "title": "С 90 000 тона спестени СО2 емисии за 8 години EVN Топлофикация"}
{"url": "https://www.novinite.bg/articles/185147/Skandalno-V-Turciya-prokarvat-zakon-narechen-omaji-se-za-tvoya-iznasilvach", "text": "Турският парламент ще разгледа законопроект, който ще позволи на мъжете, обвинени в секс с момичета под 18 години, да избегнат наказание, ако се оженят за жертвите си, съобщава The Independent.Този скандален закон, наречен \"ожени се за твоя изнасилвач“, който законодателите планират да внесат в турския парламент в края на януари, предизвика възмущението на защитниците на правата на човека в страната.Критиците му твърдят, че подобен закон не само легитимира браковете с деца и законното изнасилване, но също така проправя пътя на педофилията и сексуалната експлоатация.Опозиционната Народно-демократическа партия призовава правителството да наложи вето на законопроекта.През 2016 г. в Турция бе оттеглен аналогичен проект след протести, обхванали цялата страна. Този закон предвиждаше освобождаването на мъжете от отговорност, ако сексът е \"без принуда и заплаха“.Подобни закони се приемат в различни страни по света - главно в Близкия Изток и Северна Африка, под предтекст да се защити \"честта“ на семейството. През последните години, благодарение на усилията на защитниците на правата на човека, активистите и законодателите, подобни разпоредби са отменени в Египет, Йордания, Ливан, Мароко, Тунис и Палестина.Турция обаче изглежда се движи в обратна посока. Въпреки че в Турция официално минималната възраст за встъпване в брак е 18 години, според доклада на правителството за 2018 г. през последните 10 години са омъжени 482 908 непълнолетни момичета. Според ООН 38% от турските жени са преживели физическо и сексуално насилие поне веднъж.През 2014 г. турският президент Реджеп Тайип Ердоган ясно изрази отношението си към правата на жените. Изказвайки се на срещата на върха в Истанбул, президентът заяви:\"Не може да се поставят жените и мъжете на едно и също ниво. Това е против природата\".А през 2016 г. Ердоган призова всяка жена да роди поне три деца, напомняйки, че това е неин \"дълг“:\"Жена, която казва: \"Няма да стана майка, защото работя“, отрича собствената си женственост. \"Жена, която се отказва от майчинството, която не си стои вкъщи, колкото и да е успешна в работата си, все пак е по-непълноценна\".", "date": "2020.01.28", "title": "Скандално! В Турция прокарват закон наречен \"омъжи се за твоя изнасилвач\""}
{"url": "https://www.novinite.bg/articles/185107/Misteriyata-s-namerenata-na-danoto-na-Grebnata-v-Plovdiv-Dimitrina-se-zaplita", "text": "Удавената Димитрина Манджукова, чието тяло беше намерено в Гребния канал в Пловдив, е от Смолян. 29-годишната жена е строителен инженер. Завършила е УАСГ.\"Родителите й са разведени. Беше пълна отличничка. След като завърши, работи известно време в София. Беше си в Смолян около нова година. Не знам за какво е била в Пловдив\", каза братовчедка й Мария Манджукова. Баща й Николай също е строителен инженер, пише \"24 часа\".Според приятелите й, Димитрина била много кротка, усмихната и деликатна с хората.  Харесвала е екстремните спортове. Карала лонг борд и сноуборд.Всички нейни приятели и съученици от Смолян са потресени от новината за смъртта й. \"Ех, отиде си и ти без време... Почивай в мир...\", пише във Фейсбук един от приятелите й.От Районна прокуратура – Пловдив съобщиха, че е образувано досъдебно производство по случая.При извършения оглед на местопроизшествието не са открити данни за насилствена смърт. Установено е, че тялото е на 29-годишна жена, която не е имала адрес в Пловдив. При извършения оглед в дрехите й са открити личните документи. Жената не е била обявена за издирване от органите на МВР\", заявяват още от Районна прокуратура.По досъдебното производство ще бъде назначена съдебномедицинска експертиза за установяване на причините за смъртта. Разследването по случая се извършва от разследващ полицай от Второ РУ на МВР-Пловдив.", "date": "2020.01.28", "title": "Мистерията с намерената на дъното на Гребната в Пловдив Димитрина се заплита"}
{"url": "https://www.novinite.bg/articles/185123/BNB-Balgariya-nyama-da-otmenya-Valutniya-bord-i-da-promenya-fiksiraniya-kurs-na-evroto", "text": "България няма да отменя Валутния борд и да променя фиксирания курс на еврото. Това заяви управителят на БНБ Димитър Радев по повод появилите се твърдения, че заради присъединяването към ERM II страната ни трябва да направи тази решителна крачка, предаде БГНЕС.\"Ние се намираме във финалната права по преговорите за присъединяването и до участие в еврозоната. Това е позиция на правителството. Тази тема трета година никога не е поставяна и по време на разговорите с европейските финансови институции\", категоричен е управителят на БНБ.\"Промените се правят по единствения възможен начин – през българския парламент. България ще влезе в еврозоната с този курс и левът ще отпадне, когато влезе еврото\", категоричен е финансовият министър Владислав Горанов.БГНЕС припомня, че темата за отмяната на Валутния борд и фиксирания курс се появи, след като на сайта на БНБ се появи информация, че депутатът от ГЕРБ и председател на бюджетната комисия Менда Стоянова внася законодателни промени в Закона за БНБ.Финансовият министър, управителят на БНБ и премиерът Бойко Борисов участваха днес на 14-тата годишна среща на правителството с бизнеса. ", "date": "2020.01.28", "title": "БНБ: България няма да отменя Валутния борд и да променя фиксирания курс на еврото"}
{"url": "https://www.novinite.bg/articles/185114/Otmeniha-zabranata-na-Djok-Polfrijman-da-napuska-stranata", "text": "Софийският административен съд отмени наложената от дирекция \"Миграция\" на МВР през 2011 г. забрана Джок Полфрийман да напуска България, съобщава БГНЕС.Причината: забраната е с отпаднало основание - ограничението e приложимо спрямо чужденци с ефективни присъди, изпълнявани у нас. A Полфрийман e условно предсрочно освободен още в ĸpaя на септември миналата година. Решението не е окончателно. Сега Джок Полфрийман трябва да изчака само решението на Върховния съд дали ще има ново разглеждане на предсрочното му освобождаване.Джок Полфрийман беше осъден на 20 години затвор за убийството на студента Андрей Монов през декември 2007 г. От тях убиецът излежа 12 години, след което беше пуснат от тричленен съдебен състав. Решението на съда за предсрочно освобождаване на Полфрийман предизвика вълна от възмущение в българското общество.", "date": "2020.01.28", "title": "Отмениха забраната на Джок Полфрийман да напуска страната"}
{"url": "https://www.novinite.bg/articles/185141/Angelkova-Turizmat-ni-e-na-visoko-nivo", "text": "\"Българският туризъм става все по-конкурентен заради високото качество на предлаганите услуги и голямото им разнообразие. Изтеклата година бе изпълнена с много предизвикателства и белязана от фалита на най-големия британски туроператор, но въпреки това секторът продължи да дава устойчив принос за икономиката на страната“.Това заяви министърът на туризма Николина Ангелкова на работна среща в Брюксел с Карлес Мосо, заместник генерален директор на Генерална дирекция \"Конкурентоспособност“ в Европейската комисия, съобщиха от Министерството на туризма.\"Европа продължава да бъде водеща туристическа дестинация в света, но е необходимо да развиваме постоянно нейния потенциал“, подчерта министър Ангелкова.Двамата събеседници обсъдиха ролята на отрасъла за устойчивото развитие на европейската икономика – туризмът генерира 10.3% от БВП на ЕС и създава над 27 млн. работни места. Коментирана бе и важната роля на новите технологии и дигитализацията за туристическата индустрия.\"Създадени са изключително полезни приложения за туризъм и те трябва да са в помощ на все повече туристи, търсещи нови обекти и непознати места\", отбеляза министър Ангелкова.Тя се спря подробно на обявения през миналата седмица от Министерството Механизъм за насърчаване на организирания туризъм чрез реклама. Целта е запазване и разширяване на позицията на България като търсена дестинация чрез повишаване ефективността на маркетинговите дейности и стимулиране на директните продажби на туристически пакети.Целеви пазари по проекта са Русия, Великобритания, Германия, Полша, Унгария, Чехия и Словакия, а бюджетът му - 15 млн. лв. с ДДС. Резултатите ще се отчитат на база реализирани нощувки в местата за настаняване, включени в Единната система за туристическа информация, която институцията въведе.", "date": "2020.01.28", "title": "Ангелкова: Туризмът ни е на високо ниво"}
{"url": "https://www.novinite.bg/articles/185117/Fandakova-Za-Sofiya-nyama-opasnost-da-ostane-bez-voda", "text": "За София няма опасност да остане без вода. В язовирите „Искър” и „Бели Искър” има вода за столицата за години напред. Това заяви по Нова телевизия столичният кмет Йорданка Фандъкова.„Посетихме пречиствателната станция в Бистрица, всички видяха, че нивата на язовирите се следят в реално време. Във всеки момент знаем какви количества вода има в системата на София. Нужните количества вода за София в язовирите „Искър” и „Бели Искър” има за години напред”, заяви столичният кмет. „Въпросът е какво е техническото състояние на мрежата. Рилският водопровод е стар, един участък от него е рехабилитиран, когато станах кмет. И в момента стават 2-3 аварии годишно, по информация на „Софийска вода””, уточни столичния кмет и пак подчерта, че за София няма опасност да остане без вода.Тя обясни, че е поставила ясно условията, при които да се разгледа въпросът водата за Перник да минава през системата на София. „Първото условие беше да се гарантират количествата вода за София. Затова решението е да се подават допълнителни количества вода от водосбора, от деривациите, които захранват язовир „Белмекен” към язовир „Бели Искър”. Това е решено, имаме официално писмо от екоминистерството, че такива количества ще бъдат осигурявани”, каза Фандъкова.", "date": "2020.01.28", "title": "Фандъкова: За София няма опасност да остане без вода"}
{"url": "https://www.novinite.bg/articles/185118/Tokat-i-bitovite-cmetki-pockapvat-ot-1-yuli", "text": "Тoкът и битoвитe cмeтки пocкъпвaт oт 1 юли, cтaвa яcнo oт oбcъдeнитe нacкoрo мoдeли нa либeрaлизaция нa пaзaрa нa eлeктрoeнeргиятa зa битa.КEВР щe oпрeдeли мaкcимумa нa oтклoнeниe oт пaзaрнaтa цeнa и eлeктрocнaбдитeлнитe дружecтвa нямa дa 10, 20 или 30% oт тoкa, кoйтo пoлзвaт дoмaкинcтвaтa, дa ca купувaни oт cвoбoдния пaзaр. И тoвa ce oчaквa дa cтaнe дo 1-ви юли, кaтo тoчният прoцeнт тeпървa щe ce oпрeдeля.В крaя нa мaрт eлeктрoрaзпрeдeлитeлнитe дружecтвa трябвa дa пoдaдaт прeдлoжeниe зa цeни нa тoкa oт 1 юли в Кoмиcиятa зa eнeргийнo и вoднo рeгулирaнe. Пo думитe нa Вaлeнтин Никoлoв, прeдceдaтeл нa eнeргийнaтa кoмиcия в пaрлaмeнтa, тeкcтoвeтe зa прoмeни в eнeргийния зaкoн трябвa дa cтaнaт фaкт дo крaя нa фeвруaри, зa дa мoжe в рaзчeтитe нa eнeргийнитe дружecтвa дa ce включaт кoличecтвaтa, кoитo щe ce купувaт oт бoрcaтa.Нa тoзи eтaп oбaчe, избoрът нa мoдeл кaк зaкoнoвo дa бъдe ocвoбoдeн пaзaрът нa тoк зa битoвитe пoтрeбитeли, e нa нeфoрмaлнa фaзa.Пo мoдeлa, кoйтo ce oбcъждa, ce прeдвиждa eлeктрoрaзпрeдeлитeлнитe дружecтвa дa зaпoчнaт дa купувaт нa бoрcaтa 10% oт тoкa, кoйтo ce пoтрeбявa oт дoмaкинcтвaтa, зa дa ce тecтвa пaзaрът и дa нe ce нaтoвaрвaт пoтрeбитeлитe, cтaвa яcнo oщe oт думитe нa Никoлoв.Oбcъждaни ca вaриaнти зa пoeтaпнo ocвoбoждaвaнe нa пaзaрa зa битa и мaлкия бизнec в рaмкитe нa пeт гoдини. Имa и друг вaриaнт, при кoйтo пълнaтa либeрaлизaция дa ce cлучи зa три гoдини и тoгaвa щe ce зaпoчнe c 30% тoк oт бoрcaтa в cмeткитe нa битoвитe пoтрeбитeли, нa cлeдвaщaтa гoдинa щe ce вдигнe нa 60 нa cтo и в крaя нa трeтaтa гoдинa цялoтo кoличecтвa щe ce купувa нa cвoбoдния пaзaр.", "date": "2020.01.28", "title": "Тoкът и битoвитe cмeтки пocкъпвaт oт 1 юли"}
{"url": "https://www.novinite.bg/articles/185109/Dneven-horoskop-za-vtornik-28-yanuari-2020-g", "text": "Оставете цялото си време днес за декориране, планиране и релакс. Имате прекалено много положителна енергия, не прекалявайте с работата, за да запазите доброто си настроение. Денят ще бъде изпълнен с кавги и спорове. За щастие вие се приспособявате лесно и това няма да ви повлияе особено много.Днес сте заредени с положителна енергия. Днес е подходящ ден да помогнете на приятели или роднини. Ще се почувствате удовлетворени. Вижте повече: ", "date": "2020.01.28", "title": "Дневен хороскоп за вторник, 28 януари 2020 г."}
{"url": "https://www.novinite.bg/articles/185113/Udaljavat-bedstvenoto-polojenie-v-obshtina-Pernik", "text": "Със 7 дни е удължено бедственото положение на територията на община Перник във връзка с водната криза, съобщи пресцентърът на областната администрация. Решението е било взето на заседание на Областния щаб за изпълнение на Областния план за защита при бедствия и е в сила от 27 януари.Действията се предприемат след официално искане на кмета на Перник Станислав Владимиров.Изходът от водната криза е изграждането на водопровод от Мало Бучино до Перник, е припомнил областният управител Емил Костадинов. Трасето с дължина 13,5 км ще минава само през общински и държавни терени. По този начин ще се насочи вода от водосбора на \"Белмекен\" през водопреносната мрежа на София към Перник.\"Не пестим труд, енергия и ресурси, за да излезем от бедственото положение. Работим при пълна прозрачност и в постоянно търсене на нови, алтернативни начини за подобряване на ситуацията\", е казал Емил Костадинов.", "date": "2020.01.28", "title": "Удължават бедственото положение в община Перник"}
{"url": "https://www.novinite.bg/articles/185138/Kakvo-shte-se-promeni-na-1-fevruari-sled-Brexit", "text": "Brexit ще стане факт в полунощ в петък - 1317 дни след решението на британците да напуснат Европейския съюз. Какво ще се промени на 1 февруари?Ежедневните връзки между Великобритания и ЕС ще се запазят както досега до края на 2020 година. През този 11-месечен преходен период Лондон и Брюксел ще договорят бъдещите си отношения. Някои практически промени обаче ще се случат още преди това, предаде БТА.В полунощ в петък (централноевропейско време и 23 ч. в четвъртък британско) ЕС ще загуби за първи път държава членка, при това една от най-големите и най-богатите в блока. С напускането на 66 милиона граждани населението на ЕС ще се понижи до около 446 милиона.Територията му ще намалее с 5,5 на сто. Ако някога Великобритания реши да се върне, ще трябва да премине през обичайната процедура за присъединяване.В Брюксел свалянето на британското знаме пред Европейския парламент ще символизира една реална промяна: Великобритания напуска ЕС и се превръща в една от \"третите страни\".В заседанията вече няма да участва нито един от 73-те британски евродепутати, които бяха избрани през май. 46 от местата ще бъдат запазени за бъдещи държави членки, а 27 ще бъдат преразпределени. Лондон вече няма да може да предлага кандидат за еврокомисар.В европейската изпълнителна власт вече няма британски представител, след като Борис Джонсън отказа да номинира такъв. Британският премиер вече няма да бъде канен на европейските срещи на високо равнище и членовете на правителството няма да участват в министерските срещи.Като граждани на страна извън блока, британците няма да могат да се кандидатират за чиновнически постове в Брюксел. Много от тях обаче са придобили второ гражданство, за да могат да останат. В замяна на това Великобритания, която е вторият най-голям нетен вносител в бюджета на ЕС след Германия, ще продължи да плаща до края на преходния период.Около 1,2 милиона британски граждани живеят в страни от ЕС, предимно в Испания, Ирландия, Франция, Германия и Италия, по данни на ООН. Според британската статистическа служба във Великобритания живеят 2,9 милиона граждани на 27-те държави от ЕС, които се равняват на около 4,6 на сто от населението на страната. По силата на споразумението за напускане, емигрантите, живеещи от двете страни на Ламанша, ще запазят всички права за пребиваване и работа в приемните държави до края на преходния период.Живеещите във Великобритания европейски граждани трябва да се регистрират, за да се възползват от тези права. За британците, живеещи в ЕС, процедурите варират в различните страни. Правото на свободно движение ще се прилага до края на декември тази година. Подробностите за реципрочните права ще бъдат договорени след Brexit.Великобритания преговаря вече няколко години за условията на своето излизане от ЕС с преговорния екип на Европейската комисия, оглавяван от Мишел Барние. Преговорите обаче ще навлязат в нова фаза след петък. До края на преходния период за Великобритания ще важат разпоредбите на европейското право и решенията на Съда на Европейския съюз. Мишел Барние обсъжда със страните членки мандата си за преговорите за бъдещите отношения, особено в търговската сфера.За разлика от споразумението между Великобритания и Европейската комисия, ратифицирано от страните членки и Европейския парламент, може да се наложи търговското споразумение да бъде ратифицирано от над 30 национални и регионални парламента. ", "date": "2020.01.28", "title": "Какво ще се промени на 1 февруари след Brexit?"}
{"url": "https://www.novinite.bg/articles/185124/Citiridis-Obrazat-kojto-vijdat-zritelite-e-avtentichen-nyama-prestruvki", "text": "„За мен най-тежките моменти бяха, когато имаше мистерия около водещия. Аз тогава знаех, че съм аз и не можех да го казвам, не можех да го коментирам и това ми тежеше много. Когато беше онова представяне пред медии и когато видях пълното студио с публика – тогава вече се почувствах страхотно. След първото шоу вече знам, че мога да превзема целия свят с екипа зад мен“, каза в сутрешния блок на bTV новият водещ на вечерното шоу Николаос Цитиридис.Над 1 млн. зрители са гледали първото издание на „Шоуто на Николаос Цитиридис“ в понеделник вечерта.„Този образ, който зрителите виждат по телевизията и ще виждат всяка вечер – това съм си аз. Няма преструвки, няма игри. Истината е в автентичността. За да правиш нещо, което хората харесват, трябва да бъдеш автентичен“, сподели още водещият.Николаос е на 25 години. Има опит не само като комик, но и като журналист. Казва, че обичакомедията, защото чрез нея човек може да каже истината по смешен начин.Най-забавният начин, по който е виждал изписано името си, е в комедиен клуб в Лондон. Водещият на вечерта, който се затруднявал с фамилията „Цитиридис“, си записал на лист необичайна транскрипция – сглобка от английските думи city, read и is.", "date": "2020.01.28", "title": "Цитиридис: Образът, който виждат зрителите, е автентичен – няма преструвки"}
{"url": "https://www.novinite.bg/articles/185131/Kamen-Apipiev-Kedara-se-diplomira-sled-26-godishno-prekasvane", "text": "\r\nКамен Алипиев-Кедъра, който миналата есен бе уволнен от БНТ, защото няма висше образование, се е дипломирал след 26-годишно прекъсване на следването си, пише \"Уикенд\". \r\nДългогодишният спортен журналист не бил взел изпитите по кинезитерапия, спортна медицина, спортен масаж, социология и треньорска практика и зарязал следването си.\r\nКедъра е трябвало да се дипломира още през 1994 г. Тогава обаче семейството му живеело по квартири и Камен пресметнал, че е по-наложително да наблегне на работата и изкарването на прехраната. Едва, когато липсата на диплома станала проблем и го освободили от БНТ, той се дипломирал като бакалавър в Националната спортна академия.\r\n53-годишният Кедър обаче продължава да е студент, тъй като е записал и магистратура.\r\n„Моят договор беше прекратен, защото нямах висше образование. За сметка на това аз се дипломирах и записах магистратура. Тичам на училище, гледам напред! Гледам с малко тъга към това, което се случи, защото смятам, че хората, които са лоялни и са работили толкова години на едно и също място, трябва да получат поне малка доза признателност, а аз на практика получих обида“, разкрива Кедъра.\r\nТой не пояснява какво възнамерява да прави занапред. Сигурно е обаче, че няма да се пробва пак да се завърне в националната телевизия.\r\n  ", "date": "2020.01.28", "title": "Камен Апипиев-Кедъра се дипломира след 26-годишно прекъсване"}
{"url": "https://www.novinite.bg/articles/185108/Predimno-slanchevo", "text": "Днес над по-голямата част от страната ще бъде предимно слънчево, с повече облаци преди обяд над североизточните райони. Вечерта от запад облачността отново ще започне да се увеличава. Ще духа слаб, в Дунавската равнина и Източна България – умерен вятър от запад-северозапад. Максималните температури ще бъдат между 7° и 12°, в София около 9°.Над планините ще преобладава слънчево време. Ще духа умерен и силен вятър от запад-северозапад. Максималната температура на височина 1200 метра ще бъде около 4°, на 2000 метра - около минус 2°.Над Черноморието облачността ще се разкъсва и намалява, след обяд до предимно слънчево. Ще духа до умерен вятър от запад-северозапад. Максималните температури ще са между 9° и 12°. Температурата на морската вода е 7-8°. Вълнението на морето ще бъде 1 - 2 бала.", "date": "2020.01.28", "title": "Предимно слънчево"}
{"url": "https://www.novinite.bg/articles/185135/Djuliana-Gani-besnee-obviniha-ya-v-izmama-v-Chereshkata-na-tortata-VIDEO", "text": "Истински \"Тортагейт\" се разигра след участието на Джулиана Гани в \"Черешката на тортата\". Пловдивска сладкарница скочи след предаването, че Джулката е почерпила гостите си с техен сладкиш, който е представила за свое авторското творение.\"Разбрахме, че  сме участвали инкогнито в \"Черешката на тортата\". Учудихме се доста, когато получихме поръчката за авторската ни сурова протеинова торта, без украса, само със заливка. Въпреки че участничката представи тортата за своя, ние сме щастливи, че впечатлихме нейните гости с нашата торта\", шеговито жегнаха Гани и половинката й от здравословната сладкарница. Въпреки че не споменаха имената им, веднага фенове ги разпознаха. Масово зрителите обвиниха Джулката, че е откраднала сладкиша и го е представила за свой.Приятелят на плеймейтката скочи в бран на Джули и вечерята, като обяви, че именно сладкарницата е дала по негова молба рецептата, пище България днес. Оттам пък контрираха, че са дали само съставките, а не точните пропорции, за да не се получи огледална на тяхната торта. Илиян се закани да съди сладкарницата тъй като си правила реклама на техен гръб. Младата майка пък била разстроена, че отново заради интрига името е замесено скандал.\"Ще  се обадя на адвоката си и ще докажем в съда, че ние сме правили тази торта, която поднесохме на гостите. Наистина, тортата не само прилича на тяхната, тя е абсолютно същата, защото аз от години се занимавам с рецепти за здравословно хранене, мога  дори само по съставки да приготвя същата торта. Наши приятели ни препоръчаха тази сладкарница и купихме от тях този вид торта, за да я тестваме и пресъздадем за гостите ни.  Тортата, купена от тях, е взета 8 дни преди предаването. Смятате ли, че гостите ни нямаше да забележат торта на осем дни?!\", разясни Илиян.Той съжалява, че сладкарницата избързала с атаките. Още повече, че пази фактура от покупката за пред съда.\"Аз  пари не искам, искам извинение за обидата, и то дори не публично, Нека е на четири очи. Защото имаме как да докажем, че ние си направихме нашата торта, и това ще се случи в съдебната зала\".Джулиана също  разясни, че е съгласна с извинение  тихомълком, тъй като по думите й \"само ще им направим по-голяма реклама, ако извинението е публично\".", "date": "2020.01.28", "title": "Джулиана Гани беснее, обвиниха я в измама в \"Черешката на тортата\" ВИДЕО"}
{"url": "https://www.novinite.bg/articles/185130/Raste-broyat-na-gradovete-obyavili-gripna-epidemiya", "text": "Грипна епидемия е обявена от днес в Пловдив, Перник, Смолян, София-област, Добрич, Балчик, Генерал Тошево и редица общини в Благоевградско.До второ нареждане се спират детските и женските консултации, плановите операции и свижданията в отделенията. На границата между първия и втория учебен срок затворени остават стотици училища.Само в София заради грипната епидемия вкъщи до 6 февруари трябва да са около 130 000 ученици. Лекарите съветват по-големите деца да избягват събиранията с приятели в този период.А възрастните -  да не подценяват симптомите и да търсят медицинска помощ. В 13 области в страната днес е преустановен учебният процес заради висока заболеваемост, като няма да се учи в 1292 училища. Това съобщи пресцентърът на Министерството на образованието и науката.Няма да учат учениците в областите Благоевград, Бургас, Варна, Габрово, Кърджали, Монтана, Пазарджик, Перник, Смолян, София-град, София-област, Хасково и Ямбол.Продължава да има учебни занятия във Видин, Враца, Плевен, Русе, Силистра, Сливен, Стара Загора, Търговище и Шумен.В останалите шест области на страната учебните занятия са преустановени само в отделни училища, информират от МОН.От утре грипна епидемия е обявена на територията на област Пловдив и на територията на общините Кюстендил, Рила, Бобошево, Невестино и Трекляно. Грипната епидемия продължава в общините Дупница, Бобов дол, Кочериново. От днес тя се отменя в община Сапарева баня.", "date": "2020.01.28", "title": "Расте броят на градовете, обявили грипна епидемия"}
{"url": "https://www.novinite.bg/articles/185106/Nasledstvoto-Biznes-imperiyata-na-Chernata-Mamba-Kobi-Brajant", "text": "Наследството на Коби Брайънт се простира извън времето му на баскетболното игрище. Той беше известен и в света на бизнеса като човек, създаващ нови марки, инвеститор и ментор на други спортисти и основатели на компании, разказва CNN.Както е известно, Брайънт почина в неделя при катастрофа с хеликоптер в Калабасас, Калифорния на 41-годишна възраст.„В продължение на 20 сезона Коби ни показа какво е възможно, когато забележителният талант се смеси с абсолютна преданост към победата“, заяви в изявление в неделя мениджърът от НБА Адам Силвър. „Той беше щедър с придобитата мъдрост и виждаше като своя мисия да споделя с бъдещите поколения играчи.“Брайънт разнообрази кариерата си, като проби в света на инвестициите, още преди да напусне НБА. През 2013 г. той стана съосновател на дружеството за рисков капитал Bryant Stibel заедно с основателя на Web.com Джеф Стибел.При създаването на компанията Брайънт следваше модела на подбран брой други спортни легенди, които успяха да превърнат уменията, развити на корта, в бизнес успех. Точният гард от Залата на славата на НБА Ървин \"Меджик\" Джонсън е сред първите през 1987 г., когато основава инвестиционна компания Magic Johnson Enterprises. Тя инвестира в редица големи бизнеси, включително Starbucks и нюйоркското летище LaGuardia.Фирмата на Брайънт сега има повече от 2 млрд. долара активи, с инвестиции в десетки компании за технологии, медии и данни. Bryant Stibel има поне 10 успешни инвестиции, включително Dell и Alibaba. Тя също така има вложения в създателя на Fortnite - Epic Games, компанията за цифрови разплащания Klarna и фирмата за домакински продукти The Honest Company.\"Трябва да има силни предприемачи. Това е ключът за нас - да гледаме хората\", каза Брайънт в интервю за CNBC през септември. \"Да, важно е да виждаме и възвращаемост, нали? Но също така е важно да имаме страхотна възможност, страхотни взаимоотношения с нашите инвеститори, големи възможности с нашите предприемачи, които да им помогнат да растат и да ги поставят в ситуации, в които те могат да бъдат успешни.\"Отделно от фирмата, Брайънт също направи милиони долари с инвестицията си в спортната напитка Body Armor, която през 2018 г. повиши оценката си, като продаде дял на Coca-Cola.Репутацията на Брайънт като звезден спортист и създател на брандове беше един от ключовете към успеха. През 2016 г. той основава Granity Studios, медийна компания, която се фокусира върху творчески разкази около спорта.С тази компания баскетболната звезда написа сценарий кратък филм, наречен „Dear Basketball“, който спечели наградата „Оскар“ за най-добър анимационен късометражен филм през 2018 г. Granity също така издаде набор от книги за млади хора, заедно с автобиографията на Брайънт “ The Mamba Mentality: How I Play\".Брайънт, известен в баскетбола като \"Черната мамба\" (Black Mamba), започва да изгражда марката си като спортист в началото на кариерата си като рекламно лице на Nike.Брайънт за първи път подписва сделка с Nike през 2003 г. Той беше един от елитната група играчи в NBA, които през тази година подписаха с марката, включително ЛеБрон Джеймс и Кармело Антъни. Това помогна на компанията за спортни стоки да затвърди позициите си в света на баскетбола през следващите няколко десетилетия след пенсионирането на Майкъл Джордан през 2003 година.С нарастването на успеха на Брайънт на игрището се разрасна и партньорството му с Nike. Марката пусна множество линии обувки и екипировка Kobe. През 2017 г. компанията изведе Брайънт на сцената с тогавашния изпълнителен директор Марк Паркър на годишната си среща с инвеститори, за да отбележи старта на новата бизнес стратегия на Nike.Nike си партнира с Брайънт и Клуба за момчета и момичета от Лос Анджелис, за да открият през 2017 г. младежка баскетболна лига, наречена Mamba League, предоставяйки на стотиците деца безплатен достъп до спорта. По-късно Брайънт създава Спортната академия Mamba, за да осигури по-широка възможност за спортуване в редица спортове.Брайънт е бил на път за мач от Mamba Sports Academy в неделя, когато хеликоптерът му се разби.\"Ние сме опустошени от днешната трагична новина. Отправяме най-дълбоките си съчувствия към най-близките до Коби, особено към неговото семейство и приятели\", казва Nike в изявление в неделя. \"Той беше един от най-великите спортисти на своето поколение и оказа неизмеримо влияние върху света на спорта и общността на баскетбола. Той беше любим член на семейство Nike. Ще ни липсва много. Мамба завинаги!\".Брайънт също участва в инициативата на НБА за разширяване на аудиторията извън САЩ, особено в Китай. През 2015 г. той работи с Alibaba Group, за да пусне документалния филм на баскетболната звезда „Музата на Коби Брайънт“ чрез Tmall Magic Box в Китай.Сделката включваше и работа с Брайънт по създаването на нова платформа за социални медии, \"която да доведе до нови пътища за свързване на младите хора на Китай директно с Коби и неговите философии\", се казва в съобщение за пресата от Alibaba, обявяващо партньорството, пише economic.bg. Освен това компанията продава редица продукти с марка Kobe на своята платформа за търговия на дребно.Брайънт също имаше договори за реклама с редица други марки през цялата си кариера, включително McDonald's, Sprite, Nintendo и Turkish Airlines.", "date": "2020.01.28", "title": "Наследството: Бизнес империята на Черната Мамба - Коби Брайънт"}
{"url": "https://www.novinite.bg/articles/185115/Federer-ocelya-kato-Feniks-v-spirasht-daha-trilar-spasi-7-machbola-i-e-na-polufinal", "text": "Роджър Федерер направи нещо забележително като се класира за полуфинал на Australian Open след изумителен обрат и победа в пет сета над Тенис Сандгрен. Маестрото беше в лоша кондиция и го мъчеха куп болежки, даже изглеждаше, че може да се откаже от мача. В един момент той сякаш доиграваше срещата, съперникът му профука цели 7 мачбола, три, от които поредни в тайбрек. Федерер обаче отрази тези мачболи, а после като прицата Феникс оцеля, възкръсна от пепелта и дори победи.Шесткратният носител на трофея в Мелбърн надделя с 6-2 2-6 2-6 7-6(8) 6-3 за около три часа и половина на Rod Laver Arena и така спечели 15 от възможни 15 четвъртфинала на Australian Open.Здравословни проблеми и Тенис Сандгрен – тези две неща в комбинация бяха близо да спрат Роджър Федерер. 20-кратният шампион от Големия шлем изпитваше дискомфорт от края на втория сет, които не му позволиха да се движи оптимално по корта. Сервисите му влизаха с необичайно ниска скорост, привеждането към ниските топки, насочени от ракетата на американеца, бе трудно, а езикът на тялото му подсказа, че не се чувства никак комфортно на корта. Допусна много непредизвикани грешки, но успя някак да се измъкне от седем мачбола, пред които се изправи в четвъртата част.В петия сет сякаш на корта видяхме различен Федерер. Той започна да се движи навсякъде по корта и нямаше помен от травмата. Така шесткратният шампион показа силната си психика, не се отказа и ще играе в битка за място на финала срещу Новак Джокович или Милош Раонич.Australian Open по традиция е най-успешният турнир от Големия шлем за световния №100. Преди 2 години игра на четвъртфинал, когато впечатли с победи над Стан Вавринка и Доминик Тийм. В битка за място на полуфинала тогава отстъпи пред Хьон Чунг в три сета, а това остана най-доброто постижение в „мейджърите“ за Сандгрен, което бе изравнено този сезон.До този момент Тенис отстрани Рейли Опелка, Джордан Томпсън, Матео Беретини и Фабио Фонини. Днес обаче пропиля шансовете си и напусна надпреварата.Още началото на срещата предричаше труден двубой за Федерер. Съперникът му бе агресивен и това доведе до брейкбол, но швейцарецът успя да се измъкне и да затвори подаването си с два аса. Бурното начало продължи и на сервис на Сангрен. Двойна грешка помогна на Маестрото да стигне до аванс от 40-15, но третият в схемата не успя да реализира възможностите си.Все пак шесткратният шампион постепенно навлезе в ритъм, стана по-убедителен на свой начален удар и продължаваше да създава проблеми на съперника си от посрещане. При 2-3 Тенис започна с два аса, но след това рязко се срина и допусна три непредизвикани грешки  и една двойна, за да даде аванс от 4-2 на Федерер.До края на сета 38-годишният състезател не даде шансове на американеца да се върне в резултата, завършвайки с осем уинъра и 71% вкаран първи сервис.Втората част обаче не започна по вкуса на Маестрото. Сандгрен играеше смело и често взимаше инициативата в разиграванията, а грешките на Роджър нарастваха на брой бързо. Именно две такива при 15-30 го поставиха в позиция на догонващ.След като през първата част Федерер бе допуснал седем непредизвикани, във втората този брой се удвои до 15 и това рефлектира върху резултата – Тенис печелеше комфортно подаванията си и проби втори път за 6-2.Третият сет не започна по-добре за Маестрото. Тенис спечели осем от първите единадесет точки, като при 0-1 и 30-30 швейцарецът допусна нови две поредни непредизвикани грешки, за да подари ранен пробив на съперника си.Изглеждаше сякаш отговорът няма да се забави, но получавайки 3 поредни шанса за рибрейк, Роджър не се възползва. След втория той получи и предупреждение за използване на неприличен език, след като един от страничните рефери чу неприличната фраза, която шесткратният шампион използва и сподели това с главната съдийка на стола. Световният №3 получи предупреждение, което доведе до дълги разговори между него и отговорните лица. Когато играта бе подновена, Сандгрен отрази и третата опасност с прекрасен бекхенд по правата.Геймът скоро приключи и Маестрото напусна корта, за да получи медицинска помощ в съблекалните, тъй като областта на травмата му не бе подходяща за камерите на корта.Сандгрен продължи да води случващото се на корта до края на сета, докато носителят на 20 титли от Големия шлем очевидно не бе в оптимална кондиция. Така се стигна до 5-2, когато Федерер трябваше да сервира за оставане в сета и  се пречупи при шестия сетбол.В четвъртия сет проблемите на шесткратния шампион продължиха и той опитваше максимално да скъси разиграванията, излизайки често на мрежата. В по-голям процент от случаите успяваше да завършва с волета, но Сандгрен правеше уинъри от основната линия и Федерер не стигаше до шансове в подаванията на американеца.При 5-4 за световния №100 Роджър допусна да се стигне до дюс след бекхенд уинър на Сандгрен и грешка на Маестрото от тази страна, а след това Федерер сгреши от форхенд и даде мачбол на съперника. Успя да го отрази след грешка на опонента, а после дойде още една неточност от ракетата на Тенис, която позволи на шесткратния шампион да се спаси след още един мачбол. Скоро Сандгрен реализира форхенд уинър от ретур и стигна до нова възможност, но и третият шанс за американеца завърши с топка в мрежата. Швейцарецът обаче остана в гейма и изравни.Шесткратният шампион се възползва от двойна грешка на съперника и изстреля форхенд на линията, за да си осигури „скрит“ сетбол още в следващия гейм. Добрите начални удари на четвъртфиналиста от 2018 обаче го измъкнаха.В тайбрека първият мини пробив дойде на сметката на световния №100 след непредизвикана грешка на Федерер от форхенд, а два добри сервиса направиха резултата 6-3. Роджър се измъкна при първия мачбол след спечелено дълго разиграване, а вторият бе отразен след начален удар по правата. При третия Маестрото също беше безпощаден – привика опонента на мрежата и го размина, за да изравни за 6-6.Сандгрен стигна до седмия си мачбол след нова директна точка от сервис. Федерер игра на втори начален удар, но показа класата си в поредно дълго разиграване, за да се спаси и впоследствие на свой ред да достигне до възможност да затвори сета. Не се справи, но поведе с 9-8, а после Сандгрен сгреши смач от основната линия и направи така, че мачът да влезе в пети сет.В началото на петата част Федерер показа позитивни знаци относно състоянието си. Започна да се движи много по-освободено и да гони топките, отправени от Сандгрен в дъното на корта. Във втория гейм американецът сгреши от бекхенд и даде брейкбол на швейцареца, но се измъкна. Слайс бекхендът на Роджър също започна да работи и така той се добра до още един шанс за пробив, но и този път световният №100 се спаси.В шестия гейм обаче Федерер показа своята класа и стигна до ценен пробив, а после сервира за победата при 5-3. Справи се безпроблемно и спечели по драматичен начин петсетовия трилър.", "date": "2020.01.28", "title": "Федерер оцеля като Феникс в спиращ дъха трилър, спаси 7 мачбола и е на полуфинал"}
{"url": "https://www.novinite.bg/articles/185148/Novo-silno-zemetresenie-v-Turciya", "text": ", предаде ТАСС, като се позова на данни на истанбулската сеизмологична обсерватория Кандилли. Огнището е било в района на град Къркагач на дълбочина 11.8 км, предава БТА.В събота в южната ни съседка отново бе регистрирано силно земетресение, при  В резултат на труса бяха разрушени десетки сгради. Епицентърът бе близо до град Сивридже.", "date": "2020.01.28", "title": "Ново силно земетресение в Турция"}
{"url": "https://www.novinite.bg/articles/185111/Rachkov-vletya-v-studioto-na-Slavi-Trifonov-i-mu-se-nahvarli", "text": "Комикът Димитър Рачков влетя в студиото на вечерното шоу на Слави Трифонов и буквално се хвърли на врата на водещия. Актьорът бе специален гост на предаването.Новината, че ще е в шоуто, буквално хвърли в смут всички и стана повод за бурни дискусии има ли нещо по-специално зад участието му и ще изгрее ли предаването за гафове \"Господари на ефира\" в телевизията на Трифонов. „Знаеш ли колко години чакам това нещо. Ти си ми идол. И на Маги съм го казвал”, сподели шеговито Рачков, обсипвайки гологлавия водещ с прегръдки и целувки.\"Слави Трифонов и Маги Халваджиян ми предложиха работа в един и същи ден през 2004 г. Сега съжалявам, че избрах другия отбор\", добави актьорът.  А Слави сподели, че повече няма да съди шоуто за гафове „Господари на ефира”.\"Имах прозрение, че нещата, които ни свързват, са повече от тези, които ни разделят. Прозрението ми дойде, след като спрях да правя предаване в bTV. Сега вече сме приятели\", каза Трифонов.В предаването се включи и продуцентът Магърдич Халваджиян.Той също потвърди, че томахавката между него и учиндолеца е заровена. \"Не сме се виждали 12-15 години\", каза продуцентът. „Героите идват и си отиват, но легендите са вечни”, обърна се Халваджиян към Трифонов, приемайки поканата на гологлавия водещ за кафе.", "date": "2020.01.28", "title": "Рачков влетя в студиото на Слави Трифонов и му се нахвърли"}
{"url": "https://www.novinite.bg/articles/185112/Krisko-vleze-vav-fitnesa-shte-vae-fit-tyalo", "text": "Новата година е чудесно време за ново начало. Така е и с изпълнителя Криско, който публикува кадър от своя план за действие в Instagram.На снимката Криско е с популярния треньор и фит инфлуенсър Сами Хосни, на когото явно се пада отговорността да подготви тренировъчен план и хранителен режим на рапъра. \"Когато един човек е показал брутално постоянство и е постигнал резултати в различни аспекти от живота си, тогава е само въпрос на време и стратегия, за да стане шампион и във фитнес сферата\", пише от своя страна Сами в своя Instagram профил. Той е публикувал и boomerang видео, в което Криско похапва здравословно ястие. Впрочем да се качат килограми чиста мускулна маса е доста по-трудно, отколкото да се свалят нежелани мазнини. А през лятото на миналата година стана ясно, че Криско е свалил 15 кг. и към август месец на 2019 г. тежи скромните 65 кг. Със супер фигура наскоро се похвали и половинката на Криско, младата майка Цветелина Петрова, която изглежда все едно не е раждала и то преди няколко месеца. ", "date": "2020.01.28", "title": "Криско влезе във фитнеса, ще вае фит тяло"}
{"url": "https://www.novinite.bg/articles/185116/Smartnite-sluchai-ot-koronavirus-v-Kitaj-veche-sa-106", "text": "Броят на починалите от пневмония, причинена от новия коронавирус в Китай, достигна 106 души, предадоха информационните агенции, като цитираха данни на китайските власти.Броят на заразените нарасна на 4 515 души, предаде агенция Синхуа, цитирана от ТАСС. Първи смъртен случай от новия вирус е регистриран и в Пекин, съобщава Ройтерс.Само през последното денонощие в провинция Хубей са починали 24 от заразените. Епицентър на епидемията е най-големият търговско-промишлен център в тази провинция - град Ухан, с население повече от 11 милиона. В по-голямата част от провинция Хубей, където живеят близо 60 милиона души, са въведени ограничения за пътуване.Китай отлага за неопределено време началото на втория срок в училищата и гимназиите и на пролетния семестър в университетите и другите висши учебни заведения в страната заради епидемията от коронавируса, съобщи днес министерството на образованието, цитирано от АФП.Тъй като учениците и студентите в момента са в продължителна ваканция за Лунната нова година, властите ще определят датата за подновяване на занятията в зависимост от това къде се намират учебните заведения, посочи министерството в циркулярно писмо без повече пояснения.Университетите и други висши учебни заведения, подчинени на министерството, трябва да отложат началото на пролетния семестър по целесъобразен начин. Студентите, които се връщат, след като са прекарали празниците с близките си, не трябва да идват по-рано в учебните заведения без разрешение, се казва в писмото.Кога да бъдат отворени яслите, началните и средните училища ще решат местните образователни власти, съгласувайки се с централното правителство, допълва министерството.Случаи на заразени, пътували до град Ухан, бяха потвърдени на различни места по света - от Япония до САЩ, където властите съобщиха, че 110 души в 26 щата са под наблюдение.Шри Ланка е последната държава, в която също бе регистриран случай на заразен с новия вирус.Националната имиграционна администрация на Китай призова гражданите да преразгледат плановете си за пътувания в чужбина, за да намалят движението през граница с цел спиране разпространението на вируса.Филипините временно спряха издаването на туристически визи за пристигащи от Китай, за да предотвратят разрастване на заразата.Междувременно бе съобщено, че Япония и САЩ ще евакуират свои граждани от засегнатите от новия вирус райони в Китай.Японското правителство ще изпрати утре чартърен полет до китайския град Ухан, за да евакуира японските граждани, които искат да се приберат в родината заради избухването на епидемия от нов коронавирус, предадоха ТАСС и \"Ройтерс\".Министърът на външните работи Тошимицу Мотеги каза, че самолетът може да превози около 200 пътници, но допълни, че около 650 японски граждани се надяват да се приберат в родината. Мотеги каза, че правителството прави постъпки за допълнителни полети, които ще се отправят към Ухан най-рано в сряда.САЩ съобщиха, че не могат да евакуират всички свои граждани от Ухан, предаде ТАСС, като се позова на американското посолство в Китай.Държавният департамент предприема всички необходими действия за завръщане в САЩ на персонала на генералното консулство в Ухан. Предполагаме, че възможността за превоз на частни лица срещу заплащане от летището в град Ухан до Онтарио в Калифорния ще бъде ограничена. В условията на невъзможност за транспортиране на всички желаещи, приоритет остават лицата, които са изложени на най-голям риск от заразяване с коронавируса, посочи американското посолство в Китай. ", "date": "2020.01.28", "title": "Смъртните случаи от коронавирус в Китай вече са 106"}
{"url": "https://www.novinite.bg/articles/185129/Prosledete-kak-i-kade-se-razprostranyava-koronavirusat-v-realno-vrme", "text": "Първи случай на заразен с новия коронавирус бе потвърден и в Германия. Пациентът е мъж от района на Старнберг в Бавария, на около 30 км югозападно от Мюнхен. Той е в стабилно състояние.В понеделник канадските здравни власти потвърдиха за два случая в страната на заразен със смъртоносния коронавируса, произхождащ от Китай. Заболелите са мъж и жена, потвърдиха от лаборатория в Уинипег.Инженери от Whiting School of Engineering на университета „Джонс Хопкинс“ намиращ се в гр. Балтимор, щата Мериленд, САЩ направиха приложение, чрез което всеки може да следи в реално време как и къде се разпространява коронавирусът.Чрез интерактивната карта ще може да проследите колко заразени и жертви има във всяка една част от планетата.Следете всички места на планетата, където коронавирусът се разпространява - ", "date": "2020.01.28", "title": "Проследете как и къде се разпространява коронавирусът в реално врме"}
{"url": "https://www.novinite.bg/articles/185134/VIDEO-Trapki-da-te-pobiyat-Animacionno-filmche-prorokuva-smartta-na-Kobi-s-helikopter", "text": "Стряскащо пророчество бе припомнено след трагедията, при която загина Кобе Брайънт. Той загуби живота си на 41, а заедно с него бе една от щерките му, Джиана, както и още 7 души. Оцелили няма.Още през 2016 г. анимационното филмче  Legends of Chamberlain Heights се оказва лош пророк.В социалните мрежи беше припомнен епизод, в който Коби пада с хеликоптер, облечен с екип на ЛА Лекйърс. В него той държи две титли от НБА и отказва да ги подаде.Създателите на видеото са го премахнали от своите платформи веднага след трагедията. Това е сторено в знак на уважение към семейството на Брайънт.Не за първи път анимация предсказва събития в реалния живот. Най-известните примери са със \"Семейство Симпсън\". В него има над 10 случки, които после се превръщат в реалност.Сред тях са фалшифицирани избори, епидемията от ебола,  за това, че Доналд Тръмп ще стане президент на САЩ и още много други. ", "date": "2020.01.28", "title": "ВИДЕО Тръпки да те побият! Анимационно филмче пророкува смъртта на Коби с хеликоптер"}
{"url": "https://www.novinite.bg/articles/185126/Prashtat-samolet-za-blokiranite-balgari-v-Kitaj", "text": "Ще пратя самолет да прибере българските студенти от Китай, колкото и да струва. Това обяви премиерът Бойко Борисов на годишната среща на правителството с бизнеса, предаде репортер на ТОПНОВИНИ.„Възложил съм на външното ни министерство да следи, ако можем да си приберем студентите, за да не стане нещо лошо, и да ни разрешат, разбира се“, посочи Борисов. „Представям си колко са уплашени там“, заяви той.„Усещате ли истерията в света с този коронавирус? Какви тежки икономически последствия може да възникнат“, коментира Борисов.Временно управляващият българското посолство в Пекин Владислав Спасов заяви за bTV, че блокираните българи в Ухан са четирима. Все още няма ясен план как да бъдат изведени българите от града. Очаква се днес да излети самолет с американски граждани. „Опцията за качване на наши съграждани на американски самолет не стои, защото американската държава иска те да имат право на постоянно пребиваване. Самолетът, който ще излети за Съединените щати, ще кацне там\", обясни Спасов. По думите му се разглеждат опции за помощ от още две държави, но не уточни кои са те.Позицията на властите в Китай е, че чужденците, които в момента са в Ухан, трябва да останат там.Сред българите, блокирани в града, е и студентката Преслава Пешкова. Баща ѝ – Чавдар Петков, изрази надежда, че въпреки създалата се ситуация, проблемът със завръщането на дъщеря му ще се разреши. „Озадачен съм от мерките, които предприема нашата държава по отношение на това да прибере поданиците си или да помогне по някакъв начин. В крайна сметка тези посолства и консулства, които ние поддържаме със средства, са предназначени точно за такива ситуации – да могат да реагират в определени моменти, и пак за съжаление трябва да ползваме нечий гръб, за да могат да се изнесат хората оттам“, коментира той.", "date": "2020.01.28", "title": "Пращат самолет за блокираните българи в Китай"}
{"url": "https://www.novinite.bg/articles/185132/15-godini-zatvor-za-dvama-mladeji-izvarshili-grabej-i-ubijstvo-na-vazrasten-maj-ot-Beloslav", "text": "Окръжен съд-Варна призна за виновни 20-годишния Диян В. и 23- годишния Митко И., за това, че в съучастие са извършили грабеж, придружен с убийство на 80-годишен мъж от Белослав. Според Наказателния кодекс, престъплението, в което двамата са обвинени е тежко умишлено и се наказва с „лишаване от свобода“ от 15 до 20г., доживотен затвор или доживотен затвор без право за замяна. Диян В. беше признат за виновен и за това, че няколко дни преди грабежа придружен с убийство, в съучастие с 19-годишен младеж е извършил кражба на 900 лв. и спестовна книжка от дома на същия възрастен мъж.Припомняме хронологията според обвинението. Диян В. и Митко И. живеели в Белослав и се познавали от години. Употребявали наркотици и посещавали казина във Варна, за да играят хазартни игри. Към тяхната компания се присъединявал и Георги Г., който също живеел в Белослав.При едно от събиранията им, за да уредят паричните си задължения Диян В. предложил да откраднат пари от къщата на 80-годишен самотно живеещ пенсионер в града. На 21.01.2019г. Георги Г. и Диян В. успели да проникнат в дома на възрастния мъж и да откраднат 900 лв. и спестовната му книжка. За кражбата били уведомени полицейските органи, които започнали разследване. Тъй като откраднатите пари бързо били похарчени, Диян В. и Митко И. започнали да обмислят нов план, как бързо и лесно да се снабдят с още средства. След като употребили наркотици решили да се върнат в дома на 80-годишния мъж. Подозирали, че в къщата му има още скрити пари, като искали да вземат и личната му карта, за да изтеглят и сумата от открадната спестовна книжка. На 24.01.2020 г. Диян В. и Митко И. проникнали с взлом в къщата и нападнали възрастния мъж, който оказал съпротива. Ядосани от реакцията му, младите мъже му нанесли побой, както и няколко прободни рани с нож и ножица, които се оказали смъртоносни. В къщата успели да намерят 8 000лв., които разделили помежду си.Няколко часа след убийството двамата отишли с откраднатите пари в казино във Варна. Съдът конституира като граждански ищец и частен обвинител синът за убития мъж, като предявения граждански иск срещу Диян В. и Митко И. е за сумата от 8 000 лв. представляваща обезщетение за причинени имуществени вреди, както и 50 000 лв. за нанесени неимуществени вреди. Пред съда Диян В. и Митко И. признаха изцяло фактите и обстоятелствата в обвинителния акт и отказаха да бъдат събирани други доказателства в съдебната фаза. По време на съдебните прения държавното обвинение и защитата на подсъдимите поискаха наказание към минималния размер предвиден в НК, предвид чистото съдебно минало и младата им възраст.Пред съда Диян В. и Митко И. изразиха съжаление за стореното. За извършеното престъпление, Варненският окръжен съд наложи на Диян В. и Митко И. наказание „лишаване от свобода“ в размер на 15 години, което следва да изтърпят при първоначален строг режим. Присъдата на Диян В. за извършената кражба е 2 г. затвор при първоначален строг режим, като след групиране на наказанията, той следва за изтърпи по-тежкото от двете, а именно 15 години „лишаване от свобода“. Подсъдимите са осъдени да заплатят солидарно на сина на убития обезщетение за претърпените имуществени вреди в размер на 8 000лв., както сумата от 50 000 лв. за претърпени неимуществени вреди в резултат на деянието, ведно със законната лихва върху нея, считано от 24.01.2019 г. Присъдите подлежат на обжалване или протест пред Апелативен съд – Варна в 15 дневен срок.", "date": "2020.01.28", "title": "15 години затвор за двама младежи извършили грабеж и убийство на възрастен мъж от Белослав"}
{"url": "https://www.novinite.bg/articles/185119/Aerofobiya-machi-nacionala-Todor-Nedelev-nakara-go-da-napravi-neshto-stranno", "text": "Лидерите на Ботев - Тодор Неделев и Лъчезар Балтанов се завърнаха от лагера на тима в турския курорт Алания с автомобил. Двамата страдат от аерофобия и гледат да избягват пътуванията със самолет. Това е причината да не пътуват с останалите момчета, а да се обрекат на по-изтощително завръщане, само и само да не стъпят на аероплан.Неделев и Балтанов процедираха по същия начин и на отиване към лагера в Турция.Иначе още днес е предвидено Тошко да премине обстойни прегледи, за да се разбере точно каква е контузията му, която получи в началото на мача срещу втородивизионния руски Чайка. Очаква се Ботев да оповести каква е ситуацията с техничаря на официалната си страница.", "date": "2020.01.28", "title": "Аерофобия мъчи национала Тодор Неделев, накара го да направи нещо странно"}
{"url": "https://www.novinite.bg/articles/185139/Zapochna-modernizaciyata-na-jp-gara-Kazichene", "text": "Модернизацията на жп гара Казичене започна днес, съобщават от пресцентъра на Национална компания \"Железопътна инфраструктура\". Това е третата ключова софийска гара, част от проекта \"Реконструкция на гарови комплекси Подуяне, Искър и Казичене\", който се финансира със средства от Оперативна програма \"Транспорт и транспортна инфраструктура\" 2014-2020 г.\"Стартирането на този обект е поредното доказателство, че компанията продължава да работи активно към постигане на една от основните си цели, а именно устойчиво развитие нанационалния железопътен транспорт, пълно обслужване на гаровите комплекси, подобряване на обслужването и комфорта на пътниците\", посочва генералният директор на НКЖИ инж. Красимир Папукчийски при официалното начало на строителните дейности, цитиран в съобщението.Той допълва, че жп гара Казичене е разположена на железопътната линия София-Пловдив, която е една от най-натоварените в страната. Папукчийски посочва, че проектът включва цялостна реконструкция на инфраструктурата и помощните технологични сгради и съоръжения чрез внедряване на нови енергоефективни и високотехнологични модерни инсталации - за отопление, климатизация, осветление, информация и други.\"След реконструкцията гаров комплекс Казичене ще осигурява комфортна, безопасна и достъпна среда за пътниците и персонала, отговаряща на всички съвременни и европейски изисквания\", казва в заключение генералният директор.Реконструкцията на гаров комплекс Казичене се осъществява със съфинансиране от Европейския фонд за регионално развитие (ЕФРР) чрез Оперативна програма \"Транспорт и транспортна инфраструктура\" 2014-2020 г. Стойността на договора за строителство на обекта е 1 115 653, 37 лв. без ДДС, а изпълнител е ДЗЗД \"Казичене Билд 2018\", състоящо се от фирмите \"Билдинг Комфорт\" ЕООД, \"Трейс - София\" ЕАД, \"Термо Консулт София\" ЕООД.", "date": "2020.01.28", "title": "Започна модернизацията на жп гара Казичене"}
{"url": "https://www.novinite.bg/articles/185152/Vijte-izpalneniyata-na-noviya-vodesht-na-bTV", "text": "Aкo oщe ce чудитe зaщo bTV ce cпря тoчнo нa бългaринa c гръцки прoизхoд Никoлaoc Цитиридиc зa нoвoтo cи вeчeрнo шoу, ceгa щe ви cтaнe прeдeлнo яcнo кaкъв нaбoр oт умeния притeжaвa тoй прeд кaмeрa.Умeниятa cи дa вoди шoу тoй пoкaзвa дocтa прeди дa пoлучи aпeтитнoтo прeдлoжeниe oт тeлeвизиятa. Мнoзинa гo пoзнaвaт oт cтeндъп кoмeдийнитe видea в Yоu Tubе, нa кoитo нeвeднъж ca ce зaливaли oт cмях.Никoлaoc Цитиридиc рaзкaзвa увлeкaтeлнo иcтoриитe cи и нeрядкo тaкa ce вглъбявa в cюжeтa, чe пoчти гo изигрaвa aктьoрcки, кoeтo лoгичнo e пocлeдвaнo oт дocтa вълнeния в мрeжaтa. В eднo oт видeaтa дaжe тoй гoвoри зa тaлaнтитe в \"Бългaрия търcи тaлaнт\" и другитe риaлити шoутa, и прeдизвиквa иcтинcки бум. Никoлaoc Цитиридиc гoвoри oщe и зa трeвaтa и лeгaлизaциятa ѝ, кaктo и зa oпитa cи в ceкca, aвтoбуcитe и жeнитe. A иcтoриитe ca тoлкoвa aвтeнтични и увлeкaтeлни, чe нямa кaк дa ocтaнe нeзaбeлeжим зa дългo. Дocтa oткрoвeн e и пo тeмaтa зa фeминизмa, кaктo и зa гърцитe в Бългaрия. Вижтe някoи oт изпълнeниятa му:Пo вcичкo изглeждa, чe Никoлaoc Цитиридиc щe бъдe дocтa интeрecнo пoпaдeниe нa bTV, кoeтo cъc cигурнocт щe нaпрaви вcичкo възмoжнo дa зaдържи внимaниeтo зa пo-дългo върху шoутo cи, пишe shоw.blitz.bg.  ", "date": "2020.01.28", "title": "Вижте изпълненията на новия водещ на bTV"}
{"url": "https://www.novinite.bg/articles/185143/Na-2-fevruari-spira-prodajbata-na-mesechni-vinetki-za-MPS-nad-35-tona-zaradi-starta-na-tol-sistemata", "text": "От 2 февруари 2020 г. се преустановява продажбата на месечни електронни винетки за тежкотоварните автомобили с обща технически допустима максимална маса над 3,5 тона.Последната възможност за покупка на месечна винетка е с начална дата 1 февруари 2020 г. и краен срок на валидност 29 февруари 2020 г. Промяната е свързана с въвеждането от 1 март 2020 г. на тол таксуване за тежкотоварните превозни средства над 3,5 тона. От 1 март тежкият трафик ще плаща на база изминато разстояние при ползването на 3115 км автомагистрали и първокласни пътища. Останалите близо 17 000 км от около 20 000 км републикански пътища ще бъдат безплатни за превозните средства над 3,5 тона. По същата причина от 24 февруари 2020 г. ще бъде спряна продажбата на седмични винетки за тежкотоварните превозни средства. От 24 до 29 февруари 2020 г. за автомобилите над 3,5 тона ще могат да се купуват само дневни електронни винетки, чиято продажба ще бъде преустановена в 23:59 часа на 29 февруари.", "date": "2020.01.28", "title": "На 2 февруари спира продажбата на месечни винетки за МПС над 3,5 тона заради старта на тол системата"}
{"url": "https://www.novinite.bg/articles/185149/Dvama-rabotnici-udareni-ot-voltova-daga-vav-VEC-Samoranovo", "text": "Двама работници са пострадали от волтова дъга при инцидент във ВЕЦ \"Самораново\". Това съобщи директорът на инспекцията по труда в Кюстендил Валентин Златински, цитиран от БТА. Инцидентът е станал тази сутрин, преди 9.00 часа.Работниците - на 43 и 48 години - са пострадали при извършване на ремонтни работи във централата, намираща се на река Отовица над дупнишкото село Самораново.Пострадалите са били приети в частната болница в Дупница, но след това са транспортирани в \"Пирогов\". На мястото на инцидента са представители на Инспекцията по труда в Кюстендил и от полицията в Дупница.", "date": "2020.01.28", "title": "Двама работници ударени от волтова дъга във ВЕЦ „Самораново“"}
{"url": "https://www.novinite.bg/articles/185128/Bashta-bludstva-s-3-godishniya-si-sin-v-Sofiya", "text": "Бaщa блудcтвa c 3-гoдишния cи cин в Coфия. 49-гoдишният мъж e нeмcки грaждaнин, рoдeн в Кaнaдa. Зa звeрcтвoтo e cигнaлизирaлa мaйкaтa нa дeтeтo. Двaмaтa рoдитeли ca рaзвeдeни.Cлeд прoвeдeни oпeрaтивнo-издирвaтeлни дeйcтвия мъжът e зaдържaн зa 72 чaca. Пo cлучaй e oбрaзувaнo дocъдeбнo прoизвoдcтвo, cрeщу 49-гoдишния бaщa ca пoвдигнaти oбвинeния.", "date": "2020.01.28", "title": "Баща блудства с 3-годишния си син в София"}
{"url": "https://www.novinite.bg/articles/185140/Taksidjii-iskat-trikratno-uvelichenie-na-nachalnata-taksa", "text": "Таксиметровите превозвачи искат трикратно увеличение на първоначалната такса за извършваната от тях услуга. Това обявиха представителите на Национален таксиметров синдикат /НТС/, Национален съюз на превозвачите (НСП), Браншова камара на таксиметровите водачи и превозвачи (БКТВП) и Съюз \"Такси\", съобщи БТА.Исканото увеличение е заложено в промяна на Наредба 34 и вече е внесено в Министерство на транспорта, от където се очаква отговор в срок от седем дни.Искането бе формулирано от председателя на Националния таксиметров синдикат Райна Петрова и се касае за обвързването на първоначалната такса, която се начислява при наемането на един таксиметров автомобил с минималната цена за таксиметров превоз на пътници на съответната община, която от своя страна се определя от съответния общински съвет. Според Петрова така тази цена ще е една и съща за съответното населено място, ще е предвидима за потребителите на услугата и ще е достатъчна като размер за преодоляването на нерентабилността на късия курс.Така за София минималната цена за таксиметров превоз е 0.77 лв. Ако бъде прието исканото увеличение, първоначалната такса за този вид услуга ще стане 2,31 лв.Сред основните аргументи за исканото увеличение са дългите години, в които не е имало актуализация на тарифите и цените. От браншовите организации посочват, че приходите им остават стационарни вече осма поредна година, тъй като цената на таксиметровия превоз не се е променяла от 2012 г. Според данните, представени от организациите, тогава минималната работна заплата е била 270 лв., докато сега е 610 лв. Многократно са се увеличили разходите им за издръжка на коли, данъци и застраховки, посочват от бранша.Красимир Цветков - също представител на Националния таксиметров синдикат, каза, че според проучване сред потребителите 70 на сто от оплакванията на гражданите са заради отказ на шофьора да извърши кратък курс. По думите му кратките курсове, които извършва един превозвач на ден в различните времеви диапазони, са между 25 и 50 на сто.Очакванията са с въвеждането на исканото увеличение, да бъде преодоляна възможността за отказ от късия курс, посочи Райна Петрова, председател на Националния транспортен синдикат.", "date": "2020.01.28", "title": "Таксиджии искат трикратно увеличение на началната такса"}
{"url": "https://www.novinite.bg/articles/185146/140-000-balgari-sas-statut-na-usednalost-vav-Velikobritaniya", "text": "140 000 хиляди българи са със статут на уседналост на Острова.Брекзит чука на вратата. Дни преди окончателно Лондон да се раздели с Брюксел, България и Великобритания честват 140 години дипломатически отношения.Отношенията между двете държави няма да се променят след Брекзит, увериха първите дипломати на България и на Великобритания. Те откриха изложба в една от емблематичните исторически резиденции на британското кралско семейство.Пред посланикът на Великобритания Ема Хопкинс заяви, че като съюзници в НАТО двете страни продължават да споделят общи ценности.\"До края на 2020 г. всичко ще бъде както до сега. След това, през януари 2021 г. Великобритания ще въведе нова имиграционна система. Всеки, който иска да живее и работи в Обединеното кралство след тази дата ще трябва да се съобрази с новите правила. Няма да са необходими визи за хора, които искат да посетят Великобритания за кратък период до три месеца - за ваканция или бизнес пътуване\", обясни Хопкинс.Както е известно, британските университети също полагат усилия, за да задържат качествените младежи. През последните години все повече вузове предлагат ускорени 2-годишни бакалавърски програми, които спестяват разходите за 1 година.От консултантските фирми за висше образование са категорични, че начинът, по който се кандидатства за студентски заеми, остава същият.Единствената новост е, че при заминаване, студентите трябва да направят регистрация за уседналост. Всичко това важи до края на годината.Дотогава Лондон и Брюксел трябва да се споразумеят за отношенията си след развода. Експертите не вярват да има кардинални промени след това, но Брекзит има потенциала да изненадва.", "date": "2020.01.28", "title": "140 000 българи със статут на уседналост във Великобритания"}
{"url": "https://www.novinite.bg/articles/185144/Bg-poshtite-puskat-specialna-marka-posvetena-na-godinata-na-Metalniya-plah", "text": "На 29.01.2020 г., от 10.30 ч., Централна поща в гр. София, ул. \"Гурко“ № 6, главният изпълнителен директор на \"Български пощи\" ЕАД Деян Дънешки ще пусне в употреба издание на тема: тема \"Китайска  нова година – Година на Металния плъх“.Изданието се състои от два блока с по една пощенска марка и специален пощенски печат. Единият блок е малотиражен - 3 600 броя. Автор на проекта е Мая Стайкова.", "date": "2020.01.28", "title": "Бг пощите пускат специална марка, посветена на годината на Металния плъх"}
{"url": "https://www.novinite.bg/articles/185133/Nivoto-na-vodata-v-yazovir-Studena-ne-namalyava", "text": "Благодарение на това, че имаше валеж тези дни, притокът на яз. „Студена“ е малко по-голям и обемът в него не намалява. Очаква се валеж и утре, така че притокът тези дни ще бъде малко по-голям. Все още взимаме вода от водоземната кула. Това каза кметът на Перник Станислав Владимиров по време на заседанието на Столичния общински съвет, който трябва да гласува предложението на държавата водни запаси да преминават през водната мрежа на София, предаде БГНЕС.„Имаме вода до април при този приток, ако природата е милостива и притокът бъде по-голям, разбира се количеството в „Студена“ ще се увеличи. Иначе остава същият период до достигане на мъртвия обем – около две седмици“, каза Владимиров в отговор дали спасителният план на държавата ще сработи докато язовирът пресъхне.  Кметът на Перник увери още, че не трябва да има притеснения и по отношение на това, че ВиК - Перник няма да може да плаща на „Софийска вода“ за водните количества.Той припомни, че Министерството на регионалното развитие и благоустройството е принципал на ВиК - Перник, а държавата е изразила готовност да окаже съдействие при възникване на проблем.„В тази посока винаги има механизъм, с който да се гарантира това, че ВиК - Перник ще си плаща водата на „Софийска вода“, която ще я доставя“, добави той.Владимиров коментира, че не е изключено водата, която се превежда от София да стигне заразена до чешмите на перничани.„В момента, в който имаме зелена светлина, ще започне проектиране и подмяна на водопреносната мрежа на град Перник, защото този риск съществува във всеки един момент – смесването на мръсни с чисти води“, заяви той и припомни, че такива случаи вече е имало в два пернишки квартала, но въпреки бедственото положение в града, трябва, преди да започне подмяната на водопреносната мрежа, да се изминат определени процедури.Кметът благодари на държавата за помощта и каза, че спасителният план ще даде спокойствие и глътка въздух на перничани, както и ще даде възможност при кризисни ситуации двата града да си помагат в бъдеще.„Това предложение, е единственото възможно за спасение на моя град в тази критична ситуация, така че аз благодаря на разума, който надделява в тази ситуация и готовността на всички политически сили да се обединят около това да се помогне на моя град в тази критична ситуация“, каза той.", "date": "2020.01.28", "title": "Нивото на водата в язовир „Студена“ не намалява"}
{"url": "https://www.novinite.bg/articles/185122/Borisov-Vtorata-svetovna-vojna-tryabva-da-se-pomni-i-s-geroichnoto-delo-na-balgarskiya-narod", "text": "Заедно с лидери от цял свят министър-председателят участва във възпоменателното честване пред \"Портата на смъртта\" в Аушвиц-Биркенау и почете паметта на жертвите пред монумента в някогашния концлагер.\"Всички ние трябва да помним отговорността, която носим, за да не допуснем подобни трагедии като Холокоста да се случат отново. Както славните, така и трагичните епизоди на миналото, ни задължават да бъдем пазители на историята на Холокоста и да не допускаме нейното изопачаване, нито омаловажаване на страданието на хората по време на Втората световна война, включително и в България\", заяви Борисов.Той изрази убеденост, че българското общество и най-вече младото поколение са в правото си да се гордеят със спасяването на българските евреи.\"То е послание към съвременното общество за търпимост, доброжелателство и човеколюбие между хората с различен етнос, религия и култура. Защото спазването на човешките права и тяхното гарантиране е задължително условие за мир и напредък и не подлежи на политически компромис\", добави премиерът.\"Дълбоко скърбим за милионите невинни жертви и тяхното страдание. Един от най-мрачните епизоди в човешката история - Втората световна война, ще се запомни и с героичното дело на българския народ, който спасява над 48 000 свои сънародници-евреи, като не ги предава на сигурна смърт в нацистките концентрационни лагери. Трябва да се поучим от уроците на миналото и никога да не допускаме паметта за Холокоста да бъде изтрита или подменяна\", заяви още той в социалната мрежа.Полският президент Анджей Дуда пък призова светът да пази спомена за зверствата, извършени в концентрационния лагер Аушвиц, за да попречи по този начин на историята да се повтори, предаде ДПА.\"Имам привилегията и честта да изразя отново задължението на Полша да пази спомена и истината за това, което се е случвало тук\", заяви той.И прикани гостите на церемонията да поемат съвместен ангажимент пред последните оцелели и свидетели на трагедията на Холокоста, че ще продължат да предават и в бъдеще това послание и предупреждение за цялото човечество.Дуда отправи и критики срещу изкривяването на историята на Втората световна война, заявявайки, че \"отричането на геноцида и Холокоста, както и използването на Аушвиц за постигането на определена цел, е равностойно на опетняване на паметта на жертвите\".Междувременно генералният секретар на ООН Антониу Гутериш предупреди, че има глобална криза, породена от антисемитска омраза, предаде ДПА. Той говори на церемония в централата на ООН по повод 75-ата годишнина от освобождаването на Аушвиц.\"Нашата солидарност пред лицето на омразата е нужна днес повече от когато и да е било, тъй като ние виждаме едно пораждащо дълбоко безпокойство възраждане на антисемитските атаки по света, и което е почти невъобразимо, и тук в Ню Йорк\", заяви генералният секретар.Той припомни нападението с нож срещу дома на равин през декември в Ню Йорк, в което бяха ранени четирима души и убийството на четирима души в еврейски супермаркет в Ню Джърси няколко седмици преди това.Ню Йорк е свидетел на 21-процентно повишение на престъпленията, породени от антисемитска омраза миналата година, допълни Гутериш. Той заяви, че 74 процента увеличаване на антисемитските атаки е имало във Франция през 2018 г. и 16 процента увеличение във Обединеното кралство.\"Трябва да наречем този феномен с името му. Това е глобална криза, породена от антисемитска омраза\", заяви Гутериш.Гутериш запали днес свещ в памет на жертвите на Холокоста, преди да произнесе речта си на церемония в централата на ООН, на която присъстваха и оцелели от Холокоста.Същевременно в изявление на американския президент Доналд Тръмп по повод Международния ден в памет на жертвите на Холокоста се казва, че САЩ остават привързани към борбата с проявите на антисемитизъм, предаде ТАСС.", "date": "2020.01.28", "title": "Борисов: Втората световна война трябва да се помни и с героичното дело на българския народ"}
{"url": "https://www.novinite.bg/articles/185142/Opakovki-ot-stari-pesticidi-sa-otrovili-ribata-v-Marica", "text": "Опаковки от стари пестициди са отровили рибата в Марица. Не за първи път предприятието за преработка на пластмасови отпадъци \"Екоинвест\" изпуска отровни вещества в река Пишманка, която се влива в Марица, но отравянето от последните дни е най- сериозният удар върху екологичното равновесие на голямата река, предаде БГНЕС.Залпово изпускане на силно токсични вещества- цианиди, арсен, живак и други токсични материали, плюс индустриални замърсители са попаднали в реката, полепнали към млените частици пластмаса. Пострадала е рибата в река Марица след устието на река Пишманка до района на Стамболийски. Басейнова дирекция - Източнобеломорски район със седалище в Пловдив проучи случая, следят се 86 показателя във водата, взета от 19 пункта в района на отравянето. Според Марин Маринов, директор \"Мониторинг\" към Басейнова дирекция- Източнобеломорски район, на пазарджишкото предприятие \"Екоинвест\" ще бъде наложена тежка глоба по Закона за екологичните щети, води се и прокурорска проверка по случая.Впрочем проблемът със старите пестициди, които все още се съхраняват в редица пловдивски села в складове, е много сериозен. От общо 13 склада за опасни отпадъци в края на 80-те години, в момента са останали шест- в селата Войнягово, Иван Вазово, Трилистник, Хисаря, Старо Железаре и Старосел. Инцидентът в река Марица стана повод областният управител Дани Каназирева да създаде комисия, която да провери как се стопанисват и охраняват те. 818 тона стари пестициди са изнесени в Лион, Франция и са унищожени в инсинератор по силата на споразумение, което би трябвало да се поднови за следващия програмен период 2021- 2027 година.", "date": "2020.01.28", "title": "Опаковки от стари пестициди са отровили рибата в Марица"}
{"url": "https://www.novinite.bg/articles/185137/Borisov-Balgariya-e-blizo-do-vlizane-v-Evrozonata", "text": "Полагат се всички усилия в края на април България да влезе в чакалнята на Еврозоната и Банковия съюз. Това заяви премиерът Бойко Борисов по време на 14-ата годишна среща на бизнеса с правителството в София.„Няма да се повишават цените, след като България влезе в Еврозоната. Ще влезем там с този курс, който е днес”, каза премиерът. По думите му валутният борд също няма да падне.Според Борисов влизането в чакалнята на Еврозоната ще даде гаранции, че повече няма да фалират банки в страната ни. Той допълни, че това означава, че повече България няма да бъде поставена под риск. „България няма да отменя Валутния борд и да променя фиксирания курс на еврото\", заяви управителят на БНБ Димитър Радев по повод появилите се твърдения, че заради присъединяването към ERM II страната ни трябва да направи тази решителна крачка.„Ние се намираме във финалната права по преговорите за присъединяването и до участие в Еврозоната. Това е позиция на правителството. Тази тема трета година никога не е поставяна и по време на разговорите с европейските финансови институции“, категоричен е управителят на БНБ.„Промените се правят по единствения възможен начин – през българския парламент. България ще влезе в Еврозоната с този курс и левът ще отпадне, когато влезе еврото. Или влизаме с този курс, или не влизаме изобщо. Просто е“, категоричен беше финансовият министър Владислав Горанов.Темата за отмяната на Валутния борд и фиксирания курс се появи, след като на сайта на БНБ се появи информация, че депутатът от ГЕРБ и председател на бюджетната комисия Менда Стоянова внася законодателни промени в Закона за БНБ.По време на срещата с бизнеса премиерът коментира и ТОЛ системата, която притеснява голяма част от превозвачите, както и плащането на данъци.„В Гърция сложиха още една такса на магистралата, която води към Солун. Там всички българи си плащат, нали? Само тук, не можем да си въведем ТОЛ системата, защото без пари е по-хубаво? Иначе има въпроси защо маркировката не се сменя всеки ден и защо не се слагат нови мантинели. Сиреч, тук всичко трябва да е без пари, защото държавата е длъжна, а в Гърция, Македония и Сърбия ще си платим. Всичко това е въпрос на избор. В единия случай се отчита голям сив сектор и свикваме да работим по този начин. В другия случай - налагаме правила\", каза премиерът.„Когато отидеш в европейски ресторант навсякъде ти дават касовата бележка. Колко ресторанта в София го правят? Знаете ли колко приходи се прикриват? После същите тези хора искат инфраструктура, искат здравеопазване\", казва Борисов.Той обясни, че правейки проверки данъчните често се натъкват на фирми, чиито сървъри се намират в Макау или Шанхай. Според него това било съмнително. Премиерът коментира и водната криза в Перник. \"Кой пести вода в България? По селата чешмите текат, за да не замръзват тръбите. В кой хотел по света като отидете и може да пиете вода от чешмата, попита премиерът Бойко Борисов по време на 14-та годишна среща на бизнеса с правителството, предаде БГНЕС.Катаклизъм може да стане във всеки един момент - коронавирус. Представяте ли си какви са последствията - здравни, икономически, продължи Борисов и съобщи, че има готовност да изпрати самолет да прибере българските студенти от Китай, ако има нужда, колкото и да струва това. ", "date": "2020.01.28", "title": "Борисов: България е близо до влизане в Еврозоната"}
{"url": "https://www.novinite.bg/articles/185120/Geshev-Ima-dosadebno-proizvodstvo-svarzano-s-prezidenta", "text": "Има образувано досъдебно производство, свързано с президента Румен Радев, стана ясно от думите на главния прокурор Иван Гешев. Ръководителят на държавното обвинения обясни защо е изпратил искане до Конституционния съд за разтълкуване на член. 103 от Конституцията, свързан с имунитета на президента и вицепрезидента.„Единственото, което мога да кажа, е, че ми е изпратено досъдебно производство от наблюдаващи прокурори. Те са видели в това досъдебно производство данни, които пораждат неясноти в разпоредбата на член 103 от Конституцията. И са ми изпратили това досъдебно производство с оглед моите правомощия да сезирам Конституционния съд за задължително тълкуване на Конституцията“, обясни Гешев пред журналисти.Той опроверга появилата се в публичното пространство информация, че държавният глава е поискал среща с него.„Не съм се срещал с президента“, категоричен бе Гешев.", "date": "2020.01.28", "title": "Гешев: Има досъдебно производство, свързано с президента"}
{"url": "https://www.novinite.bg/articles/185154/AUDIO-Prokuraturata-pusna-zapisi-s-Rumen-Radev-zamesena-e-saprugata-mu-Desislava", "text": "Прокуратурата публикува срс-та по проверка срещу съпругата на президента Десислава Радева. Това стана в отговор на призива на президента Румен Радев да се обясни какво стои зад питането на главния прокурор Иван Гешев до Конституционния съд. Следва съобщението на държавното обвинение:\"В хода на образувано и водено от Специализираната прокуратура наказателно производство, наблюдаващите прокурори на 22.01.2020 г. са извършили цялостен анализ на доказателствената съвкупност, включително и на приобщени по делото веществени доказателствени средства (събрани чрез използването на специални разузнавателни средства експлоатирани от ДАНС, спрямо командира на ВВС генерал-майор Цанко Стойков). При така извършения анализ са констатирани данни и доказателства „за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му“.Анализът на проведените телефонни разговори разкрива, че същите са по повод вероятно извършвана проверка от КПКОНПИ по отношение на г-жа Десислава Радева. Наблюдаващите прокурори считат, че може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи.С постановление от 23.01.2020 г. наказателното производство е спряно, тъй като съгласно Конституцията на Република България държавният глава се ползва с имунитет, изразяващ се в неотговорност за действията, извършени при изпълнение на служебни функции, със изключение на държавна измяна и нарушение на Конституцията (чл. 103, ал. 1 от КРБ) и неприкосновеност за задържане и за възбуждане на наказателно преследване (чл. 103, ал. 4 от КРБ). Наблюдаващите прокурори са приели, че това би било единственото правилно процесуално решение при липса на трайна практика на КС и ВКС, като всяко друго такова може да бъде предприето, респективно осъществено в нарушение на забраната за наказателно преследване срещу президента.Във връзка с горното, Прокуратурата на Република България публикува постановление за спиране на наказателно производство от 23.01.2020 г., от което е заличена информацията нямаща отношение към посочената причината за спиране на наказателно производство, ведно с част от ВДС (аудио-файлове).Предоставената информация се разпространява след разрешение на наблюдаващите прокурори по реда на чл. 198 от НПК.Прокуратурата на Република България заявява, че всички поставени на вниманието на обществеността въпроси, са подробно изяснени в отправеното от главния прокурор на Република България искане за задължително тълкуване на чл.103 от Конституцията и така публикуваните материали от досъдебното производство.\"Разговорите, записани със срс-та и огласени от прокуратурата - ", "date": "2020.01.28", "title": "(АУДИО) Прокуратурата пусна записи с Румен Радев, замесена е съпругата му - Десислава"}
{"url": "https://www.novinite.bg/articles/185156/Bojko-V-Garciya-i-Sarbiya-balgarite-si-plashtat-a-tuk-darjavata-im-e-dlajna", "text": "Напоследък забелязвам странно поведение сред хората. Говори се непрекъснато и по всякакви теми „къде е държавата“, а когато държавата излезе да изпълни своите функции, въведе правила, изведнъж става голям проблем. Това коментира премиерът Бойко Борисов по време на 14-а годишна среща на бизнеса и правителството.„Нали искаме сивия сектор да излезе на светло? Е как да стане без ред и правила? Вие знаете ли колко милиони обороти се укриват? Ама после бизнесът иска да плащаме чартъри на закъсали туристи, по-високи пенсии“, каза премиерът, попитан за регулациите, заложени в Наредба Н-18.Министър-председателят изрази недоволството си, че хиляди българи си „плащат безропотно“ в Турция и Гърция, но в България предпочитат това да става „под масата“. Той е категоричен, че всичко е въпрос на избор – голям сив сектор или правила и съответно повече пари за пенсии и реформи, съобщи investor.bg.„Искате да няма Наредба Н-18, да не ви дават бележки в ресторантите, да си купувате „на черно“ доматите и краставиците? Добре, ще оттегля наредбата, но утре ще напишете, че държавата не си изпълнява функциите. Искаме в ресторантите да се дават бележки. Искаме търговците публично да говорят кое им пречи – че хващаме оборотите по този начин и вече не сме с малкия и среден бизнес? Гърците си плащат за магистралите, а ние не можем да въведем тол системата, защото си казваме – без пари ни е хубаво. В Сърбия можем да си платим, в Гърция, в Македония, но тук не може – държавата ни е длъжна“, каза премиерът и попита колко иновативен е този бизнес, че оборотите му достигат до Макао и се връщат пак в България?От своя страна финансовият министър Владислав Горанов обяви, ще проведе среща с хотелиери и ресторантьори по казусите с прилагането на наредбата за касовите апарати.Относно влизането на България в Банковия съюз и ERM II, Борисов успокои, че няма да има повишаване на цените.„Ще влизаме там с този курс, който е днес“, подчерта премиерът. Той е категоричен, че валутният борд също няма да падне, докато страната ни не приеме еврото за своя валута.Правителството и БНБ полагат всички усилия още в края на април да влезем в чакалнята на Еврозоната и Банковия съюз. Така няма да падат повече банки и ще имаме възможността да участваме във взимането на решения. Трябва да бъде ясно – това не означава вдигане на цените. Няма да падне и Валутният борд. Или влизаме със сегашния курс на лева към еврото, или изобщо не влизаме, каза Борисов.Относно новия държавен ВиК холдинг, той посочи, че това е просто оперативно решение. „Европа ни каза, че ще получим повече пари за ВиК сектора само ако окрупнеем. Тръбите са на 70 години. Откъде да почнем – специалистите казват, че трябват 12 млрд. Какво е отношението към водата в България? Кой пести вода, по селата чешмите текат, за да не замръзват“, коментира Борисов.", "date": "2020.01.28", "title": "Бойко: В Гърция и Сърбия българите си плащат, а тук - държавата им е длъжна"}
{"url": "https://www.novinite.bg/articles/185153/SOS-odobri-spasitelniya-plan-za-Pernik", "text": "Cтoличният oбщинcки cъвeт дaдe зeлeнa cвeтлинa зa cпacитeлния плaн нa прaвитeлcтвoтo зa Пeрник, cъoбщи бТВ. Рeшeниeтo бe приeтo caмo c eдин въздържaл ce – Вoлeн Cидeрoв, a вcички ocтaнaли oбщинcки cъвeтници глacувaхa в пoдкрeпa нa прeдлoжeниeтo.Oпoзициoннитe пoлитичecки cили БCП и \"Дeмoкрaтичнa Бългaрия\" нe cпecтихa критики към плaнa пo врeмe нa дeбaтитe, нo гo пoдкрeпихa, кaктo бяхa зaявили първoнaчaлнo. Пoзициятa нa групaтa нa „Дeмoкрaтичнa Бългaрия“ e, чe прoeктът e пиcaн \"нa кoлянo\" и бeз eкcпeртизa, чe нямa рeaлни гaрaнции зa вoдaтa нa coфиянци и cрoкoвeтe зa прoeктa нямa дa ce cпaзят, кaктo и чe чacт oт Рилcкия вoдoпрoвoд e кoмпрoмeтирaнa. Плaнът нa прaвитeлcтвoтo прeдвиждa дa ce пoлзвa мрeжaтa нa cтoлицaтa, зa дa ce нacoчи вoдa oт вoдocбoрa нa яз. \"Бeлмeкeн\" прeз яз. \"Бeли Иcкър\" към бeдcтвaщия грaд прeз ceлo Мaлo Бучинo.", "date": "2020.01.28", "title": "СОС одобри спасителния план за Перник"}
{"url": "https://www.novinite.bg/articles/185110/Manolova-Vodnata-vrazka-mejdu-Sofiya-i-Pernik-shte-uvelichi-li-cenata-na-vodata-za-stolichani", "text": "Водната връзка между София и Перник ще увеличи ли цената на водата в София? Това попита председателят на гражданската платформа „Изправи се.БГ“ Мая Манолова изпълнителния директор на Софийска вода Васил Тренев по време на съвместно заседание на три комисии на Столичния общински съвет, на което бе обсъдено предложението за изграждане на водна връзка за доставка на вода от София за Перник.„Софийска вода“ ще внесе ли предложение в КЕВР за изменение на параметрите на бизнес плана за периода 2017 – 2021 г., защото част от тях ще бъдат променени неизбежно във връзка с фактурираните количества вода, които ще се подават на ВиК-Перник, във връзка със загубите на „Софийска вода“ и разходите, които ще бъдат направени. Ще бъде ли внесено пред КЕВР предложение за промяна на цената на водата в София?“, попита Манолова директора на „Софийска вода“. „Ние сме „за“ това водната криза в Перник да бъде решена, но това не означава, че не трябва да сме информирани за параметрите на предложеното решение“, допълни тя и обясни, че докладът по внесеното предложение не е публичен и гражданите няма откъде да се информират.„Съветниците ще трябва да вземат решение без да са наясно с икономическите параметри“, подчерта Манолова и допълни, че не е ясна каква ще е цената на водата, която Перник ще получава от София. Манолова попита още кой ще поеме разходите за експлоатацията и поддръжката на водната връзка и на помпената станция, включително и след като отпадне необходимостта от подаване на вода за Перник. За какъв срок ще е споразумението между Софийска вода и ВиК-Перник за доставката на вода и по какъв начин ще се гарантира получаването на вземанията, предвид състоянието на ВиК-Перник, попита още Манолова.Тя припомни, че водното дружество на Перник и към настоящия момент дължи над 4 млн. лева на търговски банки и попита общинските съветници в София какво ще стане, ако ВиК-Перник не може да заплаща водата, която ще получава от София. Манолова подчерта, че от решение на Министерския съвет №698 от 2018 г. става ясно, че язовир Бели Искър е шестият язовир в списъка с 418 язовира в аварийно състояние, за ремонта на които са отпуснати от Министерски съвет на Държавната консолидационна компания (ДКК) 500 млн. лева. „Колко пъти ще се плаща за ремонта на този язовир?“, попита тя и допълни, че фирмата, която трябва да изпълни изграждането на помпената станция и на водната връзка, е същата („Монтажи“ АД – част от ДКК), която трябваше да е извършила ремонтите на въпросните 418 язовира, но не го е направила. От отговора на управителя на „Софийска вода“ стана ясно, че действително във връзка с изпълнението на проекта за подаване на вода към Перник, разходите ще се увеличат, което косвено потвърждава предположението, че цената на водата в София трябва да бъде повишена. Той не отговори и на въпроса за състоянието на стената на язовир Бели Искър, определено от самия Министерски съвет, като аварийно. Припомняме, че съгласно решение на Министерския съвет №698 от 4 октомври 2018 г. за списъка на язовирите, нуждаещи се от спешен ремонт, за стената на язовир Бели Искър в община Самоков се казва дословно следното: „Язовирната стена е едно от най-старите хидротехнически съоръжения в страната…Сеизмичният риск на стената силно зависи от водното ниво…За да се експлоатира без ограничения, е необходимо стената да бъде укрепена. Проведен е технически експертен съвет на 9 май 2018 г., свикан от МРРБ.“", "date": "2020.01.28", "title": "Манолова: Водната връзка между София и Перник ще увеличи ли цената  на водата за столичани?"}
{"url": "https://www.novinite.bg/articles/185125/Radev-Prezidentskata-instituciya-zadava-politicheskiya-dneven-red-i-e-bariera-sreshtu-lobizma", "text": "Президентската институция все по-уверено задава политическия дневен ред. Това заяви  държавният глава Румен Радев по време на отчета си за третата година от работата си на \"Дондуков\" 2.Като пример посочи изборното законодателство. Държавният глава добави, че парламентът за пръв път е започнал да разглежда промени в изборното законодателство, когато трябва.Няма да превръщам този отчет в самореклама. Оценка я дава обществото и в днешната тревожна и променлива действителност по-важно е институциите да бъдат предвидими и с ясни приоритети\", каза още държавният глава.В тази трета година ние продължихме нашата отговорна мисия с последователност. Президентската институция продължи да отстоява правовата държава и интересите на гражданите, да задава дневния ред по важни обществени теми, да стимулира дебата между институциите и гражданите, да обединява около обществено значими каузи, да работи за модерното развитие на България, да отстоява българския интерес\", коментира Радев.Той оцени дейността си като бариера срещу лобисткото законодателство.\"Там, където виждах, че има нарушение на Конституцията, сезирах Конституционния съд. Обществената реакция потвърждава правотата на моите тези\", каза още държавният глава.Той пипомни, че е поддържал активен диалог с гражданите и институциите, използвайки конституционното си правомощие. В отчета си Радев каза, че е наложил седем вета на закони.Държавният глава припомнни и за разговорите, които е имал с президента на Русия Владимир Путин. Той заяви още, че приоритетите на президента не са самоцел, а са нужни заради функциите на страната. \"Днес по - често се задават въпроси от типа - защо България продължава да бъде на последно място по качество на живот в ЕС, защо колабират цели системи, защо се унищожава българската природа, защо живеем от криза в криза, защо България продължава да се топи, а много наши сънародници продължават да напускат страната, напомни той.„Мой основен приоритет ще продължава да бъде отстояването на правовата държава“, каза Румен Радев и поясни, че ще положи усилия в няколко важни направления.Радев открои още като фокус на работата си детското здравеопазване, образованието, засилването на децентрализирането на общините, опазването на историческата памет и културното наследство.\"Развитието на въоръжените сили е мой върховен приоритет като главнокомандуващ\", допълни той.На 13 ноември 2016-а Румен Радев и Илияна Йотова бяха избрани за президент и вицепрезидент на Република България.Двамата встъпиха в длъжност на 22 януари 2017 г.Отчетът на Радев за третата година от мандата си идва на фона на питане от главния прокурор Иван Гешев  към съда - какво е \"държавна измяна\" и кога може да се разследва държавния глава. ", "date": "2020.01.28", "title": "Радев: Президентската институция задава политическия дневен ред и е бариера срещу лобизма"}
{"url": "https://www.novinite.bg/articles/185145/Viceprezidentat-s-ideya-Da-sazdadem-Asociaciya-na-balgarskite-obshtnosti-po-sveta", "text": "Да се създаде Асоциация на българските общности по света, представена навсякъде, където има българи – това предложи вицепрезидентът Илияна Йотова на пресконференцията по повод три години от встъпването в длъжност на президентския екип. „Разчитам и на останалите институции заедно да я изградим, не би била възможна без помощта на изпълнителната и законодателната власт“, посочи вицепрезидентът. Дейността на Илияна Йотова е посветена основно на изработването на последователна политика с българите в чужбина. С над 150 дружества на българи от 33 държави, с отделни граждани поддържа постоянен контакт вицепрезидентът. Националната солидарност не спира на границата, нито отвътре, нито отвъд нея. Ние имаме един дом – България, и не можем да създаваме паралелни родини“, убедена е Илияна Йотова. 2020 година вицепрезидентът ще посвети на единението на българите в България и българите по света. „Това е философия, която трябва да преминава през всичките ни идеи, решения, резултати“, посочи Илияна Йотова. Вицепрезидентът е категорична, че не трябва да има разграничение между историческата и новата емиграция и държавата трябва еднакво да защитава правата им и да предоставя възможности. В изказването си Илияна Йотова посочи проблемите пред историческите ни диаспори, основният от които е запазването на българския език и идентичност. Според вицепрезидента България трябва да има ясно разписана политика и да отстоява категоричните си позиции в двустранните преговори. Илияна Йотова отчете добрите резултати от инициираните от нея Студентски лаборатории с чуждестранни студенти от български произход в София, Пловдив, Варна, Благоевград, на които те поставиха проблемите си. Заедно с компетентните институции бяха намерени решения, които да улеснят обучението и пребиваването на тези студенти в България. Вицепрезидентът смята, че е необходим регистър на завършилите у нас, защото „държавата инвестира в тях, а не знае после какво се случва“. За Илияна Йотова образованието е акцент в темата за българите в чужбина. „Нашата цел е съхранението на българския език. Без него няма как да се запазят българските общности в света на различните, няма как да се мотивират децата и младите хора да се връщат в родината“, изтъкна вицепрезидентът. Изучаването на български език бе сред основните теми на срещите през изминалата година на Илияна Йотова в Германия, Казахстан, САЩ. „Национална цел трябва да бъде изграждането на цялостната верига – от предучилищното образование, училището, университетите, лекторатите по български език и възраждането на българистиката по света“, убедена е вицепрезидентът. С няколко български и водещи европейски университети Илияна Йотова разработва програма за няколкодневно представяне на млади хора, избрали българистиката за професия. „Политиката ни с потомствените българи не може да се ограничава до издаване на български паспорт“, посочи вицепрезидентът и подчерта, че българското гражданство е въпрос на национална идентичност, то е връзката между гражданите и държава. „Когато се придобива гражданство заради български произход, според мен и Комисията за българско гражданство трябва да се постави задължително условие за владеене на български език според европейската езикова рамка, да се познават основните права и задължения според българската Конституция, държавното устройство, основните познания за нашата история“, заяви Илияна Йотова и изтъкна, че България е сочена за държава, която дава транзитно гражданство, което компрометира доверието в страната ни. Вицепрезидентът очаква по-скоро законите, свързани с българското гражданство, да бъдат разгледани. В изказването си Илияна Йотова акцентира и върху ролята на България в Европейския съюз. Според вицепрезидента кампанията за европейските избори не е дала българския отговор за развитието на ЕС и за разлика от политическия дебат младите хора са били много по-активни, с много идеи. Това бе изводът от проведените от вицепрезидента Йотова Студентски лаборатории в София, Шумен, Пловдив, Велико Търново. „Моят стремеж винаги е бил страната ни да бъде фактор при вземането на важни решения, да има самочувствие, да настоява, да убеждава и печели съюзници за каузи. Когато си мълчиш, за да не ти създават проблеми, това съвсем не означава, че авторитетът ти расте“, подчерта вицепрезидентът. На срещите си с европейски партньори Илияна Йотова отстоява категоричната позиция, че няма Европа на равните, когато има двоен стандарт, и поставя въпросите за членството на България в Шенген и отпадането на Механизма за сътрудничество и проверка. Вицепрезидентът е убедена, че преди да се мислят стимули за връщане на сънародниците ни от чужбина, трябва да се предоставят онези стимули на българите в България, които да ги задържат в родината. „Връщането на доверието в държавата преминава през рестарта на институциите, връщането на функциите и отговорността им според Конституцията и правилата на парламентарната държава“, заяви Илияна Йотова. Вицепрезидентът вярва, че България навлиза в десетилетието на промяната, на смелите и отговорни решения. „Вярвам, че ще оставим пред вратата самоцелното противопоставяне в отношенията на всяко ниво“, посочи Илияна Йотова.", "date": "2020.01.28", "title": "Вицепрезидентът с идея: Да създадем Асоциация на българските общности по света"}
{"url": "https://www.novinite.bg/articles/185155/Dva-koraba-zasednaha-v-reka-Dunav-plavaneto-e-zatrudneno", "text": "Украински тласкач с една баржа заседна тази сутрин в района на 564 километър от река Дунав при Белене и блокира временно корабоплаването. Корабът беше отстранен следобед, но на негово място е попаднал друг румънски плавателен съд.От Агенцията за проучване и поддържане на река Дунав в Русе ще изпратят кораба „Осъм“ за ново замерване на нивото, тъй като има изменение на речното дъно заради липсата на достатъчно вода.  До всички капитани е изпратено предупреждения за повече внимание при преминаване на участъка.Два прага затрудняват корабоплаването по река Дунав в българския участък, съобщиха от дирекция \"Речен надзор\" в Русе. Към момента фарватерът е временно затворен в района на Белене заради заседнал украински тласкач, чийто капитан не се е съобразил с указанията за дълбочина. Там има струпване на 15 плавателни състава, които изчакват преместването на заседналия кораб с баржа.Кап. Иван Жеков, ръководител на дирекцията \"Речен надзор\" към Морска администрация в Русе поясни, че се е оформил втори праг в района между Тутракан и Силистра, където има изместване на пясъци. Нивото на река Дунав в целия участък е ниско, а прогнозите засега не са благоприятни. Капитаните трябва да се съобразяват с указанията, които получават от речните навигационни системи.", "date": "2020.01.28", "title": "Два кораба заседнаха в река Дунав, плаването е затруднено"}
{"url": "https://www.novinite.bg/articles/185150/Prokuraturata-razkri-zashto-Geshev-pita-za-imuniteta-na-prezidenta", "text": "След призива на президента към главния прокурор Иван Гешев да обясни мотивите си за отправеното питане към Конституционния съд за задължително тълкуване на чл. 103 от Конституцията, високия обществен и медиен интерес, от прокуратурата обясниха защо Гешев иска тълкуването на този член от Конституцията.Според прокуратурата има досъдебно производство „за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му”.„В хода на образувано и водено от Специализираната прокуратура наказателно производство, наблюдаващите прокурори на 22.01.2020 г. са извършили цялостен анализ на доказателствената съвкупност, включително и на приобщени по делото веществени доказателствени средства (събрани чрез използването на специални разузнавателни средства експлоатирани от ДАНС, спрямо командира на ВВС генерал-майор Ц.Ст.). При така извършения анализ са констатирани данни и доказателства „за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му”, се казва в съобщението.След анализ на СРС-та на проведени телефонни разговори прокуратурата разкрива, че същите са по повод вероятно извършвана проверка от Антикорупционната комисия по отношение на г-жа Д.Р.„Наблюдаващите прокурори считат, че може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи”, пише още в съобщението.", "date": "2020.01.28", "title": "Прокуратурата разкри защо Гешев пита за имунитета на президента"}
