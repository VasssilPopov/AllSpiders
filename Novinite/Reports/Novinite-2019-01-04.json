{"url": "https://www.novinite.bg/articles/169288/Hakeri-razbiha-IT-sistemata-na-Bundestaga", "text": "Хакери публикуваха в мрежата лични данни на стотици немски политици от почти всички партии в Бундестага. В интернет са изтекли данни с мобилни телефони, адреси на политици, както и вътрешнопартийни документи - заявки за участие в конгреси, списъци на участници и т.н. Някои документи датират от няколко години. Хакерите са успели да получат достъп и до лични документи на депутати - сметки, банкови поръчения, данни от кредитни карти, кореспонденция с роднини.Според вестник \"Билд\" в списъка на политиците, чиито данни са изтекли в мрежата, е и канцлерът Ангела Меркел - в нейния случай става дума за номера на факсове, имейл адрес и няколко писма, предаде БГНЕС. Медиите свързват кибератаката с десни активисти, тъй като тя заобикаля представители на популистката партия Алтернатива за Германия. Щетите, причинени от действията на хакерите, се оценяват като големи, но няма важни данни в списъка от политическа гледна точка. Данните са разпространени чрез онлайн платформа, регистрирана в Хамбург. По-рано това чрез този акаунт, който има 16 000 последователи, са разпространени и класифицирани данни за редица германски знаменитости, предава ТАСС. Вестник \"Билд\", без да посочва източника, отбелязва, че са извършени хакерски атаки през октомври 2018 г., за които става ясно сега. Информацията се проверява от Федералната служба за защита на Конституцията, която изпълнява функциите на контраразузнаване. „Билд“ отбелязва също, че данни са откраднати не само от политици, но и от представители на някои музикални групи, телевизионни репортери и редица журналисти. Германските служби за сигурност нямат информация, че хакерската атака срещу германски политици и знаменитости е засегнала вътрешната мрежа на правителството. Това съобщи Федералната служба по безопасност на информационните технологии в \"Към момента няма информация, че е засегната правителствената мрежа\", се казва в изявлението. ", "date": "2019.01.04", "title": "Хакери разбиха IT системата на Бундестага"}
{"url": "https://www.novinite.bg/articles/169278/Terminali-za-e-vinetki-po-vsichki-GKPP-ta-do-sredata-na-sledvashtata-sedmica", "text": "До средата на другата седмица ще бъдат инсталирани 37 терминали за самотаксуване за купуване на електронна винетка на всички гранични контролно-пропускателни пунктове (ГКПП). Това съобщи в сутрешния блок на БНТ “Денят започва” Антон Антонов, директор на Националното тол управление (НТУ). От понеделник разширяваме разпространителската мрежа за продажби на електронни винетки на каса в брой в големите вериги бензиностанции, Български пощи и други обекти, съобщи Антонов. Той посочи, че в момента винетка може да се купи по няколко различни начина - чрез сайта  , мобилното приложение, терминалите за самотаксуване и на каса в брой в Областните пътни управления и обектите на А1.Вече са монтирани и работят 7 терминали за самотаксуване на ГКПП “Капитан Андреево” и 4 на “Дунав мост – Русе”. Днес предстои инсталирането на машини на ГКПП “Кардам” и ГКПП “Дуранкулак”. Искам да успокоя хората, които са купили по няколко пъти електронна винетка с един и същи срок на валидност за един и същ автомобил, че парите им ще бъдат върнати, каза още Антонов.Проблемът с множеството конвертирани хартиени винетки на един регистрационен номер не е проблем в системата – някой недобросъвестен гражданин ни е тествал, заяви Антон Антонов. Той обясни, че над 30 000 са случаите на дублиране на конвертирана винетка за един и същ автомобил, а над 10 000 са опитите за валидност на винетката след 2020 г.Даваме толеранс за шофьорите докато свикнат с новата система. Гражданите са добросъвестни и си купуват винетки, не очакваме загуби, коментира още директорът на НТУ. До края на работния ден на 3 януари са продадени близо 57 000 е-винетки за над 4 млн. лв.", "date": "2019.01.04", "title": "Терминали за е-винетки по всички ГКПП-та до средата на следващата седмица"}
{"url": "https://www.novinite.bg/articles/169282/50-santimetra-e-veche-snejnata-pokrivka-na-Shipka", "text": "Близо половин метър е снежната покривка на връх Шипка в Стара планина, предаде БГНЕС. Снеговалежът започна снощи и за часове натрупа близо 50 сантиметра сняг. Бурният вятър обаче създаде затруднения в почистването. Все пак закъсали автомобили в прохода няма. Проходът е почистен, опесъчен и проходим при зимни условия. Затруднение за придвижването са създали младежи, които са тръгнали с автомобилите си на екстремни преживявания или както се нарича - да дрифтят. Пътните полицаи призовават ентусиастите да не прибягват до подобни действия, тъй като създават опасност за себе си и за околните. ", "date": "2019.01.04", "title": "50 сантиметра е вече снежната покривка на Шипка"}
{"url": "https://www.novinite.bg/articles/169286/Glosov-Razrabotva-se-softuer-za-pokupka-na-vinetki-prez-bankomati", "text": "Електронната система за винетките има трудности и технически проблеми. До края на седмицата ще бъдат инсталирани устройства на граничните пунктове. Това заяви председателят на Управителния съвет на АПИ инж. Светослав Глосов след среща в Министерски съвет с премиера, регионалния министър и кметове, предаде БГНЕС. В момента се разработва софтуер към банкоматите, откъдето ще може да се закупуват винетки. Очаква се услугата да заработи до дни. На въпрос, ако през гратисния 15-дневен период, който даде АПИ, шофьорите бъдат хванати без винетка, Глосов обясни, че ще може да се закупи от патрулиращите коли и няма да има глоба за шофьорите. Патрулните полицаи също ще окажат съдействие как се закупуват винетки през телефона. На въпрос дали има виновни, Глосов така и не даде конкретен отговор дали ще се накаже изпълнителят. „Това е въпрос на уточнение кой е допуснал грешката и дали ще бъде санкциониран. В момента не мога да ви кажа чия е вината“, заяви шефът на АПИ. На този етап няма и яснота колко са загубите за АПИ заради хаоса с винетките. По отношение на решението общините да решат кои пътища да поискат отпадане на винетките, от Пътната агенция заявиха, че ремонтът по поддръжката за съответния участък ще се поема от самата община.  ", "date": "2019.01.04", "title": "Глосов: Разработва се софтуер за покупка на винетки през банкомати"}
{"url": "https://www.novinite.bg/articles/169285/Borisov-iska-obshtinite-sami-da-opredelyat-patishtata-bez-vinetki", "text": "Всички общини, които искат определен пътен участък да бъде освободен от пътна такса, трябва да изпратят писмено искане до регионалното министерство (МРРБ). Това предложение направи премиерът Бойко Борисов на среща със Сдружението на общините в Министерски съвет, предаде БГНЕС.Бойко Борисов официално се извини на българските шофьори за неуредиците около въвеждането на електронната винетна система. Премиерът постави срок всички проблеми да се изчистят най-късно до 15 дни. Регионалният министър Петя Аврамова заяви пред медиите след срещата, че към момента Варна, Пловдив, София и Асеновград искат възлови пътища да бъдат освободени от винетка. Решението кой път да отпадне от такса ще се взима след решение на Общинските съвети. От сдружението на общините обещаха до всички общини да изпратят решението. До срещата и споровете се стигна, след като на последното заседания за миналата година кабинетът реши бъдещата магистрала \"Европа\" (София – Калотина) да стане част от автомагистрала „Струма” и да се плаща винетка. Ощетени се оказаха редица софийски села в северната част на София. Премиерът реши да поеме инициативата в свои ръце и еднолично нареди на Пътната агенция да падне винетката. Това даде основание и на варненци да надигнат глас, тъй като от години плащат, за да отидат до градските гробища, околните вилни зони и Златни пясъци. \"Общините да направят така, че след като искат пътищата да са общински, да си ги поддържат“, смята Борисов. Националното сдружение на общините обяви, че ще е нужно около седмица, за да уточни точно кои пътни участъци искат да се ползват безплатно. ", "date": "2019.01.04", "title": "Борисов иска общините сами да определят пътищата без винетки"}
{"url": "https://www.novinite.bg/articles/169293/Politicite-tvardo-zastavat-zad-transportnite-ni-firmi-zaradi-zakona-Makron", "text": "Държавата твърдо застава зад протеста на българските тежкотоварни превозвачи на 10 януари в Брюксел. Това заяви транспортният министър Росен Желязков след проведена среща с бранша, предаде БГНЕС.„Нашата цел е или постигаме нашите цели или блокираме законодателните предложения в пакта за мобилност, който предстои да се разгледа в транспортната комисия на ЕП“, категоричен е министърът. „Даваме си сметка, че имаме неясно мнозинство в парламента, което трябва да бъде информирано за последиците. Законодателните промени ще разделят Европа, въвеждат се протекционистки интереси, които лавинообразно след транспортния сектор ще се разраснат и в други сектори на европейската икономика. Текстовете нарушават основните закони на Европейския съюз“, прогнозира Желязков. „Това е въвеждане на двоен стандарт и кражба на бизнес. Пряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, отбеляза евродепутатът Ангел Джамбазки. Протестът в Брюксел ще се състои от два лъча- единият е българският, а другият ще бъде сформиран от румънски и поляци, латвийци и литовци. Евродепутатът Андрей Новаков заяви, че подготвят алтернативни текстове в промените в европейското законодателство. С тях българските евродепутати оспорват идеята шофьорите да се връщат на две седмици в България, както и да отпадне предложението да се забрани на шофьорите да спят в кабината на камионите. От бранша са категорични, че това няма да е единственият протест и ще има още следващите дни,според превозвачите, са ключови за българския транспортен бизнес.На 10 януари българският транспортен бизнес организира протест в Брюксел. Това се случва за първи път. Следващите дни и седмици ще бъдат ключови за сектора в България. Това заяви изпълнителният директор на Съюза на международните превозвачи Йордан Арабаджиев след проведена среща във връзка с поправките в пакта за мобилност. С два чартърни полета сутринта на 10 януари ще отлетят за Брюксел 360 шофьори, организирани от Съюза на международните превозвачи у нас, за да участват в протеста на пл. „Люксембург”. Транспортните превозвачи ще протестират докато в транспортната комисия на Европейския парламент се гласуват текстове, срещу които възразяват нашите превозвачи. Арабаджиев отказа да разкрие как точно ще премине протестът, както и колко български фирми ще присъстват на площада. „Всички сме единодушни, че това е национална кауза и интерес. С общи усилия трябва да не допуснем тези протекционистки, лобистки текстове да унищожат един от най-работещите бизнеси в страната Браншът е убеден, че с измененията в пакета няма никакъв социален ефект за водача на всеки три или четири седмици както е записано да се връщат в“ експлоатационния център на превозвача по страната на регистрация“. Това означава, че нашите превозвачи трябва да се приберат до България, независимо, че фирмата може да има бази в Европа. Друг текст, срещу който протестират нашите фирми, е „равно заплащане за един и същи труд, на едно и също място“. Това означава шофьор, който е от определена държава да получава минималната ставка за съответната страна. Битката продължава, нещата са много динамични, непрекъснато се добавят и махат текстове. Като пример докладчиците са върнали за повторно прегласуване дали превозното средство да се връща у дома“, коментира в интервю за БГНЕС изпълнителният директор на Камарата на автомобилните превозвачи в България Димитър Димитров. В Брюксел ще бъдат само тежкотоварни превозвачи, автобусите няма да се включват в протеста, но изцяло подкрепят колегите си. Браншът е в готовност всеки един момент да излезе на улицата, когато се наложи, заяви председателят на Конфедерацията на автобусните превозвачи Магдалена Милтенова, която също е убедена, че промените в пакта ще доведат до срив в приходите на икономиката ни.", "date": "2019.01.04", "title": "Политиците твърдо застават зад транспортните ни фирми заради закона „Макрон“"}
{"url": "https://www.novinite.bg/articles/169265/Spryaha-konvertiraneto-na-hartienite-vinetki-shoforite-s-validni-stikeri-da-karat-spokojno", "text": "Механизмът за конвертиране на хартиените винетни стикери в електронни чрез уеб сайта www.bgtoll.bg ще бъде спряно. Това обяви на брифинг в Агенция “Пътна инфраструктура” проф. Олег Асенов, началник на отдел в Националното тол управление. Причината - за над 33% от конвертираните стикери системата дава сигнали, че не са конвертирани коректно, каза още той.Констатирани са случаи на 168 пъти конвертирана винетка за един автомобил с един и същ регистрационен номер, както и на 48 конвертирани месечни винетки за един регистрационен номер. Около 150 пъти повече са заявките за конвертиране на винетки, отколкото за купуване, обясни проф. Асенов. Отбеляза и че за шофьорите с хартиени валидни винетки трябва да карат спокойно, тъй като при тол контрола ще може да се провери кога изтича срокът на стикера. Важно е той да остане залепен на предното стъкло на автомобила.От 7 януари ще бъде разширена разпространителската мрежа за продажба на винетки по традиционния начин - на каса, в брой. Електронна винетка ще може да се купи в големите вериги бензиностанции, в Български пощи, клоновете на Easy Pay, обяви директорът на Националното тол управление Антон Антонов. В момента електронна винетка в брой може да бъде купена в Областните пътни управления и в офисите на мобилния оператор А1.По думите му до края на януари на всички гранично контролно-пропускателни пунктове (ГКПП) ще бъдат монтирани и ще работят терминали за самотаксуване. Вече са монтирани и работят 7 терминала на ГКПП “Капитан Андреево”, както и 4 терминала на ГКПП “Дунав мост – Русе”.За случаите, при които са купени повече от една винетка за един и същ автомобил за един и същи период, сумите ще бъдат възстановени. Необходимо е шофьорите да подадат заявление в Агенция “Пътна инфраструктура” в свободен текст, както и да представят доказателство за плащането, обясни Антон Антонов. ", "date": "2019.01.04", "title": "Спряха конвертирането на хартиените винетки, шофьорите с валидни стикери да карат спокойно"}
{"url": "https://www.novinite.bg/articles/169277/Hijari-otkazali-podslon-na-premraznal-planinar-gonyat-gi-ot-hijata", "text": "От 1 февруари хижарите от чайната на Витоша, която отказа подслон на измръзнал турист, вече няма да стопанисват заслона. Това решение е било предложено от Българския туристически съюз и прието доброволно от Ирина и Чавдар Евтимови, предаде БНТ. Предстои то да бъде официално гласувано на управителен съвет на туристическия съюз. ", "date": "2019.01.04", "title": "Хижари отказали подслон на премръзнал планинар, гонят ги от хижата"}
{"url": "https://www.novinite.bg/articles/169281/Zabranyavat-parkiraneto-v-chast-ot-centara-na-Sofiya-za-osvetyavane-na-bojnite-znamena", "text": "Тържествен водосвет на бойните знамена на празника Богоявление пред Паметника на незнайния войн на пл. „Св. Александър Невски“ ще се състои тази неделя. В тази връзка от 07:00 до 12:30 часа на 06.01.2019 г. се забранява престоят и паркирането на пътни превозни средства по:От 08:00 до 12:30 часа на 06.01.2018 г. се забранява влизането на пътни превозни средства в двете посоки по ул. \"Оборище\" между ул. \"Г.С. Раковски\" и ул. \"11-ти август\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2019.01.04", "title": "Забраняват паркирането в част от центъра на София за осветяване на бойните знамена"}
{"url": "https://www.novinite.bg/articles/169274/Promyana-v-udrajkite-ot-pensii-sas-zapori-zaradi-po-visokata-minimalna-zaplata", "text": "Лицата, върху чиито пенсии са наложени запори по реда на чл. 446 от Гражданския процесуален кодекс, ще имат промяна в размера на удръжката. Причината е в определения нов размер на минималната работна заплата за страната, който от 1 януари 2019 г. е 560 лв. Тези лица ще получат пенсиите си след 7 януари 2019 г. в зависимост от начина на изплащането им - с пенсионен запис, ако се изплащат чрез пощенска станция, или с допълнителен превод по личната сметка, ако се изплащат чрез банка.Изплащането на пенсиите за месец януари т. г. е в стандартния времеви период - ще започне на 7 януари (понеделник) и ще приключи на 21 януари (понеделник).", "date": "2019.01.04", "title": "Промяна в удръжките от пенсии със запори заради по-високата минимална заплата"}
{"url": "https://www.novinite.bg/articles/169269/Dneven-horoskop-za-petak", "text": "Днес ще се движите доста бързо и то през целия ден. Поддържайте темпото, вашата енергия е напълно подходяща за това да действате на пълни обороти. Ще имате голям напредък през днешния ден и ще покажете на всички как се прави.Вашите способности да боравите с нова информация ще ви бъде от полза днес. Ще има много предизвикателства пред вас днес, но вие както винаги имате план как да се справите с тях. Днес трябва да помогнете на някого. Това казва съдбата. Това не означава, че ще знаете точно какво да направите, но трябва да следите за възможности за добри дела. Представителите на останалите зодии могат да намерят дневния си хороскоп на ", "date": "2019.01.04", "title": "Дневен хороскоп за петък"}
{"url": "https://www.novinite.bg/articles/169273/NAP-proveryava-13-000-firmi-s-nelogichno-visoki-materialni-zapasi", "text": "Национална агенция за приходите започва проверки на дружества, в чиито баланси за 2017 г. има големи материални запаси, спрямо приходите от продажби. Ще бъдат проверявани близо 13 000 дружества, като инспекторите на приходното ведомство ще извършват и инвентаризации на място, за да установят точното количество на стоките.Според анализа на данъчните, при определено съотношение на материалните запаси и продажбите, възниква съмнение, че част от тях са отдавна продадени без документи, като не са платени дължимите корпоративен данък и ДДС. На всички фирми в рисковата категория са изпратени писма в края на миналата година, като те имат възможност в едномесечен срок да извършат доброволна корекция, допълват от НАП. Продължава и контролната кампания на НАП спрямо фирми с голяма касова наличност. Година след началото на проверките на НАП, сумата, налична в касите на дружествата намаля с 5 млрд. лв., като беше отчетено увеличение на данъка върху дивидентите с над 130 млн. лв.  В последния месец обаче при внезапни проверки са открити сериозни нарушения, като наличност в касата на 21 лв. при стойност по отчет над 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми са възложени ревизии за 5 години назад, на стотици други предстоят инвентаризации на касовите наличности, предупреждават от НАП.„Материалните запаси имат голям фискален потенциал. Ще насочим в тази кампания достатъчно ресурс, за да осигурим спазването на закона, продължаваме непрекъснато и с проверките за касови наличности, като основната ни цел е подпомагането на доброволното спазване на задълженията от страна на икономическите оператори.“, каза по повод кампанията заместник-изпълнителния директор на НАП Пламен Димитров. ", "date": "2019.01.04", "title": "НАП проверява 13 000 фирми с нелогично високи материални запаси"}
{"url": "https://www.novinite.bg/articles/169279/Platformata-na-Barekov-s-ambicii-za-parvoto-myasto-na-evroizborite", "text": "Имаме подкрепата на Европа да се създаде една силна консервативна платформа, която да има своите ярки идеологически посоки. „Обединени консерватори” ще бъде успешен проект, ако наистина консерваторите в България съумеем да се обединим. При благополучно завършване на преговорите, можем да се борим за първото или второто място на европейските избори. Това заяви евродепутатът Николай Бареков в ефира на БНР.„Подех инициативата за създаване на тази платформа, защото моята партия „Презареди България”, наследник на ББЦ,  е единственият признат и легитимен член на Алианса на  консерватори и реформистите в Европа /АКРЕ/, а в рамките на този парламент аз бях зам.-председател на Групата на ЕКР  и постоянен член на Бюрото”, допълни той.Евродепутатът е категоричен, че консервативната ниша в България стои абсолютно свободна: „По мое мнение нито колегите от ГЕРБ, които са членове на ЕНП,  нито колегите от Патриотичния фронт, които нямат изчистен идеологически облик, могат да бъдат кандидати за тази ниша”.Според него идеологията на бъдещата платформа трябва да бъде много ясно изчистена. „Консервативната ниша е една от най-старите в европейската политика и имаме в момента уникалния шанс да се противопоставим на целия неолиберален модел, който се провали гръмко през последните 20 години. Европа е една много просто устроена цивилизация, ние сме еднокултурна християнска цивилизация повече от 15 века и няма смисъл да променяме нашия религиозен и човешки облик точно сега”, категоричен е той.От разговора стана ясно, че покани за включване в консервативната платформа са отправени към политическите партньори, с които ББЦ се яви на европейските избори през 2014-а година. Към момента преговорите са претърпели катастрофа единствено с ВМРО, поради „сблъсък на лични интереси”. „При тях водещият интерес е кой ще води листата - нещо, което мен не ме вълнува”, подчерта евродепутатът. „Съмишленик намерих в лицето на лидера на пария ПП „Атака” Волен Сидеров, разговорите там се водят вече половин година, той не поставя под въпрос лични интереси, с него говорим за идеология”, заяви още той.Евродепутатът опроверга и две от тезите по отношение на АКРЕ, които са тиражират последно време. Едната е, че ВМРО щели всеки момент да си подадат документите за членство в Алианса и щели да бъдат  веднага приети, а другата, че партията на Ердоган понастоящем е член на консервативното обединения на партии на от цял свят.По отношение на членството на ВМРО, той заяви, че процедурата отнема не по-малко от 2 години и че идеологическите изисквания към бъдещите членове са много сериозни. Във връзка с партията на Ердоган, той категорични заяви, че тя е със замразено членство в АКРЕ. „Процесът бе иницииран от мен, от Моника Маковей и други евродепутати от Консервативния алианс, той приключи още преди няколко месеца, ние получихме официално писмо от зам.-председателя на Ердоган, който отговаря за външната политика на партията, в което се заяви ясно, че оттеглят своето членство”, обясни Бареков.Като основни проблеми, пред които България  е изправена днес, Бареков посочи все по-задълбочаващата се демографска криза. „Държавата ни е претърпяла огромен срив само в сравнение с 2017 година. Имаме с 5-6 хиляди българчета по-малко родени - по данни на Здравната каса от 58 000 през 2017 година до 53 000 през 2018 година ”, отбеляза той и подчерта, че е абсурдно подобен срив да се наблюдава по време, в което е управлявал вицепатриот по демографските въпроси в лицето на Валери Симеонов.  По повод готвения на 10-и януари протест на превозвачите на площад \"Люксембург\" срещу пакета \"Мобилност\" Николай Бареков изрази съмнения, че демонстрацията ще постигне някакъв съществен резултат. Той мотивира позицията си като изтъкна, че Брюксел не е в София и едва ли становищата на европейските институции могат да бъдат промени от сутринта до обяд, подобно на тези на българския премиер Бойко Борисов.Според него въпросът е двояк. „От една страна са правата на българските превозвачи, а от друга – правата на техните наемни работници”, смята той. Казусът трябва да се разглежда обективно, категоричен е Бареков. „Разбирам, че българският бизнес е поставен пред опасността от фалит, но пакетът „Мобилност” дава възможност българските шофьори да получат едно достойно заплащане”, допълни той, като отбеляза, че по думите на правителството именно вдигането на работните заплати е приоритет за 2019-а година.Бареков  подчерта и че е първият български евродепутат, повдигнал този въпрос в Брюксел още през далечната 2015 година. Той е категоричен, че трябва да се намери баланс между социалните интересите на работника и  корпоративните и бизнес интереси на големите фирми.  ", "date": "2019.01.04", "title": "Платформата на Бареков с амбиции за първото място на евроизборите"}
{"url": "https://www.novinite.bg/articles/169290/Lyubopitni-fakti-za-fondyuto", "text": "Фондю е швейцарско и френско ястие от топено сирене, което се сервира в обща купа над преносима печка със свещ и се консумира чрез потапяне на хляб в сиренето, като се използват вилици с дълъг ствол. От 50-те години на миналия век терминът “фондю” е обобщен за други ястия, в които храната е потопена в обща течност. Има четири вида популярни ястия фондю, съобщават от foodpanda. А ето и кои са те:Швейцария - фондю за сиренеПрез 18-ти век произходът на фондю започва в Швейцария като начин да се използват стари сирена и хляб за хранене на семейства, които имат ограничен достъп до пресни храни през зимата. Тъй като сиренето старее, а хляба става застоял, е по-трудно да се яде. Местните селяни установили, че ако загреят сиренето с вино, чесън и билки, те биха могли да натопят остарялия си хляб, който да се смекчи, когато се потопи в ароматната смес от сирене. Този начин на готвене на топъл уютен огън се превърна в швейцарска зимна традиция, известна като фондю. Думата фондю идва от френската дума „fondre“, което означава „да се стопи“.Франция - месно фондюФондюто с месо също има ранен произход. През средновековието във френския регион Бургундия работниците на лозята трябвало да бъдат на полето цял ден и не можели да се приберат, за да хапнат. Тогава те измислили начин да си приготвят храна навън. Наименованието на този тип фондю се приписва на тези лозарски работници от Бургундия: Фондю Бургинон.Китай - бульон фондюПо-леката версия на месното фондю, Фондю Корт Буйон, произхожда от Азия преди много години. Един мъж от Швейцария бил на посещение в Китай и му било сервирано ястие, много приличащо на фондю, но течността, използвана за потапяне, била бульон. Той разказал на готвачите за оригинално фондю и така се родила идеята за азиатското.Америка - шоколадово фондюШоколадовото фондю или десертното фондю е американско изобретение и се ражда в средата на 20-ти век. Плодове или курабии се потапят в разтопен шоколад. Фондю не е просто храна, то е преживяване!", "date": "2019.01.04", "title": "Любопитни факти за фондюто"}
{"url": "https://www.novinite.bg/articles/169270/Dvama-namushkani-s-noj-v-Dianabad-berat-dusha-v-Okrajna-bolnica-v-Sofiya", "text": "Опасността за живота на двамата мъже, приети в Окръжна болница в четвъртък вечер, не е отминала. Информация за състоянието на двамата пациенти даде тази сутрин д-р Ковачев, който е оперирал единия от пациентите, предаде БГНЕС.Двамата мъже - на 42 и 45 години са били намушкани с нож в столичния квартал \"Дианабад\". По данни на лекарите от Спешно отделение на УМБАЛ \"Св. Анна\", двамата са пристигнали на собствен ход в лечебното заведение. Единият от мъжете е намушкан в корема, а драгият в корема и рамото. Операции са извършени и на двамата пациенти. \"Все още са с опасност за живота. Двамата са дошли в шоково състояние, на собствен ход. При влизането в болницата са припаднали\", съобщи тази сутрин д-р Ковачев. По информация на МВР на кръстовището на булевардите „Никола Габровски“ и „Г. М. Димитров“ възникнал скандал между двамата мъже и трети пресичащ, който ги нападнал и им нанесъл нараняванията. Столични полицаи са предприети действия по издирването на извършителя. Работата по изясняване на фактите и обстоятелствата по случая продължава.", "date": "2019.01.04", "title": "Двама намушкани с нож в „Дианабад“, берат душа в Окръжна болница в София"}
{"url": "https://www.novinite.bg/articles/169275/Stolichnite-policai-tarsyat-svideteli-na-incidenta-s-naragani-maje-v-Dianabad", "text": "СДВР търси съдействие от гражданите във връзка с инцидента от снощи, при който неизвестен засега мъж наръга с нож двама, които са с опасност за живота в УМБАЛ „Света Анна“. Столичните полицаи търсят свидетели, които биха могли да дадат допълнителна информация за извършеното престъпление.От МВР припомнят, че сигнал за постъпили в болничното заведение двама мъже на 42 и 45 години с  прободни рани е бил получен в полицията на вчера, малко след 18:00 часа. По данни на пострадалите, около 17:30 часа на кръстовището на булевардите „Никола Габровски“  и  „Г.М. Димитров“ е възникнал скандал между тях и пресичащ мъж, който ги нападнал и им нанесъл нараняванията. Потърпевшите сами се придвижили до болницата, където са настанени за лечение.Столични полицаи са предприели действия по издирването на извършителя. Работата по изясняване на фактите и обстоятелствата по случая продължава. Гражданите, които биха могли да дадат допълнителна информация, могат да сигнализират на тел. 112 или в най-близкото поделение на МВР при гарантирана анонимност. ", "date": "2019.01.04", "title": "Столичните полицаи търсят свидетели на инцидента с наръгани мъже в „Дианабад“"}
{"url": "https://www.novinite.bg/articles/169272/Vse-poveche-rusnaci-prodavat-imotite-si-po-balgarskoto-Chernomorie-na-nashenci", "text": "Все повече чуждестранни граждани продават имотите си у нас на българи. В този тип сделки българските купувачи вече достигат 60% от всички купувачи на ваканционни имоти на морето и около 70% от тези в зимния ни курорт Банско. Това става ясно от проучване международната агенция за недвижими имоти Newestate.bg .Продавачите са основно руснаци, които постепенно напускат пазара, поради влошеното икономическо състояние в страната им. Девалавцията на рублата например прави пътуването им до България и обслужването на имотите им у нас доста скъпо. Освен от страна на българите, има стандартен интерес от купувачи от Западна Европа, както и повишен интерес от купувачи от Полша и Израел. Стандартното търсене е свързано с имоти за по 15 – 25 000 евро с цел използване за почивка за седмица и отдаване през останалото време.„Тази тенденция е породена от атрактивните цени, които достигат до 300 евро за кв. в Банско и 400 евро по морето. От значение е също и видимо по-добрата покупателна способност на българите, породена от повишаването на доходите и възможността за евтини ипотечни заеми” - коментира Горян Върбанов от Newestate.bg.New Estate e бизнес проект, основан през 2005 г. в Лондон от четирима предприемачи. Постепенно фирмата се установява като основна организация, обслужваща чуждестранни собтвеници на имоти в България. Днес в нея работят над 30 човека от България, Великобритания, Русия, Гърция и Украйна.", "date": "2019.01.04", "title": "Все повече руснаци продават имотите си по българското Черноморие на нашенци"}
{"url": "https://www.novinite.bg/articles/169291/Karakachanov-i-Djambazki-podkrepyat-protesta-na-prevozvachite-ni-v-Bryuksel", "text": "Красимир Каракачанов – вицепремиер и председател на ВМРО, изрази искрената си и безрезервна подкрепа към справедливия протест срещу опитите от страна на определени кръгове в ЕС да бъдат наложени двойни стандарти спрямо транспортния бизнес за страните от Източна Европа.Това стана ясно на днешната среща, организирана по инициатива на браншовите сдружения в транспорта, във връзка с международния протест в Брюксел на 10 януари. На нея се отзоваха министри, народни представители, евродепутати. От страна на ВМРО присъства евродепутатът Ангел Джамбазки и народните представители Милен Михов и Александър Сиди. Те връчиха на организаторите на събитието писмо от името на Красимир Каракачанов, в което той в качеството си на заместник министър-председател и лидер на ВМРО изразява подкрепа на българските превозвачи.По време на срещата евродепутатът Ангел Джамбазки обяви, че са изпълнение дадените обещания към бранша за помощ по организацията на протеста в Брюксел. Допреди малко още движех организацията за протеста на 10 януари. Той ще бъде от 8.00 до 13.00 ч., като максимум е разрешено присъствието на 800 човека. Всичко е договорено с кметството и районните кметове. В понеделник ще взема разрешителното официално, информира той.Джамбазки каза още, че страната ни трябва да се подготви за „дълго бягане“. Всички заедно – представителите ни в ЕП, националния парламент, министерски съвет. Имаме силен мотив, че има избори след 5 месеца. Няма логика хора, които няма да бъдат повече в ЕП, да вземат решенията за нас. Нашият интерес е да се случи гласуването в румънското председателство. Призовавам всичките си колеги да издирят всеки един българин, който работи в ЕП, да дойде да подкрепи интереса на държавата, изпратила го в сърцето на Европа, заяви Ангел Джамбазки.Народният представител Александър Сиди обяви подкрепа за превозвачите, като добави, че вицепремиерът Каракачанов освен с писмото в защита на правата на българския бизнес, ще повдигне въпроса на министерски съвет, за да има единна национална позиция по въпроса.Представителите на бранша обявиха, че те никога не са искали бюджет, финансиране, а бизнесът им е изцяло частен. Затова, според тях, сега е моментът, в който българската държава трябва да ги подкрепи. Единственото искане на превозвачите е да работят, нищо повече. Ако планът влезе в сила, ще бъде отнет единственият поминък на хиляди български семейства, посочиха превозвачите.Организаторите на срещата заявиха категорично, че проблемът изисква работа заедно – български бизнес и българска държава, срещу двойните стандарти в ЕС.Евродепутатът Ангел Джамбазки бе категоричен, че няма никакво съмнение какво се цели с предлагания пакет „Мобилност“. Говорим за двоен стандарт и кражба на бизнес. Ако някой в момента създава евроскептицизъм и разделя ЕС, и нарушава екологията - това са тези, които дават това предложение за този съкрушителен план. Ако бъде приет пакетът, евродепутът прогнозира, че това ще застави българските граждани от този бизнес да станат емигранти.Превозвачите са натоварили Джамбазки с логистичната организация на митинга. Той обясни, че в протеста ще участват също румънски, полски и латвийски превозвачи. Основният лозунг е срещу идеята за нарушаване на свободния единен пазар, а протестните шествия в европейската столица на 10 януари ще се съберат на площад „Люксембург“.Ще се опитаме да допуснем превозвачите да присъстват в зала на гласуването. Може би този протест няма да е последния. Ние имаме опит и може да предложим и други, доста екзотични протести, информира още българският евродепутат Ангел Джамбазки. Текст на писмото на Красимир Каракачанов за подкрепа на българските превозвачи >>> ДО:СЪЮЗА НА МЕЖДУНАРОДНИТЕ ПРЕВОЗВАЧИ КАМАРАТА НА АВТОМОБИЛНИТЕ ПРЕВОЗВАЧИ ВБЪЛГАРИЯ БЪЛГАРСКАТА АСОЦИАЦИЯ НА СДРУЖЕНИЯТА ВАВТОМОБИЛНИЯ ТРАНСПОРТ АСОЦИАЦИЯТА НА БЪЛГАРСКИТЕ ПРЕДПРИЯТИЯ ЗАМЕЖДУНАРОДНИ ПРЕВОЗИ Уважаеми г-жи и г-да,Искам да изразя искрената си и безрезервна подкрепа към Вас и Вашия справедлив протест срещу опитите от страна на определени кръгове в ЕС да бъдат наложени двойни стандарти спрямо транспортния бизнес за страните от Източна Европа. Т.нар. План „Макрон“ или „Пакет Мобилност“ I е меко казано опит от страна на държавите - основателки да откраднат един доста добре работещ отрасъл от икономиката на малки държави като България.Като заместник министър-председател по обществения ред и сигурност и председател на ВМРО - Българско национално движение винаги съм отстоявал и ще продължа да отстоявам интересите на българския бизнес. Напъните за отнемане на хляба на над 120 хил. български семейства и сторнирането на 17% процента от БВП на страната ни за сметка на трети държави за мен е посегателство срещу националния интерес и сигурността на България.Всички ние, като българи, трябва да се противопоставим на това. Нашият представител в Европейския парламент, който е и заместник-председател на ВМРО - Българско национално движение, Ангел Джамбазки се бори срещу тази и други подобни провокации да бъдат налагани практики за двойни стандарти в ЕС. Ние, в негово лице, ще продължим битката и в следващия мандат на ЕП.Вече на всички е ясно, че трябва да направим решаващия избор и да изберем дали да отстояваме сегашния ЕС - този на евробюрократите и винаги да заемаме позиция „партер“ пред техните решения, или да отстояваме собствените си интереси и да се борим за една по-справедлива суверенна Европа. Защото от този избор зависи съдбата на много български семейства, от него зависи и съдбата на Стария континент. Тук вече става въпрос не за „либерални възприятия“, а за цивилизационен избор. Избор за Европа на двойните стандарти или Европа на Отечествата и нациите, за която ние ще се борим. А всъщност това ще е изборът дали християнска Европа изобщо ще оцелее.Ето защо аз, като лидер на ВМРО, но и като заместник министър-председател по обществения ред и сигурност на България, заставам зад битката на българските превозвачи заедно с нашия представител в ЕП и депутатите ни в 44-ото НС. Категорично заявявам, че ние ще се противопоставим срещу кражбата на този български отрасъл и ще направим необходимото българският интерес да бъде защитен.Ще поставя въпроса отново пред Министерски съвет за твърда позиция на България по темата и ще настоявам за разговори на високо ниво с представителите на ЕК и ЕП. Ще предложа за обсъждане на колегите си от Обединени патриоти и ГЕРБ и свикване на консултации с ръководителите на засегнатите държави.ЗАМЕСТНИК МИНИСТЪР-ПРЕДСЕДАТЕЛПО ОБЩЕСТВЕНИЯ РЕД И СИГУРНОСТТА НАРЕПУБЛИКА БЪЛГАРИЯИПРЕДСЕДАТЕЛ НАВМРО – БНД:КРАСИМИР КАРАКАЧАНОВ", "date": "2019.01.04", "title": "Каракачанов и Джамбазки подкрепят протеста на превозвачите ни в Брюксел"}
{"url": "https://www.novinite.bg/articles/169280/Nyu-Jork-otchita-rekordno-malko-ubijstva-za-poslednite-70-godini", "text": "През 2018 г. американският град Ню Йорк може да се похвали с рекорден спад в убийствата, съобщиха от полицейските служби. Най-големият американски град е регистрирало 289 убийства през 2018 г., като това е с 1% по-малко от миналата година и е най-ниското ниво от 50-те години на миналия век, предаде БГНЕС.Убийствата са спаднали с 45% през последното десетилетие. През 1990 г. в града е имало 2 245 убийства. След 8% покачване на убийствата, през първата половина от миналата година, в края на 2018 Голямата ябълка приключи с рекордно нисък брой на убийствата, а през октомври празнува и първите си почивни дни без стрелба от 25 години. Кметът Бил де Бласио поздрави полицията за работата, както и заяви, че тези данни са били постигнати и благодарение на „квартална полиция“, която влезе в сила от 2015 г. Тази политика включва създаване на връзка между хората в един квартал, за да се идентифицират по-лесно нуждите на общността и да се изгради доверие. И докато убийствата, кражбите (които са намалели със 7.7%) са намалели, то града се сблъска с рекордно високи нива на изнасилвания, които са се покачили с 22.4%.", "date": "2019.01.04", "title": "Ню Йорк отчита рекордно малко убийства за последните 70 години"}
{"url": "https://www.novinite.bg/articles/169264/Zastudyavaneto-prodaljava", "text": "До обяд времето ще е ветровито: в западната половина от страната с до умерен северозападен вятър, в източната - до силен от север-североизток.Ще има валежи от сняг, значителни - през нощта и в сутрешните часове в южните и планинските райони от страната, където в комбинация с вятъра остават условията за виелици.Минималните температури ще са предимно между минус 6 и минус 1 градуса. Утре още преди обяд от север валежите ще започнат да отслабват и спират, най-късно вечерта, в Рило-Родопската област и югозападните райони. След обяд и вятърът ще отслабва. Застудяването ще продължи и максималните температури ще са между минус 3 и 2 градуса.Жълт код заради очаквани валежи от сняг и силен вятър е обявен за общо 13 области в страната - Монтана, Враца, Ловеч, Габрово, Благоевград, Пазарджик, Пловдив, Хасково, Кърджали, Смолян, Ямбол, Варна и Добрич. В други две области предупреждението е от по-висока оранжева степен - Бургас и Сливен. ", "date": "2019.01.04", "title": "Застудяването продължава"}
{"url": "https://www.novinite.bg/articles/169295/Lyutata-zima-dokara-transporten-haos-na-Balkanite-", "text": "Лошото време на Балканите предизвиква транспортен хаос - полет Загреб-Мостар беше отменен заради буря. Тежка зимна обстановка в Босна и Херцеговина, снегът напълно блокира движението на регионална магистрала в Херцеговина. Снеговалежи, силен вятър и минусови температури затрудняват живота в близките до страната ни райони на двете ни южни съседки - Гърция и Турция, предаде БНТ.Заради заледени и непочистени пътища в Сараево се стигна до тежки задръствания. Регистрирани са десетки леки катастрофи.В Северна Гърция следобед отново заваля силен сняг. По високите части там автомобилите се движат с вериги. Тежкотоварните камиони бяха спрени до обезопасяването на пътищата. Полуостров Пелопонес застина без движение за няколко часа заради поледици.Снежната покривка в европейската част на Турция достигна 30 см. Блокиран беше достъпът до близо 50 училища в района на Одрин и на още два областни центъра. Заради сняг и силен вятър бяха отменени няколко полета от истанбулското летище \"Ататюрк\".Студена вълна и обилен сняг и в Централна и Южна Италия. Пътищата в региона са проходими при зимни условия.", "date": "2019.01.04", "title": "Лютата зима докара транспортен хаос на Балканите   "}
{"url": "https://www.novinite.bg/articles/169287/Nameriha-chast-ot-otkradnatite-kartini", "text": "В резултат на предприети бързи оперативни действия са открити 10 от откраднатите картини на български художници. Произведенията на изкуството са намерени в антикварна къща в столицата. Задържани са двама заподозрени за извършеното престъпление. \"За нас е добре, че сме спасили част от произведенията на изкуството. Надявам се, вследствие на оперативно-издирвателните мероприятия, които продължават и в момента, да стигнем и до останалата част на откраднатите произведения на изкуството, така че да ги върнем на собственика, а и лицата, които са съпричастни към това престъпление, да бъдат задържани и предадени на прокуратурата и на съда\", коментира министър Младен Маринов.Сигналът за кражбата от частен дом в центъра на столицата бе подаден вчера рано сутринта. По случая веднага бе образувано досъдебно производство и бе предприето разследване.Оперативните действия, в които участват криминалисти на ГДНП и СДВР, продължават с оглед издирването и на останалите платна, както и установяването на останалите участници в извършеното престъпление.", "date": "2019.01.04", "title": "Намериха част от откраднатите картини"}
{"url": "https://www.novinite.bg/articles/169268/Stolichna-obshtina-Estestvenite-elhi-da-ne-se-izhvarlyat-v-kofite-za-bitovi-otpadaci", "text": "След като бъде свалена новогодишната украса от празнични естествени елхи те могат да бъдат превърнати в компост, който се използва за наторяване в паркове и градини.От пет години на територията на Столична община е създадена организация за разделно събиране на зелени отпадъци, в това число естествените елхи. За целта е необходимо гражданите да ги поставят до сивите метални контейнери за битови отпадъци. Оттам те се събират със специализиран автомобил от фирмата изпълнител за района и се транспортират до Инсталацията за биологично третиране в Хан Богров. След преработване от тях се получава компост.В крайградските райони като \"Кремиковци\" (с. Челопечене и с. Яна), \"Панчарево\" (с. Лозен), \"Витоша\" (с. Владая) и \"Връбница\" (с. Мрамор) има обособени места за изхвърляне на зелени отпадъци, където целогодишно гражданите могат да оставят такива отпадъци, вкл. и естествени елхи.За 2018 г. са преработени 14 001,4 тона зелени отпадъци, а количеството произведен компост е 10 055 тона.Естествените елхи, които са с корени, могат да бъдат засадени в междублокови пространства, в градинки и дворове, като се полагат грижи за тях.", "date": "2019.01.04", "title": "Столична община: Естествените елхи да не се изхвърлят в кофите за битови отпадъци"}
{"url": "https://www.novinite.bg/articles/169292/Predizborniyat-shtab-na-GERB-zapochna-podgotovka-za-evrovota-i-kmetskite-izbori", "text": "Националният предизборен щаб на ГЕРБ за предстоящите европейски и местни избори през 2019 година проведе първото си заседание днес. По време на заседанието беше утвърдена структурата на Националния предизборен щаб, който ще се ръководи от заместник-председателя на партията и председател на парламентарната група на ГЕРБ Цветан Цветанов, предаде БГНЕС. В периода 7 – 11 януари 2019 г. Националният предизборен щаб трябва да изработи методическите указания, хронограмата и организационната подготовка за сформиране на областните и общинските предизборни щабове за двата избора, беше решено на срещата, съобщиха от пресцентъра на партията. Утвърждаването на щабовете ще приключи до 20 януари. На днешното заседание Националният предизборен щаб обсъди и сроковете за провеждане на събрания за номиниране на кандидати за евродепутати и организационната подготовка за кампанията за европейските избори. Номинационните събрания трябва да се проведат и да приключат до 20 февруари. На 20 януари 2019 г. ГЕРБ ще проведе Национална предизборна среща в София. По време на форума Националният предизборен щаб ще представи всички мероприятия и организационни дейности, които трябва да извършат общинските, областните и националният предизборни щабове на ГЕРБ. Във форума ще вземат участие членовете на Изпълнителната и Контролната комисии на партията, народните представители, евродепутатите, членовете на областните и общинските ръководства, кметовете и представители на Общинските съвети, избрани с листата на ГЕРБ. В срещата ще се включат и министрите от квотата на партията. По време на Националната предизборна среща ще бъде обявена и инициативата за провеждане на Национален граждански диалог по основните секторни политики във всичките 29 области на страната. Гражданският диалог ще е под мотото „Европа в нашия дом“ и ще се проведе в периода от месец февруари до април тази година. ", "date": "2019.01.04", "title": "Предизборният щаб на ГЕРБ започна подготовка за евровота и кметските избори"}
{"url": "https://www.novinite.bg/articles/169266/Osnovnite-stolichni-bulevardi-i-ulici-sa-bili-obraboteni-oshte-predi-600-ch", "text": "163 снегопочистващи машини са работили през тази нощ в столицата, предаде БГНЕС. По информация на Столична община към 6:00 часа тази сутрин са обработени със смеси против заледяване всички улици, по които се движи масовият градски транспорт. Почистена и обработена е Южната дъга, централните улици в районите и част от вътрешнокварталните улици. Почистват се подходите към подлезите и спирките. Изпълняват се всички маршрути на градския транспорт.През нощта в кризисните центрове на Столичната община са нощували 138 души. Властите призовават шофьорите да излизат на пътя само с добре оборудвани за зимата автомобили и да шофират със съобразена с пътните условия скорост. От общината напомнят на управителите на търговски обекти и етажна собственост да почистят прилежащите към сградите им тротоарни площи.", "date": "2019.01.04", "title": "Основните столични булеварди и улици са били обработени още преди 6:00 ч."}
{"url": "https://www.novinite.bg/articles/169267/Sofiya-otbelyazva-141-godini-ot-osvobojdenieto-si-sas-seriya-ot-tarjestveni-sabitiya", "text": "София чества 141 години от освобождението си от турско робство. По този повод ще има серия от тържествени прояви. Организатори са Столична община, Софийската Света митрополия, Сдружение на приятелите на Русия „Александър Невски”, Фондация „Героите на България” и кметът на града Йорданка Фандъкова.В 10:00 ч. ще има благодарствен молебен в храма „Света Неделя”. В 10:30 ч. започва литийно шествие и поднасяне цветя и венци на признателност пред паметниците на ген. Гурко и Цар Освободител. В 11:15 ч. ще се състои литературно-музикална програма и поднасяне на венци пред паметника на Българския опълченец.Тържествените прояви са част от Календара на културните събития на Столична община, отбелязват от кметството.", "date": "2019.01.04", "title": "София отбелязва 141 години от освобождението си със серия от тържествени събития"}
{"url": "https://www.novinite.bg/articles/169276/900-snegorina-sa-obrabotvali-mejdugradskite-patishta-tazi-nosht", "text": "Близо 900 машини са обработвали пътните настилки през тази нощ, за да се осигури безопасността на пътуване при зимни условия, съобщиха от Агенция „Пътна инфраструктура“. Шофьорите трябва да тръгват на път с автомобили, подготвени за зимни условия. Националният институт по метеорология и хидрология определи оранжев код и опасност от поледици за областите Бургас и Сливен. Жълт код за снеговалежи и силен вятър е за по-голяма част от Южна България, както и за областите Враца, Монтана, Ловеч, Габрово, Добрич и Варна.Поради снегонавявания е ограничено движението на всички автомобили през проход „Троянски“.Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да спазват дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Всички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. ", "date": "2019.01.04", "title": "900 снегорина са обработвали междуградските пътища тази нощ"}
{"url": "https://www.novinite.bg/articles/169294/Yanuari-e-mesecat-s-naj-mnogo-praznuvashti-imen-den-balgari", "text": "Цветница е най-празничният ден в България. Тогава най-много българи имат имен ден. Според данните на НСИ на този ден, който през 2019 г. се пада 21 април, празнуват близо 371 хил. души от населението на България. Иначе през януари има най-много именици - 779 225 българи празнуват на Васильовден, Йордановден (Богоявление), Ивановден, Антоновден и Атанасовден. Това показват данните на НСИ, предаде БГНЕС. През 2019 г. общо 132 030 са нашенците, които имали имен ден на 1 януари – Васильовден. Имен ден на 6 януари – Йордановден, ще имат 143 094. През януари имен ден имат 39 227 жени на 12 януари - Св. Татяна, на 17 януари когато е Антоновден именяците са общо 82 802 - 33 475 мъже и 49 327 жени. На Атанасов ден имен ден имат общо 61 546. Очаквано най-много са имениците през януари има на Ивановден - 359 753, като 231 020 са мъже, 128 733 са жени. Най-голям обаче е броят на празнуващите имен ден на Цветница - 370 962 жени и мъже. 85 134 са мъжете и 285 828 са жените. Декември е най-наситеният откъм имени дни месец през годината - всеки втори ден някой има повод да почерпи, за да се слави името му. Данните на Националната статистика за имената в България през 2018 г. посочват, че Виктория и Георги са най-предпочитаните имена за новородени. От началото на 21-ви век наред с традиционните за България все по-често се избират имена, които са популярни в целия свят - Александър, Мартин, Виктор, Виктория, Никол, София. От 2007 г. до 2015 г. Георги е на първо място в класацията на най-предпочитаните имена за новородените момчета в България. През 2016 г. отстъпва пред Александър, което е най-често срещаното име и през 2017 г., но през 2018 г. Георги отново застава на чело. От 2007 г. досега Виктория води първенството сред женските имена, като челната тройка се запазва вече четвърта година. Едни от най-често срещаните 10 имена на момичета през 2008 г. - Теодора и Гергана, през 2018 г. са изместени от София и Дария, които са били съответно на 20-о и 48-мо място преди 10 години. Георги, Александър и Мартин са в тройката на ТОП 10 имена на момчетата, родени през 2008 и 2018 година. В сравнение с 2008 г., когато Николай, Виктор и Кристиян са били сред първите 10 имена, сега те отстъпват местата си на Калоян, Теодор и Борис, който от 20-а позиция отива на четвърта.", "date": "2019.01.04", "title": "Януари е месецът с най-много празнуващи имен ден българи"}
{"url": "https://www.novinite.bg/articles/169284/Denyat-na-danachnata-svoboda-prez-2019-g-idva-na-18-maj", "text": "През новата 2019 г. в държавната хазна е планирано да постъпят рекордните 43,9 млрд. лв. приходи. Средно за един календарен ден българите ще изработват по 319 млн. лв., което означава, че ще са ни необходими 138 дни за да попълним хазната. Казано с други думи, Денят на данъчна свобода през 2019 г. ще настъпи на 18 май. Това е денят, в който гражданите ще спрат да работят за държавата и ще започнат да работят за себе си, се посочва в анализ на Института за пазарна икономика (ИПИ).Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day. Въпросните 138 дни отразяват общите приходи в консолидираната фискална рамка за 2019 г., но има някои специфични моменти, които следва да се отчетат:През последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да бъдат все повече и денят на данъчна свобода да идва все по-късно през годината. Това означава, че реално данъчната тежест в страната нараства. Преразпределението през приходната част на бюджета се планира да достигне 37,7%, което е най-високата стойност за последните 10 години. Пример за покачването на данъците са осигурителните вноски за държавното обществено осигуряване, за които отделяме все повече през последните години – през 2017 и 2018 г. имаше покачване на вноската за пенсия с по 1 процентен пункт на година, а през 2019 г. беше покачен максималният осигурител праг. За съжаление през последните 10 години, след въвеждането на плоския данък от 2008 г., нямаме примери за намаление на данъчната тежест у нас.Сметката разпределя данъчното бреме върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50%, тоест за тях Денят на данъчна свобода идва чак в края на юни. През следващата седмица ИПИ ще обнови с данните за 2019 г. и специализираната страница \"Моите данъци\" – , където всеки ще може да изчисли своята лична данъчна тежест.", "date": "2019.01.04", "title": "Денят на данъчната свобода през 2019 г. идва на 18 май"}
{"url": "https://www.novinite.bg/articles/169283/Otslujvane-na-tarjestven-bogoyavlenski-vodosvet-na-6-yanuari-v-stolicata", "text": "На 6 май (тази неделя) в столицата ще бъде отслужен тържествен водосвет по повод празника Богоявление. Заради това от 11:00 часа до приключване на мероприятието на 06.01.2019 г. се забранява престоят, паркирането и влизането на пътни превозни средства, с изключение на колите на масов градски транспорт по бул. \"Кръстьо Пастухов\" между ул. \"Иван Арабаджиев\" и ул. \"Тирана\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2019.01.04", "title": "Отслужване на тържествен богоявленски водосвет на 6 януари в столицата"}
{"url": "https://www.novinite.bg/articles/169289/Nad-26-000-narusheniya-po-patishtata-e-zasyakla-policiyata-mejdu-praznicite", "text": "25 457 фиша са издадени от екипите на Пътна полиция по време на празничните дни от 21 декември 2018 г. до 1 януари 2019 г. От тях 14 066 са електронни. За същия период са съставени 4670 акта за установени административни нарушения.На 271 водачи са наложени принудителни административни мерки – временно отнемане на свидетелството за управление на моторно превозно средство заради управление с алкохол в кръвта над 0,5 на хиляда или след употреба на наркотични вещества.На собствениците на 134 моторни превозни средства е прекратена регистрацията, поради това, че са седнали зад волана след употреба на алкохол или наркотични вещества.В резултат на засилената контролна дейност е отчетено и намаление на тежките пътнотранспортни произшествия в сравнение със същия период на миналата година. От 21 декември 2018 г. до 1 януари 2019 г. са регистрирани 130 тежки ПТП с 13 загинали и 165 ранени. За същия период на миналата година тежките ПТП са 185, при които са загинали 28 души и са били ранени 246.", "date": "2019.01.04", "title": "Над 26 000 нарушения по пътищата е засякла полицията между празниците"}
{"url": "https://www.novinite.bg/articles/169271/65-ot-rabotodatelite-shte-naemat-nov-personal-prez-sledvashtite-12-meseca", "text": "65,1% от работодателите ще търсят да наемат на работа нов персонал през следващите 12 месеца. Това сочат данните от второто анкетно проучване на Агенцията по заетостта сред работодателите за потребностите им от кадри, проведено on-line през втората половина на 2018 г. съвместно с Комисиите по заетост в 28-те административни области. Полученият резултат е с 4,1 процентни пункта повече спрямо проведеното първо проучване през февруари 2018 г. и очертава тенденцията за увеличаване търсенето на кадри през 2019 г. В проучването се включиха общо 5 708 работодатели, като 2 496 от тях са участници, избрани случайно и поканени да вземат участие в допитването чрез предварително формирана случайна стратифицирана извадка от 2621 предприятия, разпределени в 28-те административни области в страната. Данните показват, че 75% от анкетираните работодатели имат намерение да предложат през следващите 12 месеца постоянна заетост на новите си работници. Изцяло сезонни работници ще търсят едва 6% от работодателите, което е знак, че дори в типично сезонни икономически области, работодателите имат намерение да задържат целогодишно наетия персонал. Най-голям брой свободни позиции са заявени в административните области София-град, Пловдив, Варна и Бургас, като свободните работни места в София-град са най-много (4 пъти повече от другите изброени области). Най-резервирани пък са работодателите в областите Разград, Видин, Кюстендил, Силистра, Монтана, Перник, Търговище и Ямбол. Работодателите заявиха потребност от нови работници и служители. Над 50% от свободните позиции са за 20 от предложените 183 професии от Списъка на професиите за професионално образование и обучение, а именно: машинен оператор (17 176), продавач – консултант (16 825), строител (12 333), камериер (10 490), готвач (9 454), помощник в строителството (8 109), оператор в производството на облекло (7 674), сервитьор-барман (7 524), заварчик (7 426), работник в хранително - вкусовата промишленост (7 529), строител монтажник (6 919), електротехник (6 616),  шивач (6 371), охранител (6 172), строителен техник (5 910), електромонтьор (5 443), администратор в хотелиерството (4 697), машинен техник (4 627), касиер (4 014), машинен монтьор (3 830) и др. През следващите 12 месеца  ще се търсят и нови работници с професии, изискващи висше образование или специфична правоспособност. Сред тях най-търсени ще са шофьорите (заявени общо 5 619 необходими кадри за тежкотоварен, международен, автобусен, селскостопански и др. видове транспорт). Над 12% от общия брой на заявените потребности са търсените инженери, както и специалистите в здравеопазването (лекари, медицински сестри, медицински специалисти, рехабилитатори и др.), над 10% пък са необходимите специалисти за образователната система, около 4,5% са ИКТ специалистите. Сред работници без квалификация най-търсени през 2019 г. ще са кадрите в преработвателната промишленост, следвани от тези в добивната промишленост и  селскостопанските работници. Участниците в анкетата имаха възможността да заявят потребности и от предложените им 23 вида други умения и 8 ключови компетентности на търсените кадри. Резултатите показват, че към момента работодателите предпочитат наличието на личностни качества, а за придобиването на професионални умения разчитат на работния процес – над 4/5 от анкетираните /83,1%/ търсят в кандидатите умения за самоконтрол и дисциплина, 61,8% - за работа под напрежение и 57,5% държат на знанията по „Здравословни и безопасни условия на труд”. Административните умения, уменията за работа с клиенти, за внедряване на стандарти и системи за управление на качеството са желани от по-малко от половината анкетирани. От 8-те ключови компетентности по Европейската рамка, също включени в on-line въпросника, най-предпочитани се оказаха уменията за инициативност и предприемачество (35% от запитаните), за общуване на роден език (близо 1/5 от анкетираните) и уменията за учене с 9,6%, а компютърните и чуждоезиковите умения остават на по-задни позиции в предпочитанията. Работодателите посочиха и очакванията си за необходимите след 3 години кадри от професионални направления или области на висшето и средното образование. Резултатите показват, че около ¾ от работодателите, участвали в допитването, след 3 години ще се нуждаят от близо 30 000 специалисти с висше образование. От изброените в анкетната карта професионални направления най-голям дял заемат инженерите по електротехника, електроника и автоматика (12%), следвани от машинните инженери (11%), специалистите по информатика и компютърни науки, комуникационна и компютърна техника (9%). Най-малко потребности анкетираните са заявили за висшисти от направления „Право” и „Химични технологии” – 1% от всички висшисти, следвани от „Общо инженерство” – 4%. Популярните направления като „Икономика”, „Администрация и управление” и „Туризъм” са в средата на класацията със 7 – 8%. В следващите 3 години се очертава значително по-голямо търсене и за средни специалисти. Над 81 000 работници с такава подготовка ще са необходими в изброените в анкетата 40 професионални направления. Като най-необходими се очертават тези в производствените технологии – текстил, облекло, обувки и кожа (над 9 000 работни места), следват строителните специалисти (с близо 8 000 работни позиции), около 5 000 броя са специалистите по машиностроене, металообработка и металургия и специалистите по хранителни технологии. Символично ще е търсенето след 3 години на средни специалисти в химичните технологии, денталната медицина, медицинската диагностика, финансите, банковото и застрахователното дело, счетоводството и данъчното облагане, минното дело и горското стопанство. Повече и по-подробна информация ще се публикува на сайта на Агенцията по заетостта, в рубриката „Проучване на потребностите от работна сила”. ", "date": "2019.01.04", "title": "65% от работодателите ще наемат нов персонал през следващите 12 месеца"}
