{"url": "https://www.novinite.bg/articles/177188/Klasni-volejbolni-nacionalni-otbori-izbraha-klasen-SPA-hotel-kraj-Plovdiv", "text": "Пловдив ще има огромната чест да приеме домакинство от петия уикенд на Волейболната лига на нациите. От 28 до 30 юни 2019 г. в зала \"Колодрума\" мъжкият национален отбор на България ще мери сили с изключително трудни съперници - отборите на САЩ, Сърбия и Иран. Състезанието е част от последния кръг от груповата фаза на Волейболната лига на нациите за 2019 година.Волейболът е и един от най-успешните ни колективни спортове в историята. Мъжкият национален отбор по волейбол на България по традиция е сред факторите в световен мащаб, а славната му история е дълга. Отборът е участвал 8 пъти на Олимпийски игри и носител на сребърен медал от най-големия спортен форум. България е и световен вицешампион и е извоювал още четири бронзови медала от световни първенства. Има също толкова призове – сребърен и четири бронзови медала, и от европейски първенства.В момента България, начело със завърналия се като старши треньор Силвано Пранди, поставя основите за нови големи успехи. Първата голяма цел е класиране на Олимпийските игри в Токио през 2020 г. Като последният сериозен официален тест преди олимпийската квалификация през август е именно турнирът в Пловдив, за който се очаква да се събере голяма част от ядрото на националния ни отбор.Мачовете от група 19 на Волейболната лига на нациите в Пловдив се очаква да бъдат сред най-интригуващите в редовната фаза от целия сезон. Изключително силният отбор на Иран в момента е лидер в класирането, има едва 7 загубени гейма за 9 мача и се превърна в топ фаворит за финалите на Лигата на нациите. Актуалните бронзови медалисти от САЩ ще бъдат и домакини на финалната фаза и се готвят за нови битки за медалите. Много силният отбор на Сърбия ще води до последно битка за попадане във финалната шестица, която ще определи тазгодишния шампион. А за публиката в Пловдив остава да се наслади на волейболното шоу, което ще предложат отборите от световен ранг между 28 и 30 юни.Националните отбори на България, САЩ, Сърбия и Иран, както и техните ръководители, избраха да отседнат в луксозния четиризвезден хотел край Пловдив –  Гости на комплекса ще бъдат и представители на Международната федерация по волейбол (FIVB).Хотелът се намира в непосредствена близост до Европейската столица на културата и в подножието на вдъхновяващата Родопа планина.Комплексът се превърна в любима дестинация, както на спортни делегации, така и за семейства, които искат да се насладят на релаксиращ престой сред природата. Park & SPA Hotel Markovo е и първи избор на повечето футболни отбори, които имат гостуване в Пловдив, преди техния мач.Екипът и ръководството на  пожелава успех на националния отбор на България по волейбол в предстоящите мачове! ", "date": "2019.06.20", "title": "Класни волейболни национални отбори избраха класен СПА хотел край Пловдив"}
{"url": "https://www.novinite.bg/articles/177167/Ostar-spor-v-parlamenta-sled-smartta-na-6-godishno-dete", "text": "Остър спор в парламента след смъртта на 6-годишно дете. Депутати от опозицията поискаха изслушване на шефа на Здравната каса и Агенцията по медицински надзор заради случая на Мария, която почина от левкемия, а при лечението й имаше спор за пари. От ГЕРБ опонираха, че такова изслушване вече е изискано, но в Здравната комисия. Мнозинството в парламента апелира към депутатите от опозицията да не се заиграват с тази трагедия.Това, което разгневи социалистите, е фактура за 14 000 лева, дадена на близките на Мария, защото лекарствата, които са били предписвани на детето, не са били покривани от НЗОК. Майката на Мими е подала документи още през април лекарствата да бъдат поети от Касата, а до снощи решение по казуса нямаше.  „За мен това не е само нелепо, но и чудовищно. Първо молим с едноминутно мълчание да почетем това дете и да помоля председателя на заседанието, директорът на НЗОК и на медицински надзор да дадат обяснение за този случай”, заяви проф. Георги Михайлов, БСП.„Искам да подчертая, че за съжаление се случва смърт, има неличими болести и ние в никакъв случай не трябва да използваме това политически, тук от тази трибуна. Ако има наистина административни нарушения, те трябва да се разглеждат по необходимия ред”, заяви председателят на ПГ на ГЕРБ Даниела Дариткова.Изслушване на шефа на Здравната каса и Агенцията по медицински надзор предстои през следващите дни. ", "date": "2019.06.20", "title": "Остър спор в парламента след смъртта на 6-годишно дете"}
{"url": "https://www.novinite.bg/articles/177170/Trend-GERB-uvelichava-predninata-si-pred-BSP", "text": "Увеличена електорална дистанция между ГЕРБ и БСП, а ВМРО и Демократична България с парламентарно представителство при избори днес - това е ефектът от изборите за Европейски парламент според данните от редовното проучване на \"Тренд\" направено от 5 до 12 юни сред 1008 души по поръчка на вестник \"24 часа\"ГЕРБ увеличава преднината си пред своя основен опонент БСП и през юни социолозите регистрират разлика от почти 5 на сто от всички анкетирани. В реална изборна ситуация при парламентарен вот, преизчислявайки дела на деклариращите, че няма да гласуват, това би означавало дистанция между двете от близо 8 процента.ДПС запазва традиционното си влияние със 7.1 на сто от всички интервюирани.Високият резултат за ВМРО на евровота е дал тласък на партията и при евентуални парламентарни избори, те биха имали самостоятелно представителство в Народното събрание. Същото важи и за Демократична БългарияМоментната снимка през юни сочи, че това ще са единствените пет формации, която ще прескочат изборната бариера от 4 на сто при евентуални парламентарни избори.\"Обединени патриоти\" като коалиция продължава да има известна инерция (1,3 на сто) при спонтанните отговори. Сходен резултат отчитаме и при \"Воля\" (1,2 на сто), и \"Атака\" (1,1 процента).Мнозинството от българите (52 на сто) не смятат, че са необходими предсрочни парламентарни избори, а 29 на сто са на обратното мнение.Анализаторите не отчитат съществена динамика в оценката за работата на основните институции. При парламента и правителството има минимална положителна промяна, дължаща се отново на резултатите от изборите за Европейски парламент и победата на основната управляваща партия. През юни 20 на сто от всички българи дават положителна оценка за дейността на парламента, докато 65 на сто са на обратното мнение. При правителството съотношението между положителна и отрицателна оценка е 30 на сто на 54 процента. При президента се задържа негативната тенденция, но и този месец с минимални стойности, коментират от \"Тренд\". Положителната оценка за работата на държавния глава през този месец е 48 процента, а отрицателната - 33 на сто.", "date": "2019.06.20", "title": "„Тренд“: ГЕРБ увеличава преднината си пред БСП"}
{"url": "https://www.novinite.bg/articles/177206/Otkriha-martav-rabotnik-vav-firma-v-Razgrad", "text": "Днес около 14 часа в хале в град Кубрат, където се обработвали дървени трупи за производство на мебели, работели шестима работници на фирмата,  48-годишният Р.Т. бил намерен мъртъв.Окръжната прокуратура в Разград започна досъдебно производство за причиняване смъртта на работник поради  незнание или немарливо изпълнение на занятие или на друга правно регламентирана дейност, представляваща източник на повишена опасност. За тежката трудова злополука е уведомена Инспекцията по труда. Разследването продължава.", "date": "2019.06.20", "title": "Откриха мъртъв работник във фирма в Разград"}
{"url": "https://www.novinite.bg/articles/177154/Nastimir-Ananiev-Speshno-tryabva-da-se-prieme-Zakon-za-lobizma", "text": "„Кутията на Пандора е отворена! Сега да очакваме табелите “Партия за продан”! Интересно защо един бизнес би дал да кажем 500 000 лв. за кампанията на една партия? Въпросът е риторичен! Ако промените станат факт, те трябва да вървят ръка за ръка със Закон за лобизма!Досега имаше скрито изнудване и натиск върху фирми да дават кеш на партиите, но сега вече ще е официално с ФАКТУРА. Да не забравят да сложат и данъчни облекчения за фирмите дарители ...Интересно какво се би случило с фирма, официално подпомогнала опозицията? Оставям тази мисъл на вашето въображение и опит с българската администрация.Статуквото затегна обръча около българските политически партии. Сега се надявам да Ви става още по-ясно защо само с европейски лостове може да се оправим и да си върнем държавата!Някой ще каже: “а какво предлагаш?”. Не само предлагам, но и съм съвносител на конкретно предложение в 43-то Народно събрание за регресивна скала за субсидиите, където “малките” получават повече, а “големите” - по-малко, като идеята е една партия минала прага от 1% да има достатъчно средства да развива дейност, без да държи огромни суми по банкови депозити и да дразни хората!Нека “Игрите на глада” започнат сега ...“", "date": "2019.06.20", "title": "Настимир Ананиев: Спешно трябва да се приеме Закон за лобизма"}
{"url": "https://www.novinite.bg/articles/177156/Karanikolov-i-srabskiyat-ministar-na-inovaciite-i-tehnologichnoto-razvitie-obsadiha-zadalbochavane-na-ikonomicheskoto-satrudnichestvo", "text": "Министърът на икономиката Емил Караниколов и министърът, отговарящ за иновациите и технологичното развитие на Република Сърбия г-н Ненад Попович обсъдиха подобряване на търговско – икономическите отношения между двете страни. По време на срещата двамата се договориха за задълбочаване на сътрудничеството в сферата на иновациите, на информационните и комуникационни технологии и технологичните паркове. Министър Караниколов подчерта, че Сърбия е един от водещите търговски партньори на страната ни.„За първото тримесечие на 2019 г. стокообменът между двете държави възлиза на 286 млн. евро и бележи ръст от 10.4%, спрямо същия период на 2018г.“, посочи той. По думите му износът на България към Сърбия само за първото тримесечие на настоящата година е нараснал с 39.6%. и достига 152.4 млн. евро, което е доказателство за добрите търговски взаимоотношения. Караниколов и министър Попович се договориха следващото заседание на Смесената Българо-сръбска междуправителствена комисия за икономическо сътрудничество да се проведе в началото на месец ноември в София и да бъде съпътствано от бизнес форум. Двамата обсъдиха още възможностите за съвместно участие на компаниите от двете страни на трети пазари и партньорство в инициативата „17+1“, включващо общи регионални проекти. Министър Попович каза от своя страна, че България е отличен партньор и сръбската страна иска да подобри сътрудничеството, особено в сферата на новите технологии и иновациите.", "date": "2019.06.20", "title": "Караниколов и сръбският министър на иновациите и технологичното развитие обсъдиха задълбочаване на икономическото  сътрудничество"}
{"url": "https://www.novinite.bg/articles/177162/Rumyana-Bachvarova-veche-e-poslanik-na-Balgariya-v-Izrael", "text": "\"Днес връчих копията на акредитивните ми писма в Министерството на външните работи на Израел на г-н Мерон Рубен, директор на Държавния протокол. По време на срещата с него обсъдихме и предстоящата церемония по официалното връчване на акредитивните писма\".Това написа в социалната мрежа бившият началник на политическия кабинет на премиера и вече посланик на страната ни в Израел Румяна Бъчварова. Тя обнови информацията за местоработата си в профила си във Facebook на 19 юни, пише БГНЕС.„С директора на департамента за Южна Европа Ирис Амбор обсъдихме двустранните отношения между България и Израел и я запознах с приоритетите на започващия ми мандат като извънреден и пълномощен посланик на Република България”, съобщи Бъчварова и подчерта, че двете са се съгласили, че многобройната българска общност в Израел е живата връзка между двата народа и има значим принос за добрите междудържавни отношения. ", "date": "2019.06.20", "title": "Румяна Бъчварова вече е посланик на България в Израел"}
{"url": "https://www.novinite.bg/articles/177179/BSP-obsadi-s-NPO-ta-temata-za-partijnite-subsidii", "text": ", предаде БГНЕС.Министерски съвет вече депозира предложение за актуализация на Закона за държавния бюджет за 2019 г., което предвижда намаляването на държавното финансиране на партиите и коалициите от 11 на 1 лев на получен действителен глас. Идеята вече беше подкрепена от управляващите на първо четене и предстои да бъде гласувана окончателно на пленарното заседание в петък.„Следобед бюджетната комисия ще разсъждава по тези въпроси, а в петък е предвидено в първа точка от дневния ред да бъде именно това. Затова ние поехме инициативата да поканим представители на изразилите позиция, защото считаме, че тези въпроси не трябва да решават по такъв начин, а е необходим задълбочен и включващ дебат, както между политическите сили, така и между тях и гражданското общество“, заяви по време на срещата депутатът Крум Зарков.„Въпросите за финансиране на политическите партии и предизборните кампании са сериозни. Те засягат базисни структури на демократичното общество. По тази причина не би следвало да бъдат разгледани в един прибързан порядък. Не би следвало да се подхожда популистки към тях и без обмисляне на последствията от едни или други законодателни промени“, заяви по време на дискусията Ваня Нушева от асоциация „Прозрачност без граници“.Според „Прозрачност без граници“ предложението е на път да се приеме без оценка на въздействието, без широк обществен дебат, както и без оценка на политическите последици, които биха произлезли от него.", "date": "2019.06.20", "title": "БСП обсъди с НПО-та темата за партийните субсидии"}
{"url": "https://www.novinite.bg/articles/177172/Emil-Karanikolov-Startap-ikonomikata-razdviji-mnogo-oblasti-v-tehnologichnata-industriya", "text": "Стартъп икономиката раздвижи много области, като превес взеха различни биотехнологични сектори, сред които - интернет на нещата, умни градове, изкуствен интелект, виртуална и добавена реалност; роботика; електромобили и автономни автомобили; дронове, 3D принтиране и дигитализацията. Това заяви министърът на икономиката Емил Караниколов на иновационния форум „Innostart 2019“, организиран от Американската търговска камара в България (АмЧам), съвместно с Израелско-американската търговска камара.По думите му подкрепата за стартъпите се изразява чрез ускореното развитието на финансовите инструменти, както и чрез подготовката на законодателни промени за подобряване условията за стартиране на бизнес у нас, върху които съвместно работят Министерството на икономиката и Асоциацията на стартъпите (BESCO). „С полагането на дяловото инвестиране преди 5 години в България, мога да кажа, че София стана сред топ-дестинациите за стартиращи предприятия в Европа“, подчерта той. Министър Караниколов поясни още, че в настоящия програмен период чрез Фонд мениджър на финансови инструменти в България са предвидени три Фонда за ускоряване и начално финансиране (ФУНФ). До този момент Фондът на фондовете е създал два такива инструмента на обща стойност около 84 млн. лв. и стартира процедура за избор на третия Фонд мениджър в размер на 35.6 милиона лева, предвидени по Оперативна програма „Иновации и конкурентоспособност“ 2014-2020 (ОПИК).На форума също така, икономическият министър коментира и изграждането на т.нар. суперкомпютър, който ще нареди София сред една от общо осемте локации в Европа с наличието на високоизчислителни машини. „Този факт е изключително имиджов и е важно послание към чуждестранните инвеститори в сферата на високите технологии за капацитета и възможностите на България“, категоричен бе той.", "date": "2019.06.20", "title": "Емил Караниколов: Стартъп икономиката раздвижи много области в  технологичната индустрия"}
{"url": "https://www.novinite.bg/articles/177187/Rosen-Jelyazkov-Poshtenski-stancii-nyama-da-badat-zakrivani", "text": "Пощенски станции категорично няма да бъдат закривани. Това заяви министърът на транспорта, информационните технологии и съобщенията Росен Желязков във връзка с проектозакона за пощенските услуги, който се гледа в пленарна зала. В него имаше текст, който позволяваше пощенските клонове в населени места с по-малко от 800 жители да бъдат закрити. В пленарна зала този текст беше отхвърлен от депутатите.„Има места, където наличието на пощенска станция не е гаранция или условие за развитие на услугата. Скоро имах случай, в който кметът на Долна баня помоли да използва пощенската станция за шах клуб, защото има пощальон, който обслужва населението без да е необходимо да се ползва пощенска станция. Целта не е да пазим сградата, а да пазим услугата”, заяви Желязков, цитиран от БГНЕС.Въпреки това няма да се закриват пощенски станции, ако това е предпоставка за по-доброто или единственият начин за обслужване.Желязков припомни, че мрежата на „Български пощи” се състои от около 3000 станции, част от които само се поддържат и генерират дефицити, които се покрива от компенсацията, която държавата дава на дружеството. „Идеята на закона беше да се създаде онзи модел, който през санкцията на Комисията за регулиране на съобщенията, да доведе до оптимизиране на пощенската мрежа”, обясни още той и добави, че държавата изплаща по близо 50 млн. годишно компенсации на дружеството.На въпрос дали в определени случаи ще се прибягва до закриване на станция, Желязков обясни, че ако на една улица има два клона, то единият ще бъде закрит, тъй като дублира дейността на съседния, но това няма да доведе до дисбаланс в предлагане на универсалната пощенска услуга, увери министърът на транспорта.Желязков обяви, че няма да се допусне нарушаване в изплащането на пенсиите. „Важно е да се има предвид, че изплащането на пенсията не е част от универсалната пощенска услуга. Това е друг вид услуга, която се предоставя от пощите. Държавата има ангажимент да плаща пенсиите независимо дали чрез или през „Български пощи“, така че изплащането на пенсиите ще бъде гарантирано. Ние говорим само за станции, където се предоставя само универсална пощенска услуга“, подчерта министър Желязков. ", "date": "2019.06.20", "title": "Росен Желязков: Пощенски станции няма да бъдат закривани"}
{"url": "https://www.novinite.bg/articles/177153/Daniela-Daritkova-BSP-iskaha-pazarlak-za-subsidiyata", "text": "Правителството предложи субсидия 1 лев с оглед обществените очаквания и с оглед на това, че темата витае в общественото пространство още от 2016 година. Демокрацията значи народовластие, а народът предложи и реши чрез референдума партийната субсидия да бъде 1 лев. Това каза в сутрешния блок на Нова телевизия председателят на ПГ на ГЕРБ Даниела Дариткова.В рамките на приетия законопроект всяка една партия внесе своите предложения и всички направиха това, което смятат, че е подходящо и полезно. Освен ДПС, която предложи 0 лева, никоя друга партия не е направила предложение, различно от 1 лев. Затова, след като видяхме предложението на ДПС, ние ги поканихме и обсъдихме възможността субсидията да бъде 1 лев и да се възстанови възможността за субсидиране от юридически лица.БСП ни поканиха на един пазарлък, без да е ясно какво точно предлагат, а ДПС внесоха предложението си в Народното събрание. Ние спазваме Конституцията и правилника на Народното събрание и обсъждаме законодателни предложения, когато имаме възможност да се запознаем с тях предварително. БСП внесоха своите законодателния предложения в късния следобед вчера и от тогава не са ни канили на разговор, заяви Дариткова. Според нея изсветляването на даренията от юридически лица ще помогне за прозрачността на процеса и ще допринесе демокрацията да стане реална. Има строго изискване партиите да декларират всичко пред Сметната палата, ще се поддържа регистър и отговорността ще бъде на партията, дари да приеме едно дарение или не, посочи председателят на ПГ на ГЕРБ.По повод думите на Крум Зарков от БСП, че това е атентат към демокрацията Дариткова отбеляза, че демокрация означава народовластие. След като народът се произнесе на референдум, не виждам заплаха. Защо БСП са изключително толерантни към финансиране от малоимотни граждани, а са против официалното финансиране от фирми, заяви Дариткова. По думите ѝ законовите промени за партийните субсидии ще направят прозрачно финансирането на политическите партии. Тя коментира и случая с 6-годишната Мария, родена със Синдром на Даун, която почина, без да дочака лечение.Поемаме ангажимент да направим изслушване на управителя на НЗОК в Комисията по здравеопазване, за да може да се види какво е свършено през трите месеца, откакто Фондът за лечение на деца е към Здравната каса. Надявам се, ако има административен дефицит, той да бъде запълнен, защото дефицит на средства няма. Трябва да се оптимизират административните процедури, за да получи всяко дете най-доброто лечение, заяви Даниела Дариткова.", "date": "2019.06.20", "title": "Даниела Дариткова: БСП искаха пазарлък за субсидията"}
{"url": "https://www.novinite.bg/articles/177190/Byudjetna-komisiya-namali-na-vtoro-chetene-partijna-subsidiya-na-1-lv-za-dejstvitelno-poluchen-glas", "text": "Бюджетна комисия намали на второ четене партийна субсидия на 1 лв. за действително получен глас, предава „Фокус“. Текстовете са заложени в Закона за държавния бюджет за 2019 г. и бяха приети на второ гласуване от комисията.Окончателното решение ще бъде взето от пленарна зала. Съгласно текстовете за периода от 1 януари до 30 юни 2019 г. размерът на държавната субсидия ще е 11 лв. за получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г.Депутатите от Комисията отхвърлиха предложението на ДПС за 0 лв. партийна субсидия за действително получен глас, както и това на ВМРО размерът на субсидията за парламентарна група да бъде 1,5 млн. лв.", "date": "2019.06.20", "title": "Бюджетна комисия намали на второ четене партийна субсидия на 1 лв. за действително получен глас"}
{"url": "https://www.novinite.bg/articles/177200/Borisov-Zashto-prodaljavat-diskusiite-za-partijnite-subsidii-Vijda-mi-se-nahalno-veche", "text": "Няма да постигнем съгласие днес. Ще пристъпим към план Б, когато се изчерпи план А. Пазарлъците, казано по български, продължават. Казано по европейски - консултациите продължават. Това каза премиерът Бойко Борисов преди началото на заседанието на Европейския съвет. Лидерите на Европейски съюз трябва да се разберат кой ще оглави Европейската комисия, Европейската централна банка, Европейската служба за външна дейност и Европейския съвет. \"На ден имам по 3-4 телефоннни разговара.Ние имаме решение - ЕНП спечели евроизборите и стоим зад нашия кандидат Манфред Вебер. Като гледам тази вечер няма да се разберем и разговорите ще продължат. Решението на ЕНП е, че поддържаме Манфред Вебер като план А. После ще видим. Аз споделям решението на ЕНП и това е отговорното решение. Франс Тимерманс е един чудесен ръководител, но тяхната партия е втора. Има много постове и за това ние от ЕНП казваме - има време. Спечелили сме изборите и си стоим на позицията. Наистина е много сложно. На този етап не могат да се изкажат имена. Български еврокомисар ще бъде Мария Габриел. Справя се прекрасно. Победи в личен двубой Елена Йончева. Сегашният ресор е най-подходящ за нея. Това е мое мнение. Ще видим\", добави министър-председателят. \"Не мога да разбера защо продължават дискусиите за партийните субсидии. Вижда ми се нахално вече. Преди две години цялата кампания на президента Румен Радев мина под мотото за референдума и субсидията за 1 лев.Тогава нямаше изказвания, че това е популистко, че това ще унищожи опозицията. Напротив, бой по ГЕРБ от сутрин до вечер защо не приемаме субсидията да стане 1 лев. Преди няколко месеца бях при Слави Трифонов и казах, че ще го внеса. Тогава пак никой не каза нищо, а президентът въобще не отиде при Слави Трифонов. Щом не им стига субсидия от 1 лев, ще има отворено финансиране. Всяка една партия ще може да си търси финансиране, което ще бъде проверено от абсолютно всички институции и ще е прозрачно. Не искам да нападам БСП, но аз нямам нищо общо с оставката на Корнелия Нинова. Аз не съм я карал да я напише тази оставка\", категоричен беше Бойко Борисов. \"Сами започнахме да говорим по темата. Сега трябва да решим въпросът със субсидиите. Тя е такава, каквото я поиска народът. Иначе щяха да продължат да ни обвиняват. Искам да поднеса извиненията си на колегите от ОП. Не съм прочел кога Красимир Каракачанов е казал, че му е трудно, защото не вярва вече на най-близките си. Аз също се разделих с най-близкия. Цветан Цветанов ми беше семейството. На ден по 5-6 пъти се чувахме и разговаряхме, но се разделихме. Тежко ми е и разбирам Каракачанов\", завърши премиерът.", "date": "2019.06.20", "title": "Борисов: Защо продължават дискусиите за партийните субсидии? Вижда ми се нахално вече"}
{"url": "https://www.novinite.bg/articles/177168/Prezidentat-na-Kitaj-e-na-poseshtenie-v-Severna-Koreya", "text": "\r\nАмериканският президент Доналд Тръмп съобщи, че ще се срещне с руския си колега Владимир Путин на рамките на форума на Г-20 в Япония, както и с китайския лидер Си Дзинпин. Междувременно китайският президент пристигна в Северна Корея.\r\n\r\n\r\n\r\n\r\n\r\n", "date": "2019.06.20", "title": "Президентът на Китай е на посещение в Северна Корея"}
{"url": "https://www.novinite.bg/articles/177142/Dneven-horoskop-za-chetvartak", "text": "В добра форма сте и това ще ви позволи да свършите повече работа днес. Ще придвижите напред важен въпрос, от което ще останат доволни и други. Популярността ви ще нарасне и това ще провокира много хора да покажат благосклонността си към вас. Следвайте програмата си и по възможност не се обвързвайте с нови отговорности, за да ви стигне времето. Среща с неочакван човек ви носи искрена радост и приятни емоции. Вечерта също е наситена с изненади. Радвайте се на малките моменти в живота.Трудностите ще ви помогнат да прозрете много неща, които до сега са ви се изплъзвали. Ще подновите сътрудничеството си с човек, с когото ви свързват отминали събития. В семейството са възможни разногласия, но здравия разум и логиката ще надделеят. Вижте повече на: ", "date": "2019.06.20", "title": "Дневен хороскоп за четвъртък"}
{"url": "https://www.novinite.bg/articles/177203/Milka-Hristova-Opravdanieto-na-Fandakova-za-Chistota-Iskar-e-nesastoyatelno", "text": "Опитът на кмета Йорданка Фандъкова да представи скандала с \"Чистота Искър\" като приключен е несъстоятелен, тъй като противоречи на фактите. Това заяви заместник-председателят на СОС от БСП Милка Христова. Тя показа хронология на събитията от началото на годината, от която става ясно, че управляващите в Столична община за пореден път се опитват да скрият проблем като го представят за приключен, поради “взети вече мерки”.\"Въпреки обясненията на кмета Фандъкова, продължавам категорично да настоявам докладът от извършената проверка на \"Чистота Искър“ от отдел \"Вътрешен контрол\" да бъде предоставен на Столичния общински съвет, който е принципал на общинското дружество. Тази проверка беше направена по повод сигнал за наличие на редица нарушения в дейността на това дружество. В него се съдържа информация и за редица други тежки нарушения, различни от скандалния договор за \"наем на техника\" с \"Грийн партнерс\" ЕАД. Затова е изключително важно ние, общинските съветници, да бъдем информирани за всички констатирани нарушения в доклада\".Според Милка Христова, управляващите в Столична община полагат голямо старание да приключат бързо разразилия се на сесията на 13-и юни скандал, свързан с \"Чистота Искър\", тъй като най-вероятно констатациите в този доклад са крайно нелицеприятни за тях.\"По думите на кмета, случаят следва да се счита за приключен, тъй като в началото на годината управителят Юлиан Михайлов е уволнен в хода на проверката, именно заради договора за наем на техника с \"Грийн партнерс\" за 12 млн. лв. Фактите обаче са съвсем различни, обясни Милка Христова. - С решение № 49/31.01.2019 г. СОС преобразува правната форма на \"Чистота Искър\" от ЕООД в ЕАД, като в съвета на директорите беше включен и Юлиан Михайлов. На него му беше възложено да извърши всички необходими действия по вписването на промяната, като до нея остава управител на дружеството. С решение № 96/14.02.2019 г. на СОС по доклад с вх. № СОА19-ТД26-215/1/12.02.2019 г. Юлиан Михайлов беше заменен, а на негово място в Съвета на директорите на \"Чистота Искър\" беше избран Стефан Пейков. В посочения доклад, който е от една страница, няма нито дума за причините за предлаганата замяна, още по-малко пък констатации за установени нарушения в хода на извършвана проверка, в това число и за договора за наемане на техника с \"Грийн партнерс\" АД. Тук още веднъж обръщам внимание, че Юлиан Михайлов е само заменен в Съвета на директорите, а не е освободен от длъжност поради нарушения. Вписването на преобразуването на дружеството в ЕАД и на новия съвет на директорите в търговския регистър става на 11.04.2019 г. и оттогава възникват правомощията на новия изпълнителен директор Стефан Пейков. Не ми е известно дотогава дружеството да е управлявано от друг управител, различен от Юлиан Михайлов\".Милка Христова е категорична, че Столична община опитва да замете случая под килима със съобщението, че ще предаде резултатите от проверката на \"Чистота Искър\" на компетентнтите институции.\"Преди да стигне до специализираните органи, докладът трябва да бъде предоставен на Столичния общински съвет, който е принципал на дружеството и не може по никакъв начин да бъде изместен в това му качество от органите на Прокуратурата, коментира заместник-председателят на СОС от БСП. - На кмета Фандъкова искам да припомня, че идеята дружеството да бъде преобразувано от ЕООД в ЕАД изобщо не възникна във връзка с последната проверка на \"Вътрешен контрол\", за да го представя сега тя като \"взети мерки\". Преобразуването е на дневен ред от началото на 2017 г., когато беше освободен за нарушения поредният управител на \"Чистота Искър\". Тази идея се реализира едва две години по-късно в конкретно решение № 49/31.01.2019 г. на СОС. Междувременно в постоянните комисии бяха внасяни от Юлиан Михайлов документи за преобразуването, които не бяха издържани в правно отношение. Защо е било нужно това \"тупане на топката\", оставам да помислят гражданите на София. Надали има наивници\".", "date": "2019.06.20", "title": "Милка Христова: Оправданието на Фандъкова за \"Чистота Искър\" е несъстоятелно"}
{"url": "https://www.novinite.bg/articles/177163/Specprokuraturata-poiska-ot-sada-postoyanen-arest-za-kmeta-na-Kostenec", "text": "Специализираната прокуратура внесе в съда искане за \"задържане под стража\" на кмета на Костенец и на задържания заедно с него бизнесмен, съобщиха от пресцентъра на прокуратурата.Очаква се съдът да насрочи час за делото по мярката за неотклонение на двамата за днес.Кметът Радостин Радев беше задържан на 17 юни за активен подкуп.Той предложил 30 хил. лв на общински съветници от опозицията да гласуват конкретно решение в негова полза. То щяло да му даде право да подпише запис на заповед и така да гарантира, че въпросният бизнесмен ще спечели конкурса за ремонт на училище за близо милион лева.", "date": "2019.06.20", "title": "Спецпрокуратурата поиска от съда постоянен арест за кмета на Костенец"}
{"url": "https://www.novinite.bg/articles/177194/Blasnaha-jena-na-peshehodna-pateka", "text": "Възрастна жена беше блъсната, докато пресича на пешеходна пътека във Варна.Инцидентът е станал в ранните вечерни часове на 19 юни на кръстовището на улица „Шипка” и булевард „Мария Луиза”. 77-годишната пенсионерка е пресичала, когато е била пометена от „Нисан”, управляван от 36-годишна водачка.Пострадалата е настанена в болница със счупени ръка и рамо. За лечение е приет и мотоциклетист, който на кръстовището между улица „Акад. Андрей Сахаров” и бул. „Сливница” е бил ударен от преминаващ на червен светофар автомобил.Зад волана на леката кола „Ауди” е бил 25-годищен младеж от Търговище. Пострадалият мъж е с фрактура на таз.", "date": "2019.06.20", "title": "Блъснаха жена на пешеходна пътека"}
{"url": "https://www.novinite.bg/articles/177202/Nyama-jelaeshti-firmi-da-postroyat-Novata-bolnica-v-Yambol", "text": "На този етап няма желаещи фирми за дострояването на Новата болница в Ямбол. В началото на май от държавния бюджет бяха отпуснати 27 млн. лева за довършване на болничния комплекс. Днес трябваше да бъдат отворени офертите на фирмите, но поради липса на интерес срокът е удължен до 8 юли. Проектът за болничния комплекс е преработван 4 пъти за 40 години, откакто е започнало изграждането му, съобщи директорът на областната болница д-р Панайот Диманов:\"Вярно е, че може би е тежко изпълнение! Болница в такъв вид - с 29 структури, не може да се сравни със строене на хотели, на ресторанти\".Оптимистичният вариант за започване на дейностите е през есента.\"В България има сериозни фирми. Може би им е необходимо време, за да анализират всяка една дейност, която трябва да се извърши\".", "date": "2019.06.20", "title": "Няма желаещи фирми да построят Новата болница в Ямбол"}
{"url": "https://www.novinite.bg/articles/177198/DF-Zemedelie-proveri-Evgenievata-kashta-za-gosti-do-yazovir-Batak", "text": "\r\nПредставители на Държавен фонд „ Земеделие“ са направили проверка на място на къща за гости, изградена по Програма за развитие на селските райони в местността „ Дъното“ край язовир“ Батак“.\r\n\r\nТова е известната като Евгениевата къща. Обектът работи като къща за гости, констатираха проверяващите. Проверени бяха активите, закупени с помощта на ДФ \"Земеделие\", направена бе и документална проверка - от Йосиф Ячев - директор на ДФ \"Земеделие\" - гр. Пловдив.\r\nКъщата функционира от 2016 година и разполага с 3 спални и 2 бани. Гости са предимно българи.\r\n", "date": "2019.06.20", "title": "ДФ“ Земеделие“ провери Евгениевата къща за гости до язовир “Батак“"}
{"url": "https://www.novinite.bg/articles/177155/Sluchayat-sas-smartta-na-6-godishnata-Mimi-vleze-v-parlamenta", "text": "Случаят с 6-годишната Мария, която почина от тежка форма на левкемия в УМБАЛ \"Царица Йоанна – ИСУЛ“, влезе и в Народното събрание и стана повод за спор от парламентарната трибуна.Причината – депутатът от \"БСП за България“ проф. Георги Михайлов поиска парламентът да започне работа с минута мълчание в памет на малкото момиченце, както и да бъдат изслушани директорите на НЗОК и Агенция \"Медицински надзор“, които да внесат яснота около случая.\"Станахме свидетели на една нелепа смърт на българско дете, със сериозно, но лечимо заболяване. Поради нелепи административни безобразия, то не получи необходимото лечение, което е възможно да територията на страната, а на всичкото отгоре, часове преди смъртта му, на неговите близки беше връчена фактура за 14 хил. лева. Тя задължава близките, поради наличие на дарителска сметка, с която искат да подпомогнат лечението на детето извън страната, за което имат свещено право, да заплатят това лечение в страната“, заяви проф. Михайлов от парламентарната трибуна.Според него този случай не е първият, защото след създаването на мегаагенцията за медицински надзор много от детските онколози са затруднени да предписват лечение.\"Като лекар и като майка изказвам своите дълбоки съболезнования за загубата на това дете, защото това не се преживява. Това се съпреживява и от лекуващите лекари. За съжаление се случват смърти в България. Има нелечими болести и ние по никакъв начин не можем да използваме политически това тук, от тази трибуна“, заяви д-р Дариткова.Тя бе категорична, че ръководената от нея комисия подробно ще проучи дали има някакви административни нарушения или недоразумения в лечението на 6-годишното дете. Дариткова посочи, че за целта ще се направи изслушване в Комисията по здравеопазване. \"Това изслушване е в ход, на което ще се изяснят всички подробности, има ли административни нарушения и недоразумения около лечението на това дете“, допълни още тя. \"Убедена съм, че колегите от ИСУЛ са положили всички усилия“, допълни още председателят на ПГ на ГЕРБ. ", "date": "2019.06.20", "title": "Случаят със смъртта на 6-годишната Мими влезе в парламента"}
{"url": "https://www.novinite.bg/articles/177199/Petima-arestuvani-pri-specakciyata-sreshtu-lihvarite-v-Berkovica", "text": "\r\nПри мащабна акция на Специализираната прокуратура и ГДБОП в Берковица е разбита организирана престъпна група, която се е занимавала с лихварство.\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.20", "title": "Петима арестувани при спецакцията срещу лихварите в Берковица"}
{"url": "https://www.novinite.bg/articles/177197/Arestuvaha-klyuchov-svidetel-po-deloto-sreshtu-Mito-Ochite", "text": "Служители от частна охранителна фирма и полицаи са задържали снощи в курорта \"Слънчев бряг\" Юмер Мехмед. Той бе обявен за общо държавно издирване, след като два пъти не се явява в специализирания наказателен съд в София по делото за организирана престъпна група (ОПГ), за чийто лидер е сочен несебърският бос Димитър Желязков, по прякор Митьо Очите.За ареста на Юмер е потвърдила пред регионалното издание \"Флагман\" неговата приятелка. По думите на момичето Мехмед е задържан снощи, докато двамата вечеряли в ресторант в \"Слънчев бряг\". Първо дошли служители от охранителна фирма, които задържали бургазлията до идването на полицията. Момичето твърди, че още преди месец приятелят ѝ се обадил в полицията, за да попита дали е обявен за издирване, но оттам категорично му отговорили, че няма такова нещо.По наша информация на \"Флагман\" Мехмед е транспортиран към столичния арест, а на 4-и юли той ще се яви пред спецсъда.Специализираната прокуратура повдигна обвинения на 10 души за участие в ОПГ за дрога, палежи, рекет и изнудване с лидер Димитър Желязков. Държавното обвинение твърди, че част от бандата освен Юмер били още голямата дъщеря на боса – Станислава и Радослав Николов-Рачо, Венцислав Христов-Лавацата, Йордан Въчев-Ларша, Иван Пишиев, Калоян Колев, Иван Найденов, Пейко Янков и Карен Ованесян.", "date": "2019.06.20", "title": "Арестуваха ключов свидетел по делото срещу Митьо Очите"}
{"url": "https://www.novinite.bg/articles/177144/Miliarder-dari-na-Oksford-150-mln-liri", "text": "Университетът в Оксфорд прие дарение от 150 млн. британски лири от американския милиардер Стивън Шварцман, съобщава Би Би Си. Това е най-голямата доброволно дадена сума на британски университет.Парите ще послужат за отварянето на нов институт, който ще проучва етиката на изкуствения интелект, както и нов факултет по хуманитарни науки. Британското правителство определи инвестицията като „глобално значима”.Дарението идва в преломен момент, в който университетите срещат несигурност при финансирането на различни проучвания, основно заради брекзит. Шварцман е основател на фирмата Blackstone и е добре познат в американските бизнес среди. Въпреки честите критики заради охолния си живот, бизнесменът се превърна в основен донор в образователната система.По думите му парите са важни за университета, тъй като изкуственият интелект повдига някои от сериозните проблеми на нашето време. „В момента много правителства не са подготвени да се справят с изкуствен интелект, а и защо да са? Това е изцяло различен тип технология”, обясни той.Някои икономисти предупреждават за опасностите, които стоят зад изкуствения интелект. Според тях много хора ще изгубят работата си заради автоматизирането на повечето сектори. Понякога този процес се нарича „Четвъртата индустриална революция”. Учените също говорят за евентуална злоупотреба с изкуствен интелект в кибервойните и в подриването на демокрацията.Преди да дари пари на Оксфорд, Шварцман инвестира в Масачузетския технологичен институт (MIT) 350 млн. щатски долара. Месеци по-рано милиардерът Дейвид Хардинг пък даде 100 млн. лири на Кеймбридж.", "date": "2019.06.20", "title": "Милиардер дари на Оксфорд 150 млн. лири"}
{"url": "https://www.novinite.bg/articles/177148/Bivshiyat-frenski-prezident-Nikola-Sarkozi-otiva-na-sad-zaradi-podkupciya", "text": "Френското правосъдие окончателно потвърди, че бившият президент Никола Саркози ще бъде съден за корупция на висш магистрат от Касационния съд - афера, разкрита чрез телефонно подслушване, предаде АФП, като се позовава на няколко различни източника.Касационният съд отхвърли последните апелации, внесени от Саркози, адвоката му Тиери Ерзог и бившия висш магистрат Жилбер Азибер, чрез които се целеше да бъде избегнат съдебен процес за корупция и търговия с влияние. Делото ще бъде гледано в Париж в следващите няколко месеца.Случаят е прецедентен в историята на Петата република - първият бивш президент, който ще се изправи в съда срещу корупция. Саркози е извън политиката от края на 2016 г. Повдигнати му са обвинения, че в началото на 2014 г. се е опитал да се сдобие с поверителна информация  от магистрата Жилбер Азибер за дарения, направени на бившата дясна партия Съюз за народно движение на Саркози от богатата наследница на групата \"Л'Ореал\" Лилиан Бетанку при процедура за конфискуване на бележниците му от аферата. През 2013 г. тя беше прекратена в замяна на помощ за получаване на престижен пост в Монако. След разследването, белязано от многобройни обжалвания, на 26 март 2018 г. френските съдии наредиха срещу тримата да бъде образувано дело за корупция и търговия с влияние в съответствие с искането на националната финансова прокуратура от октомври 2017 г. Ерзог и Азибер ще бъдат съдени също за нарушаване на професионалната тайна.Касационният съд отхвърли апелация на Саркози и Ерзог срещу искането на финансовата прокуратура и потвърди делото срещу Азибер.Аферата тръгна от телефонни подслушвания на бившия президент при друго разследване - по обвинения за либийско финансиране на кампанията му през 2007 г. При тези подслушвания френските следователи забелязали, че експрезидентът и адвокатът му общуват по мобилни телефони, купени под фалшива самоличност. Името, използвано от Саркози, било Пол Бисмут.", "date": "2019.06.20", "title": "Бившият френски президент Никола Саркози отива на съд заради подкупция"}
{"url": "https://www.novinite.bg/articles/177151/Specprokuraturata-i-GDBOP-s-akciya-sreshtu-lihvari-v-Berkovica", "text": "Специализираната прокуратура и ГДБОП извършват действия по разследването на участници в организирана престъпна група, занимаваща се с лихварска дейност. В град Берковица (кв. „Раковица“) и село Арчар, Видинско, се провеждат претърсвания и изземвания в жилища и автомобили, лични обиски, разпити на свидетели.", "date": "2019.06.20", "title": "Спецпрокуратурата и ГДБОП с акция срещу лихвари в Берковица"}
{"url": "https://www.novinite.bg/articles/177152/Liderite-ot-ES-reshavat-koj-da-nasledi-Jan-Klod-Yunker", "text": "\r\nЛидерите от Европейския съюз се събират днес и утре на среща в Брюксел. Те трябва да решат кой ще бъде наследникът на Жан-Клод Юнкер като председател на Европейската комисия и кой ще оглави Европейската централна банка, Европейската служба за външна дейност и Европейския съвет. България е представена от премиера Бойко Борисов.\r\n\r\n\r\n\r\n\r\n\r\n\r\n\r\n", "date": "2019.06.20", "title": "Лидерите от ЕС решават кой да наследи Жан-Клод Юнкер"}
{"url": "https://www.novinite.bg/articles/177171/Vladimir-Putin-Razbiram-obiknovenite-hora", "text": "За съжаление трябваше да вдигнем ДДС (от 18 до 20%). Това каза руският президент Владимир Путин по време на традиционната си \"Пряка линия.\"Ние предприехме тази мярка, за да увеличим постъпленията в държавния бюджет и да ги инвестираме в икономиката. Аз разбирам обикновените хора, но вдигането на този данък бе необходимо. Тези инвестиции ще се върнат в джобовете на нашите съграждани\", посочи още държавният глава. По-рано от Кремъл съобщиха, че са получили приблизително 1,5 милиона въпроса към държавния глава.", "date": "2019.06.20", "title": "Владимир Путин: Разбирам обикновените хора"}
{"url": "https://www.novinite.bg/articles/177161/Dojivoten-zatvor-za-trima-balgari-i-afganistanec-v-Ungariya", "text": "Четирима трафиканти на хора бяха осъдени на доживотен затвор с окончателното решение на унгарски съд заради смъртта на 71 мигранти, чиито разлагащи се тела бяха открити в камион, изоставен на автомагистрала в Австрия преди четири години, предаде БТА.Афганистанец - лидер на групата и трима български съучастници, бяха признати за виновни в организиран трафик на хора и непредумишлено убийство. Те отказали да спрат хладилния камион и да отворят вратите, за да влезе въздух, въпреки молбите на хората, натъпкани вътре. ", "date": "2019.06.20", "title": "Доживотен затвор за трима българи и афганистанец в Унгария"}
{"url": "https://www.novinite.bg/articles/177174/Severna-Makedoniya-veche-ima-parviya-si-elektricheski-avtomobil", "text": "\r\nНегов създател е компания от Скопие, която реставрира ретро коли. С помощта на субсидия от държавен фонд за иновации известната в миналото \"Застава\" е превърната в електрическо возило.\r\nТози проект среща миналото с бъдещето. Интересно е, че компания, която се занимава с ретроавтомобили, е решила да даде на един от тях чисто нов живот. Избрана е кола, произвеждана по лиценз на Фиат в сръбския град Крагуевац по времето на бивша Югославия. Тя е копие на Фиат 600 - известната Застава 750. След реставрацията бензиновият двигател е заменен с електрически. Новият автомобил ускорява от 0 до 100 км/ч. за 10 секунди. Скоростта е ограничена до 120 км/ч.\r\n\r\n\r\n\r\n\r\n\r\n\r\n\r\n\r\n", "date": "2019.06.20", "title": "Северна Македония вече има първия си електрически автомобил"}
{"url": "https://www.novinite.bg/articles/177186/Nad-13-miliona-zapitvaniya-kam-Putin-za-sedemnajstata-mu-Pryaka-liniya", "text": "Руският президент Владимир Путин отговаря днес на въпроси в рамките на програмата „Пряка линия“. Той коментира множество теми, сред които Украйна и наложените заради нея санкции над Русия.„Обвиняват ни в окупация на Донбас – това е пълна измишльотина. Но Китай няма нищо общо с Украйна. Американските мита върху китайски стоки на практика също са санкции. А те продължават да се увеличават“, отбеляза държавният глава.Путин коментира и „атаката срещу „Хуавей“: „Откъде дойде тя? Каква е целта ѝ? Тя цели да задържи развитието на Китай, който се превърна в глобален конкурент на друг глобален играч – САЩ. Същото се случва и с оглед на Русия и ще продължава да се случва“.Водещите телевизионни канали и радиостанции в Русия излъчват днес редовната годишна програма „Пряка линия“, в която президентът Владимир Путин отговаря в ефир на въпроси на свои съграждани. Седемнайстото издание на програмата започва в 12 часа.Предварително зададените въпроси към държавния глава са над 1,3 милиона. От около седмица гражданите можеха да задават въпросите си по телефона, чрез SMS, MMS, руските социални мрежи, на специално създадени за целта сайт и мобилно приложение. Четири кол центъра в различни руски градове обработват постъпващата информация. Снощи президентът Путин проведе съвещание със сътрудниците си, посветено на подготовката за пряката линия. Говорителят на Кремъл Дмитрий Песков опроверга твърденията, че с времето интересът към програмата намалява. Миналата година тя продължи 4 часа и 20 минути и Владимир Путин успя да отговори на 79 въпроса. ", "date": "2019.06.20", "title": "Над 1,3 милиона запитвания към Путин за седемнайстата му „Пряка линия“"}
{"url": "https://www.novinite.bg/articles/177173/Egipet-osadi-izyavleniyata-na-Erdogan-che-Mohamed-Morsi-e-bil-ubit", "text": "Египет определи днес като \"необосновани\" твърденията на турския президент Реджеп Тайип Ердоган, че бившият египетски президент ислямист Мохамед Морси \"е бил убит\", предаде ДПА, цитирана от БТА. Морси, който беше свален от власт от армията през 2013 г., почина в понеделник, след като внезапно припадна в съдебна зала в Кайро. Египетските държавни медии съобщиха, че той е получил инфаркт.Вчера турският президент Реджеп Тайип Ердоган заяви, че Морси не е умрял от естествена смърт, а е бил убит. Ердоган обеща Турция да направи всичко възможно, за да бъде изправен Египет пред международни съдилища заради смъртта на бившия президент.В отговор министърът на външните работи на Египет Самех Шукри заяви днес, че неговата страна е готова да се изправи пред всяка заплаха. \"Подобни недоказани твърдения, с които той (Ердоган) изпълва речите и изявленията си, само показват неговите близки връзки с терористичната организация Мюсюлмански братя\", посочи Шукри в писмено съобщение. Външният министър нарече твърденията на Ердоган \"безотговорни\". Връзките между Египет и Турция се обтегнаха, след като армията свали Морси от власт. Той бе първият демократично избран президент на Египет.", "date": "2019.06.20", "title": "Египет осъди изявленията на Ердоган, че Мохамед Морси е бил убит"}
{"url": "https://www.novinite.bg/articles/177185/Bitovata-prestapnost-kontrabandata-i-narkoticite-prioritet-na-noviya-shef-na-MVR-Blagoevgrad", "text": "Борбата с битовата престъпност, наркотиците и контрабандата с акцизни стоки ще са приоритет в работата на новия началник на Областната дирекция на вътрешните работи в Благоевград. Старши комисар Дойчин Дойчинов пое поста преди дни, след като досегашният областен шеф Николай Хаджиев стана заместник-директор на Главна дирекция „Национална полиция“.Дойчинов е в системата на МВР от 16 години, работил е като криминалист, експерт по наркотиците в ГДБОП, като последната му длъжност е началник на Трето районно управление в София.Още в първите дни като директор на областната дирекция в Благоевград е очертал приоритетите си. \"Приоритетите, които ще задам като работа на дирекцията, ще бъдат борбата с битовата престъпност в малките населени места и престъпленията, свързани с наркотици, акцизни стоки. Работил съм в едно от най-тежките районни в София, динамиката и напрежението ми са познати. Ще гледам най-бързо да се ориентирам. Дирекцията в момента стои добре в сравнение с другите в страната. Ще се стремим да запазим това ниво и да надграждаме\", предаде БНР.На въпрос как ще действа по отношение на вътрешното разследване за корупционни схеми и зависимости на полицаи с криминалния контингент Дойчин Дойчинов отговори: \"Ще продължим да действаме точно толкова безкомпромисно, както господин Хаджиев\".", "date": "2019.06.20", "title": "Битовата престъпност, контрабандата и наркотиците - приоритет на новия шеф на МВР-Благоевград"}
{"url": "https://www.novinite.bg/articles/177204/Kak-klimatichnite-promeni-shte-povliyayat-na-Balgariya", "text": "Климатичните промени ще окажат силно влияние върху България, а до 2023 г. средните температури през лятото ще бъдат 42-43 градуса по Целзий. Това бразилският анализатор и ясновидец Жуселино Нобрега да Лус каза пред журналисти в пресклуба на БТА. Това е човекът, който на 13 години предсказа трагедията в Чернобил и който заяви, че еврото ще изчезне на 16 юни 2024 година, духовният наставник на принцеса Даяна. По думите му до 2040 г. близо 80 на сто от населението на Земята ще изчезне заради климатичните катаклизми. До 2031 г. ще се повиши нивото на световния океан, а морето ще навлезе в сушата от 2-3 до 100 км, и България ще бъде сериозно ощетена от това, добави той. През 2038 г. населението на Земята ще бъде 14 милиарда души и ще са необходими още две планети, които да издържат нашата планета, каза още Жуселино Нобрега да Лус. Той е роден през 1960 г. в град Флориано, Бразилия. Завършил е английска филология и международно право в университета в Хюстън. Жуселино Нобрега да Лус идва в България за първи път, за да разкрие бъдещи трусове в политическия и финансовия живот на страната.", "date": "2019.06.20", "title": "Как климатичните промени ще повлияят на България?"}
{"url": "https://www.novinite.bg/articles/177178/Falshifikatorite-na-evro-i-dolari-ot-Slanchev-bryag-otivat-na-sad", "text": "Специализираната прокуратура внесе в Специализирания наказателен съд обвинителен акт срещу четиримата привлечени към наказателна отговорност за участие в организирана престъпна група за производство на неистински доларови и еврови банкноти в хотел \"Кантилена 2“ в к.к. Слънчев бряг и разпространяването им в страната, съобщиха от пресцентъра на Апелативна специализирана прокуратура.Те са задържани на 20 октомври 2018 г. при операция на Специализираната прокуратура и ГДБОП в к.к. Слънчев бряг и в Пловдив.В подземния гараж на хотел \"Кантилена 2\" в курортния комплекс бе открита оборудвана за целта печатница. На мястото бяха задържани ръководителят на групата Иван Тодоров и съдържателят на хотела Александър Крихтин в момент на производство на неистински банкноти. Намерени и иззети бяха 23 009 листа с отпечатани и изображения на неистински банкноти с номинал 50, 100 и 500 евро и 50 щатски долара, или елементи от тях (заготовки).Тодоров е предаден на съд за престъпления по 8 текста от Наказателния кодекс, в т.ч. като ръководене на групата от създаването ѝ през януари 2018 г. до неутрализирането ѝ 20 октомври 2018 г. Той лично е контролирал производството на фалшификати и разпространението – при 4 доверителни сделки продал на служител под прикритие общо 301 неистински банкноти от по 100 евро и 297 банкноти от по 50 долара. В дома му в Пловдив бяха открити 23 009 броя готови фалшиви банкноти в евро и долари на обща стойност 2 170 000 евро и над 100 000 щатски долара.Участникът в групата Крихтин, който предоставил помещение за нелегалната печатница, бил ангажиран пряко в производството на фалшините банкноти, включително и осигуряване на консумативи за изработката им.Иван Тодоров и Александър Крихтин са с мерки за неотклонение \"Задържане под стража“. На 19 юни 2019 г., след внасянето на обвинителния акт срещу тях, е разпоредено превеждането им в Софийския затвор. Другите двама предадени на съд участници в групата са с определени парични гаранции от по 5000 лева.Предстои Специализираният наказателен съд да насрочи разпоредително заседание по делото.", "date": "2019.06.20", "title": "Фалшификаторите на евро и долари от Слънчев бряг отиват на съд"}
{"url": "https://www.novinite.bg/articles/177145/76-ot-mobilnite-prilojeniya-sa-dostapni-za-hakerski-ataki", "text": "Най-разпространената уязвимост на мобилните приложения е опасното съхранение на данни, което се намира в 76% от техните програми, в резултат на което личните данни и финансовата информация на потребителите могат да попаднат в ръцете на хакери, съобщава проучване на „Позитив Технолоджис“.\"Експерти установиха, че най-голямата уязвимост за съхранение на данни се намира в 76% от мобилните приложения: пароли, финансова информация, лични данни и лична кореспонденция могат да попаднат в ръцете на хакери\", се казва в изследването.Експертите отбелязват, че хакерите рядко се нуждаят от физически достъп до смартфона на жертвата, за да крадат данни: 89% от уязвимите приложения могат да бъдат използвани с помощта на злонамерен софтуер.Според проучването, приложенията на Android с критични уязвимости са малко по-често срещани от приложенията на iOS (43% срещу 38%).\"Въпреки това тази разлика е незначителна и общото ниво на сигурност на клиентските мобилни приложения за двете платформи е почти същото\", смятат от компанията.", "date": "2019.06.20", "title": "76% от мобилните приложения са достъпни за хакерски атаки"}
{"url": "https://www.novinite.bg/articles/177193/Putin-ES-e-zagubil-blizo-5-pati-poveche-ot-Rusiya-za-5-godini-sankcii-sreshtu-neya", "text": "\r\nЕвропейският съюз е загубил близо 5 пъти повече от Русия за 5 години санкции срещу нея. Това заяви руският президент Владимир Путин в 17-ата \"Пряка линия\" със сънародниците му.\r\n\r\n\r\n\r\n\r\n\r\n\r\n", "date": "2019.06.20", "title": "Путин: ЕС е загубил близо 5 пъти повече от Русия за 5 години санкции срещу нея"}
{"url": "https://www.novinite.bg/articles/177141/Gradusite-se-pokachvat", "text": "Слънчев и топъл ще бъде днешният ден, показва прогнозата за времето на НИМХ.През нощта на отделни места ще има краткотрайни валежи. До сутринта обаче облачността ще намалее и в четвъртък ще е предимно слънчево. В следобедните часове, главно над планинските и североизточните райони, ще се развива купеста облачност. Там на отделни места ще превали и прегърми. Температурите ще се повишат, като максималните ще са между 29 и 34 градуса.Над Черноморието ще е предимно слънчево. След обяд ще има временни увеличения на облачността, но само на отделни места в северната част ще превали краткотрайно. Ще духа слаб североизточен вятър. Максимални температури на въздуха 29 - 31 градуса. Температурата на морската вода е от 23 на север от н. Калиакра, до 25-27 в останалите райони. Вълнението на морето ще е 2 бала.Над планините ще е предимно слънчево. След обяд ще се развива купеста облачност и на места, главно в масивите от Западна България, ще има краткотрайни валежи с гръмотевици. Ще духа слаб вятър от изток-североизток. Максимална температура на височина 1200 метра около 23, на 2000 метра - около 14 градуса.В петък и събота ще бъде предимно слънчево, ще се затопля и около и след обяд ще бъде горещо. Максималните температури ще са над 30, в отделни райони в събота ще достигнат 37-38 градуса.Значителна купеста облачност ще се развива в следобедните часове в петък и на места, главно в Северна България и Рило-Родопската област ще превали краткотраен дъжд, придружен с гръмотевици. Възможни са и локални интензивни явления.", "date": "2019.06.20", "title": "Градусите се покачват"}
{"url": "https://www.novinite.bg/articles/177157/Policaj-zagina-pri-katastrofa-s-motor-v-Pernik", "text": "Полицай е загинал при катастрофа между мотор и кола в Перник, съобщават от пресцентъра на ОДМВР-Перник Инцидентът се е случил в сряда вечерта. С 28-годишният мъж на мотора е била и млада жена. Тя е настанена в болница с множество травми, но без опасност за живота. ", "date": "2019.06.20", "title": "Полицай загина при катастрофа с мотор в Перник"}
{"url": "https://www.novinite.bg/articles/177166/Krasimira-Velichkova-Bolnite-deca-ne-mogat-da-chakat-na-dobrata-volya-na-bolnicite", "text": "Забавеното плащане за лекарствата, използвани за лечението на дете с левкемия в детската онкохематология на столичната болница ИСУЛ, предизвика скандал и постави под съмнение доколко адекватно НЗОК изпълнява функциите си на приемник на закрития през април Фонд за лечение на деца. Вчера стана ясно, че детето е починало. Пациентски организации обявиха, че ще искат оставката на шефа на Здравната каса, оттам пък обявиха, че са жертва на публично заклеймяване и че професионално са си изпълнили законовите ангажименти.„Мария е получила своевременно лечение, но това не е заради Здравната каса, а заради добрата воля на болницата, в която се е лекувала“, подчерта пред БНР Красимира Величкова от Българския дарителски форум.„За всички останали деца, които чакат решения на НЗОК, не можем да знаем дали болниците ще проявят подобна добра воля и ще започнат тяхното лечение“, предупреди тя в интервю за предаването „Преди всички“.Величкова посочи, че наредбата, по която работи НЗОК, почти напълно припокрива правилника на закрития Фонд за лечение на деца. Според нея проблемът е административният капацитет на хората, които работят там, познаването на наредбата и какъв протокол трябва да следват. Имаме сигнали от много родители, че заявленията се бавят, а сроковете не се спазват, отбеляза тя. Според нея наредбата трябва да се изчисти от излишните и натоварващи административни изисквания към родителите, както и да отпаднат протоколите. Тя добави като изключително важно да се обучат служителите.По думите й в отговора на НЗОК по случая липсва достойнство, а също липсва и познаване на собствената им наредба: „Непознаването на процедурите, но и вкопчването в тях, вреди на децата“.Това институционално високомерие става престъпно, категорична е Красимира Величкова. Блогърът Боян Юруков публикува информация под заглавие „НЗОК без нито едно решение за болно дете от месец“. Пред БНР той обясни, че от Касата може да са разглеждали случаи на деца, но нямат решение по нито един от тях. Юруков посочи, че публичен регистър за болните деца все още няма.  Той съобщи още, че подписаният като автор на становището на Касата главен експерт му е казал, че изобщо не знае за този документ.", "date": "2019.06.20", "title": "Красимира Величкова: Болните деца не могат да чакат на добрата воля на болниците"}
{"url": "https://www.novinite.bg/articles/177150/Bum-na-uhapvaniya-ot-zmii-v-nachaloto-na-lyatoto", "text": "Бум на ухапвания от змии в началото на лятото. Сигнали със снимки и клипове на влечуги в паркове и градинки заливат социалните мрежи.Заради честите валежи, горещините и избуялите треви все по-често можем да срещнем змии в парковете и градинките. Сигнали за ухапвания вече има регистрирани в Хасково, Стара Загора и Горна Оряховица.У нас се срещат 17 вида змии. От тях четири вида са отровни. А опасните са само пепелянката и усойницата.", "date": "2019.06.20", "title": "Бум на ухапвания от змии в началото на лятото"}
{"url": "https://www.novinite.bg/articles/177159/Chetirima-zaginali-pri-katastrofi-prez-izminaloto-denonoshtie", "text": "Четирима души са загинали, а 29 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 23 тежки пътнотранспортни произшествия. В София са регистрирани 29 леки и две тежки катастрофи, при които са пострадали петима души.", "date": "2019.06.20", "title": "Четирима загинали при катастрофи през изминалото денонощие"}
{"url": "https://www.novinite.bg/articles/177165/Protest-v-Byala-sreshtu-namalena-prisada-za-ubijstvo", "text": "Роднини и приятели на момче, което беше убито заради цигара, се събраха пред сградата на съда в Бяла на протест. Причината е, че обвиненият в убийството мъж първоначално получи 20 години затвор, но на втора инстанция наказанието му беше намалено със 17 години и магистратите решиха той да лежи само 3 години. Според близките на убития младеж това решение е несправедливо.Случаят е от преди 2 години. Тогава, пред дискотека в града, група мъже поискали цигара от  18-годишния Алекс Алексиев. Той им отговорил, че не пуши. Завързала се разправия, след което момчето е нападнато. Два дни по-късно то издъхна в русенската болница.", "date": "2019.06.20", "title": "Протест в Бяла срещу намалена присъда за убийство"}
{"url": "https://www.novinite.bg/articles/177158/Pravoslavnata-carkva-chestva-pametta-na-Sv-Naum", "text": "Днес православната църква чества паметта на св. Наум Охридски. Той е най-младият от учениците на светите братя Кирил и Методий и спътник на св. Климент Охридски.Имен ден имат всички с имената Бисера, Бисер, Наум.Преподобни Наум е починал на 23 декември, но този ден е част от постите и затова Охридската епископия определя 20 юни като ден за тържествени чествания.Наум бил българин от знатен род, но изоставил всичко и тръгнал с равноапостолите Кирил и Методий да разпространява делото им. Според източници той бил брат на Климент – според някои духовен, а според други и биологичен.Двамата братя са следвали Кирил и Методий чак до Рим, като са им помагали в разпространяването на християнството. След смъртта на Методий, Наум дошъл в България и се превърнал в един от най-видните книжовници в царството на Симеон Велики.Наум е сред основоположниците на Преславската книжовна школа (първоначално в Плиска), където работи между 886 и 893 г. След като Климент Охридски е назначен за епископ на Дрембица през 893 г., Наум продължава работата му в Охридската книжовна школа.През този период той основава манастир на Охридското езеро, който по-късно носи името му. Св. Наум починал в 910 г., след като приел монашеско пострижение непосредствено преди смъртта си.", "date": "2019.06.20", "title": "Православната църква чества паметта на Св. Наум"}
{"url": "https://www.novinite.bg/articles/177175/ISUL-othvarli-obvineniyata-na-NZOK-po-sluchaya-s-pochinaloto-onkobolno-dete", "text": "\r\nВ съобщение, изпратено до медиите, ръководството на УМБАЛ „Царица Йоанна – ИСУЛ” отговори на обвиненията на Здравната каса по случая с починалото 6-годишно дете. Вчера НЗОК сезира Агенция „Медицински надзор\" и поиска проверка.\r\nВ становището на болницата се казва:\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.20", "title": "ИСУЛ отхвърли обвиненията на НЗОК по случая с починалото онкоболно дете"}
{"url": "https://www.novinite.bg/articles/177169/Otpadnaha-tekstove-ot-zakona-koito-pozvolyavaha-zakrivaneto-na-poshtenski-stancii", "text": "\r\nДепутатите гласуваха промени в Закона за пощенските услуги. По предложение на БСП отпаднаха текстовете, които породиха опасения, че дават възможност за закриване на пощенски станции в населени места с под 800 души.\r\n\r\n\r\n\r\n\r\n\r\n", "date": "2019.06.20", "title": "Отпаднаха текстове от закона, които позволяваха закриването на пощенски станции"}
{"url": "https://www.novinite.bg/articles/177181/Napredva-remontat-na-viaduktite-po-AM-Trakiya", "text": "Напредва ремонтът на виадуктите по АМ „Тракия“ при 13-ти, 15-ти и 20-ти километър, които се очаква да приключат до началото на активния летен сезон. За улеснение на трафика, в участъците с ремонт, в края на работната седмица в петък и събота има две ленти за Бургас и една за София, а в края на уикенда лентите съответно ще са две за София и една за Бургас. Необходимо е шофьорите да карат внимателно, със съобразена скорост и да спазват стриктно поставената пътна сигнализация.Виадуктите не са обновявани в пълнота повече от 30 години. Ремонтират се пътните плочи, греди, дилатационни фуги и тротоарни блокове, хидроизолация, асфалтова настилка, маркировка, предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. Пътноподдържащото дружество „Автомагистрали“ ЕАД работи изключително мобилизирано, за да може предвидените строителни работи да завършат колкото се може по-скоро и да не се затруднява трафикът. Амбицията им е до края на месеца ремонтите да приключат.", "date": "2019.06.20", "title": "Напредва ремонтът на виадуктите по АМ „Тракия“"}
{"url": "https://www.novinite.bg/articles/177176/Za-prav-pat-svetovni-detski-kardiohirurzi-se-sreshtat-v-Sofiya", "text": "София е домакин на първата по рода си Световна среща на детските кардиолози и кардиохирурзи. В продължение на три дни световният елит в тази област ще обсъжда и представя важни клинични случаи в сърдечната хирургична практика. Това е един голям шанс за детските сърдечни хирурзи да обменят опит и да обсъдят актуални случаи от практиката си, информира Дарик д-р Стоян Лазаров от Националната кардиологична болница. Един от проблемите, които той изтъкна, е, че здравната ни каса изобщо не заплаща специфичните консумативи, необходими за сърдечните операции на децата.Причината срещата да се проведе у нас е фактът, че сме сред пионерите при извършването на подобни операции, обясни детският кардиохирург.„Това е първата по рода си среща, в която Световната организация по детска и конгенитална сърдечна хирургия и свързаните с нея специалности, и Европейската асоциация на детските кардиохирурзи правят своята първа среща и тя е именно в България по няколко причини. Първата причина е защото тази специалност е много добре развита. Това може би е учудващо, но страната ни е една от пионерските страни, които още през 50-те години на миналия век са започнали да извършват подобни операции”, каза д-р Лазаров.Една от темите на срещата е свързана с вродените сърдечни малформации, допълни специалистът.„Част от операциите, които трябва да бъдат извършвани непосредствено след раждането, особени в страни като нашата, изискват предварителна подготовка и снабдяване с различни консумативи, които са специфични и ние ги нямаме по всяко време. Още повече, че здравната каса не ги покрива изобщо и ние сме длъжни да си осигуряваме по съвършено труден начин, защото много от тези операции трябва да бъдат извършани в първите няколко дни на раждането”, заяви експертът.През септември предстои нов световен конгрес – този път на кардиохирурзи от всички страни, информира още д-р Стоян Лазаров.", "date": "2019.06.20", "title": "За пръв път: световни детски кардиохирурзи се срещат в София"}
{"url": "https://www.novinite.bg/articles/177182/Karlos-Kontrera-s-predlojeniya-za-plana-za-Borisovata-gradina", "text": "Вчера изтече срокът, в който граждани и организации могат да правят предложения и възражения относно представения проект за подробен устройствен план на Парк „Борисова градина“. На 5-и юни се проведе обществено обсъждане, а до вчера администрацията приемаше предложения и възражения.Внесох предложение за промени в първоначалния проект, за да бъде спазен срокът. В него настоявам паркингът заедно със седмичният пазар за спортни стоки, който е разположен между Националния стадион „Васил Левски“ и метростанция „Васил Левски“ да бъде запазен. Съгласно предложения проект те се премахват. В същото време има действащо решение на СОС и издадена от главния архитект на столицата схема за паркоместата. Премахването на паркинга ще затрудни трафика, тъй като паркиращите автомобили оттам ще се насочат към съседни улици, както и обслужването на спортните съоръжения в зоната, в т.ч. на представителите на спортните федерации, обяснява столичният общински съветник от ВМРО Карлос Контрера.Отделно от това той настоява да се премахнат два рестриктивни текста, които блокират модернизацията на спортната инфраструктура. Единият текст засяга стадион „Българска армия“. В записа се предвижда реконструкция в ограничен вариант, което би попречило на привеждането на държавното съоръжение в съвременните норми. Вместо това предлага да се допусне реконструкция или изграждане на ново съоръжение в рамките на сегашната застроена площ без да се излиза от границите на съществуващото строително петно. Вторият текст, който Контрера настоява да отпадне изцяло, е т. 11 в Приложение 3 към чл. 29 от Специфичните правила и нормативи (СПН), засягаща зоната на спортните съоръжения към плана. Тази точка гласи, че  при „доказана невъзможност на обект да изпълнява основното си предназначение, или ако съществуването му е неоправдано“ той се придава към парковата среда. Текстът е разтеглив, неясен и далеч от правни дефиниции. Създава се възможност за един широк волунтаризъм, който може да засегне основни обществени обекти – стадионите, тенис кортовете, паркингите, та дори и детски площадки. Този текст е създаден, за да се ползва за изнудване след време. Разтегливото му тълкуване с голяма доза вероятност ще доведе до колизии, което означава административни и съдебни саги. Т.е. обезсмисля се основната идея на плана – да въведе ред и безспорност в отношенията, коментира съветникът от ВМРО.Срокът, който беше даден за предложения, е твърде кратък. Обемната графична част и множеството специфични изисквания в текстовата част предполагат един доста по-дълъг срок. Затова и преди две седмици Карлос Контрера призова да бъде удължен поне до септември, за да се прегледат внимателно отделните части на плана. Краткият срок предполага и трудност във формулирането на възраженията, предложенията и мотивите към тях. Той отново призовава да не се бърза с второто обществено обсъждане (насрочено за 26-и юни).Отделно от това много въпроси все още остават неизяснени. Например достатъчен ли е броят на детските площадки, които се предвиждат? Според Контрера не е. Атракционното влакче, което се предвижда, с каква идея, как ще функционира и кой ще го оперира предвид различната собственост – държавна и общинска? Има и такива прозаични въпроси от типа необходимо ли е да предвиждаме и залесяване с вида „топола“? Като човек с алергия, мен изключително ме вълнува този въпрос. Друг прозаичен въпрос е за достъпа до Националния тенис център. Признавам си, че просто времето не ми стига да огледам детайлно проекта. Плашещо е, че до момента експертите от различни области все още не са дали своите становища, разкрива той.Карлос Контрера смята, че комуникацията между държавата и общината по този въпрос е меко казано лоша и не би било добре да се стигне до противопоставяне. От друга страна държавата - в лицето на министерството и собственик на доста съоръжения в парка, има своето право до поиска определени решения.Проектът има своите добри попадения, но страда от много слабости, които ако не бъдат отстранени, ще торпилират плана. На този етап - с тези постановки, които открито пречат за модернизцията на спортната инфраструктура, съветниците от ВМРО няма как да го подкрепим, заключва общинският съветник Карлос Кантрера.", "date": "2019.06.20", "title": "Карлос Контрера с предложения за плана за Борисовата градина"}
{"url": "https://www.novinite.bg/articles/177183/Sastoyanieto-na-Stoyanka-Mutafova-se-vloshi", "text": "Представлението \"Госпожа стихийно бедствие\" на 20 юни, днес, е отложено. Причината се крие в здравословното състояние на Стоянка Мутафова. Голямата актриса не се чувства добре и предпочела да не излиза на сцената на \"Сълза и смях\", пише show.blitz.bg.От няколко дни комедийната актриса лежи в дома си. Близки до семейството издадоха, че не се чувства добре и не е способна да се качи на театралната сцена. Следващото насрочено представление е за 20 юли.\"Госпожа стихийно бедствие\" е единствената постановка, която през лятото ще се играе по два пъти в месеца, а интересът е главозамайващ. Всички останали пиеси падат поради ниска посещаемост. Единствено Мутафова е тази, която продължава да пълни салоните и все така да се раздава за своята публика, която я боготвори.Близки до семейството на Мутафова издават, че състоянието ѝ в момента не е цветущо, но пък предвид годините ѝ, е нормално. Надяват се и този път да се оправи и скоро да излезе отново под прожекторите, защото работата я прави щастлива. Да се затвори между четири стени за нея е мъчение и точно това би я погубило.", "date": "2019.06.20", "title": "Състоянието на Стоянка Мутафова се влоши"}
{"url": "https://www.novinite.bg/articles/177177/Ogromen-vnos-na-gracki-chereshi-podbiha-pazara-u-nas", "text": "Огромен внос на череши от Гърция нанася щети на българските производители, съобщава NOVA.\"Липсва всякакво спокойствие. Не знаем на колко ще бъде цената в края на деня. Има хаос и при пунктовете. Едни искат дребни, други едри. В момента делим с работниците. Те получават 40-50 стотинки за килограм, а пунктовете засега изкупуват на 1 лев\", обясниха производителите.Благодарение на кмета на Кюстендил Петър Паунов масивите се охраняват добре. От 1 юни жандармерията пази масивите, има и пропусквателни пунктове.„Българската череша не е толкова едра като гръцката. И е сладка. Киселата е гръцка. Сезонът се очертава като добър. Проблем е времето заради валежите“, обясниха още производителите.", "date": "2019.06.20", "title": "Огромен внос на гръцки череши, подбиха пазара у нас"}
{"url": "https://www.novinite.bg/articles/177192/Chistyat-koritoto-i-bregovete-na-r-Yantra-ot-nanosi", "text": "От днес стартира аварийно почистване на участъци от коритото и бреговете на река Янтра в урбанизираната територия на Велико Търново. Специализирана строителна техника навлезе в пространството под Владишкия мост и Цар-Шишмановата баня. Кметът Даниел Панов посети района и инспектира работата.Дейностите включват премахване на растителността в речното корито, заравняване и изчистване на бреговата ивица до съществуващите каменни габиони, премахване на изкуствени островни и наносни образувания, оформили се след интензивните дъждове през последния месец. Около 0,4-0,5 километра от двете страни по дължината на реката ще бъдат обхванати. Техниката ще работи в района от каменния мост в кв. „Асенов“ срещу течението на Янтра, покрай Владишкия мост и до църквата „Св. св. Петър и Павел“. Мерките са аварийни и имат за цел подобряване на проводимостта на речното корито и предотвратяване на наводнения. Финансирането е осигурено от Община Велико Търново. Към Междуведомствената комисия за възстановяване и подпомагане е внесен проект за цялостно оформяне и профилиране на коритото на реката в урбанизираната територия на града. За целия участък от каменния мост в кв. „Асенов“ до въжения пешеходен мост край бившата фабрика „Васил Мавриков“ ще са необходими около 1,2 милиона лева.", "date": "2019.06.20", "title": "Чистят коритото и бреговете на р. Янтра от наноси"}
{"url": "https://www.novinite.bg/articles/177180/Navodnena-e-chast-ot-patya-Varvara-Velingrad-dvijenieto-e-v-ednata-lenta", "text": "От полицията в Пазарджик предупреждават шофьорите, които се движат по трасето Варвара - Велинград, че пътното платно в началото на родопското дефиле е наводнено заради спукан водопровод.Рисковото място е на 200 метра след изходната табела на Варвара и е предпоставка на пътни инциденти. Движението се ограничава в едната лента.Шофьорите, преминаващи през този участък, да се движат с по-ниска от допустимата скорост.", "date": "2019.06.20", "title": "Наводнена е част от пътя Варвара - Велинград, движението е в едната лента"}
{"url": "https://www.novinite.bg/articles/177196/6-chasa-na-opashka-v-KAT-za-podmyana-na-shoforskata-knijka", "text": "6 часа на опашка за подмяна на шофьорската книжка. Толкова време е отнело на „таен агент” само да заяви услугата в столичния КАТ, съобщава БГНЕС. През месеците април и май е проведено официално наблюдение по метода „таен клиент” за предоставянето на 15 услуги в 13 общини, областни и общински администрации.„Наблюдаваните администрация са на централно ниво, на териториално ниво, на местно ниво”, съобщи пред журналисти в Министерски съвет експертът Здравко Сечков. С уговорката, че има администрации, които работят значително по-добре от други, той предупреди, че не могат всички да бъдат поставяни под общ знаменател. „Това, което ние сме наблюдавали по метода „таен клиент” е доколко се спазват нормативни изисквания, доколко процесът на организация на работа по предоставянето на услугата е ефективен и качествен, доколкото съществува обмен между администрациите, доколко гражданите се товарят с предоставяне на документи, които не би следвало да предоставят”, обясни Сечков.Проверката е установила, че на много места все още не са изпълнени законови задължения на администрацията, не са променени процедурите и образците на документите и не са приложени приетите облекчения за гражданите и бизнеса.Все още има места, където от гражданите се изисква да предоставят документи, които се придвижват по служебен път между администрациите. Такъв документ например е свидетелство за съдимост.Сечков отбеляза и любезността и отзивчивостта на администратора към заявителя на услугата. „Разбира се много субективно можем да попаднем на служител, който този ден не е в добро настроение, но това не означава, че администрацията е нелюбезна, но имаме такива констатации”, уточни той.В сряда вицепремиерът Томислав Дончев даде срок на проверените администрации до един месец да отстранят всички констатирани проблеми и да му докладват какво е свършено.От Министерски съвет заявиха, че предстоят нови проверки. ", "date": "2019.06.20", "title": "6 часа на опашка в КАТ за подмяна на шофьорската книжка"}
{"url": "https://www.novinite.bg/articles/177189/API-izbra-mejdunarodna-kompaniya-za-uslugi-za-elektronno-sabirane-na-patni-taksi", "text": "\r\nБългарското дружество на една от водещите международни технологични компании „Конкорд Смарт Инфраструктура“ АД е избрано от Агенция “Пътна инфраструктура” (АПИ) за трети национален доставчик на услуги (НДУ) за електронно събиране на пътни такси, съобщиха от АПИ.\r\n\r\n\r\n\r\n\r\n\r\n\r\n", "date": "2019.06.20", "title": "АПИ избра международна компания за услуги за електронно събиране на пътни такси"}
{"url": "https://www.novinite.bg/articles/177205/Byudjetnata-komisiya-podkrepi-partijna-subsidiya-ot-1-lev", "text": "Парламентарната Комисия по бюджет и финанси прие предложението на Министерския съвет за актуализацията на бюджета за 2019 година, с който се намалява субсидията на партиите и коалициите от 11 на 1 лев на получен действителен глас.В досега действащите разпоредби дейността на политическите партии се финансира от собствени приходи и от държавна субсидия. Прието бе предложението на работната група държавата и общините да предоставят безвъзмездно офиси на политическите партии. Отхвърлено бе предложението на НФСБ даренията за политически партии за една календарна година да не надвишават 8 млн. лв. Депутатите отхвърлиха предложението на ВМРО партиите, които имат парламентарни групи, да получават допълнителни субсидии. Окончателното решение ще бъде взето на пленарното заседание в петък, когато промените в закона ще бъдат гласувани на второ четене.Темата днес предизвика горещ дебат сред депутатите в комисията. От ДПС защитиха своето предложение, че ако държавното финансиране на партиите бъде драстично намалено, то по-добре да бъде сведено до 0 лева, което да доведе до възможност политическите сили да получават средства по прозрачен начин от физически и юридически лица.\"Къде бяхте по време на референдума, когато ние говорихме, че партиите ще попаднат в ръцете на олигарси?“, попита Йордан Цонев по време на дебатите. \"Ние правим това против волята си. Ние правим това, защото ни принуждавате. Ние искаме публично финансиране, но не в изсмукан от пръстите размер, а в реален размер“, допълни още той.Той подчерта още, че за провеждането само на едни избори, една политическа партия има нужда от минимум 2 млн. лв., с които да финансира медийната си кампания и да разработи рекламни материали. От ДПС са категорични – партиите имат нужда от обществено финансиране в достатъчен размер.Категорично против се обявиха и от БСП. \"Ние не сме наивници. Това е един внимателно разработен сценарий от години“, коментира проф. Румен Гечев. Бившият вицепремиер в правителството на Жан Виденов информира, че тенденцията в Европа е за постепенно увеличаването на публичното финансиране на политическите сили. \"Това, което от ГЕРБ предлагате, е антидемократично и не е европейско. Каква Америка, какви 5 лева. Ще ми слагате на Трабант двигател от Мерцедес. Ние сме членове на ЕС“, каза още той.Председателят на комисията и депутат от ГЕРБ Менда Стоянова обвини БСП, че единствено критикуват, но не предлагат конкретни промени.", "date": "2019.06.20", "title": "Бюджетната комисия подкрепи партийна субсидия от 1 лев"}
{"url": "https://www.novinite.bg/articles/177184/Balgarski-grajdani-shofirali-s-previshena-skorost-v-chujbina-shte-platyat-globite-si-u-nas", "text": "Окръжният съд в Добрич призна финансови санкции, наложени на двама български шофьори в чужбина, заради нарушения на правилата за движение по пътищата, съобщиха от пресцентъра на съда.Глобените са жители на Добрич и Генерал Тошево. 34-годишен добричлия е бил санкциониран в Германия, за това че на 1 юни 2018 г., като водач на товарен автомобил, движейки се по федерален път в землище Анвайлер, е превишил максимално допустимата скорост извън населени места със 7 км/час. За това нарушение германските власти са постановили българинът да плати общо 128.50 евро - глоба от 100 евро и 28.50 евро за направените по административното производство разходи.Глоба от 145 евро ще плати и 58-годишен мъж от Генерал Тошево, който е шофирал с превишена скорост в Холандия. На 20 октомври 2018 г. той е бил засечен да се движи с 18 км/час над максимално допустимата скорост на магистрала.Производствата в Окръжен съд - Добрич са образувани след изпратени от Германия и Холандия удостоверения за прилагането на принципа на взаимно признаване на финансовите санкции, наложени в държави - членки на Европейския съюз.И двата съдебни състава прецениха, че не са налице основания за отказ и разпоредиха българските граждани да платят левовата равностойност на наложените им глоби.Постановените съдебни актове подлежат на обжалване пред Апелативен съд - Варна в 7-дневен срок. След влизането им в сила преписи от тях ще бъдат изпратени на органите на НАП за изпълнение. Приходите от глобите постъпват в националния бюджет.", "date": "2019.06.20", "title": "Български граждани, шофирали с превишена скорост в чужбина, ще платят глобите си у нас"}
{"url": "https://www.novinite.bg/articles/177143/379-zayavleniya-za-pomosht-za-lechenie-na-deca-sa-razgledani-v-NZOK-ot-1-april", "text": "От 1 април, когато дейността на Център \"Фонд за лечение на деца\" беше поета от Националната здравноосигурителна каса /НЗОК/, специализираната комисия в институцията е разгледала 379 заявления за одобряване на заплащането на медицински и други услуги, включително и неприключените заявления от Фонда. Това съобщиха от пресслужбата на НЗОК.За периода 1-19 юни комисията е разгледала около 100 случая по процедура, всички на различни етапи - нови случаи, случаи за попълване на документацията, очакващи или получили вече становища от външни експерти.За същия период са били издадени 29 заповеди за извършване на плащания, а още 10 очакват одобрение.Не е издаден нито един отказ за заплащане.", "date": "2019.06.20", "title": "379 заявления за помощ за лечение на деца са разгледани в НЗОК от 1 април"}
{"url": "https://www.novinite.bg/articles/177191/Trajnata-procedura-za-Lot-1-ot-patya-Mezdra-Botevgrad-shte-priklyuchi-savsem-skoro", "text": " За Лот 2 очакваме да мине обжалването. Това каза регионалният министър Петя Аврамова за напредъка на изграждането на пътя Мездра-Ботевград на заседание на парламентарната комисия по регионална политика, благоустройство и местно самоуправление, предаде „Фокус“., поясни регионалният министър и допълни, че в момента има обжалване на процедурата в КЗК. Министърът отбеляза, че проектът е с 4 ленти и има нови мостови съоръжения над река Искър и над Малка река. „За Лот 1 също е обявена процедура за избор на изпълнител. Открита е процедура и за избор на консултантската услуга за строителен надзор“, съобщи Аврамова.", "date": "2019.06.20", "title": "Тръжната процедура за Лот 1 от пътя Мездра - Ботевград ще приключи съвсем скоро"}
{"url": "https://www.novinite.bg/articles/177164/Biznesat-skochi-sreshtu-globite-za-shuma", "text": "Разделение в големите градове и курортите на парти и тихи зони - за това настояват от бизнеса след официалното въвеждане на новия Закон за защита от шума. Според председателят на Българската асоциация на заведениеята Ричард Алибегов промените са направени без официално обществено обсъждане и без допитване до бизнеса.Вчера Народното събрание прие на второ четене промени в Закона за защита от шума в околната среда, целящи ограничаване на вредното му въздействие върху хората. Новите правила предвиждат строги забрани за шум от различни източници от 23:00 до 8:00 ч., както и от 14:00 до 16:00 ч. всеки ден. За заведения нарушители глобата може да достигне до 12 000 лв. и затваряне на обекта.\"Трябва да има райониране, трябва да се знае - както го направиха в Гърция, Испания, Италия. Трябва да има зони, в които може да се вдига шум. Дали ще бъдат до летището или където няма хотели. Не може да кажем на всички в 23:00 ч. вече няма живот. Това го няма в нито една страна\", каза пред bTV Алибегов.Според него, този закон е \"безумен\" и е внесен от хора, които не са запознати с бизнеса и туристическата обстановка в страната.\"Приет е от хора, които не ги интересува какво ще се случи в нашия бранш. През лятото хората излизат след 21:00 ч., тоест това е невъзможно вече, защото в 23:00 ч. всичко трябва да е приключило. Тук не става въпрос дори за музика, а за работа на открито\", категоричен е председателят на БАЗ.Алибегов даде конкретен пример с курорта Слънчев бряг, който от 15 години бил рекламиран като парти дестинация, а с новия закон щял да се превърне в семейна дестинация.\"Малкият и среден бизнес ще понесе целия негативизъм и от страна на клиенти, и от финансови загуби. Не знаем до каква степен ще бъдат загубите, но предполагаме, че ще има фалити. Този закон е от 80-те, те не направиха нищо ново - децибелите не са пипнати\", изтъкна той.По думите на Ричард Алибегов, бизнесът е готов на национални протести, ако новият закон не бъде преразгледан.", "date": "2019.06.20", "title": "Бизнесът скочи срещу глобите за шума"}
{"url": "https://www.novinite.bg/articles/177201/Maj-zagina-sled-incident-s-karuca-v-Razlojko", "text": "75-ходишен мъж загина след инцидент с каруца в село Баня край Разлог.Произшествието е станало около 15:00 часа. Най-вероятно заради подплашен кон каруцата се преобърнала.Управляващият мъж се е оказал под нея вследствие на което е загинал. Смъртта му е констатирана,извършва се оглед.", "date": "2019.06.20", "title": "Мъж загина след инцидент с каруца в Разложко"}
{"url": "https://www.novinite.bg/articles/177160/Pacient-se-hvarli-ot-visok-etaj-na-bolnica-Plovdiv", "text": "83-годишен пациент на университетската болница \"Пловдив\" е скочил тази нощ от висок етаж и е издъхнал на място, съобщиха от полицията.Сигналът за инцидента е получен в 3, 40 ч. Самоличността на мъжа е установена.При първоначалния оглед на трупа му не са открити следи от насилие. По случая е образувано досъдебно производство в Трето районно управление на МВР в града.Според разследващите става въпрос за самоубийство. Уведомена е прокуратурата.", "date": "2019.06.20", "title": "Пациент се хвърли от висок етаж на болница Пловдив"}
{"url": "https://www.novinite.bg/articles/177195/DFZ-Bioproizvoditelite-poluchiha-oshte-9-mln-lv", "text": "Държавен фонд „Земеделие“ (ДФЗ) преведе още близо 9 млн. лв. (8 923 520 лв.) по мярка 11 „Биологично земеделие“ от Програмата за развитие на селските райони (ПРСР) 2014-2020 г. Това съобщиха от ДФЗ.Плащане получиха  964 земеделски стопани с одобрени заявления по направление „Биологично растениевъдство““, „Биологично пчеларство“, „Биологично животновъдство”, както и тези които са заявили повече от едно от гореизброените направления от мярка 11 „Биологично земеделие“ от ПРСР 2014-2020 за Кампания 2018.Ставките, по които се извършва оторизацията на субсидиите, са регламентирани в Наредба № 4 от 24 февруари 2015 г. за прилагане на мярка 11 „Биологично земеделие“ от ПРСР 2014-2020 г.Подпомагането по мярката е във вид на годишно компенсаторно плащане за земеделски стопани, които доброволно извършват биологични дейности. 75% от средствата се осигуряват от Европейския земеделски фонд за развитие на селските райони (ЕЗФРСР), а останалите 25% - от националния бюджет.Миналата седмица 2 582 биопроизводители получиха близо 34,5 млн. лв. (34 498 247 лв.) по мярка 11 „Биологично земеделие“ от ПРСР 2014-2020 г. Общо до момента по мярката за кампания 2018 са изплатени 43 421 767 лв.", "date": "2019.06.20", "title": "ДФЗ: Биопроизводителите получиха още 9 млн. лв."}
