{"url": "http://www.novinite.bg/articles/152065/Vavejdat-trimesechna-vinetka-ot-1-yanuari-shte-struva-54-lv", "text": "Въвежда се тримесечна винетка за леки автомобили под 3.5 тона от 1 януари 2018 г. Това се предвижда в проект на постановление за изменение и допълнение в Наредбата за условията и реда за събиране на таксите за ползване на пътната инфраструктура по Закона за пътищата.С промените се определя и нов срок за действие на годишните винетки – една година от датата на купуване, а не както досега за календарна година, което ще важи за всички пътни превозни средства (ППС), независимо от категорията и държавата на регистрация. Това съобщиха от пресцентъра на МРРБ.Цената на новата тримесечна винетка ще е 54 лв. Тя е определена от Института за икономически изследвания към Българската академия на науките, която изготви „Анализ за изчисляване и определяне на размера на тримесечна винетна такса за ППС от Категория 3, както и оценка на приходите от винетни такси“ по поръчка на Агенция „Пътна инфраструктура“.В изготвения и приет от АПИ анализ, определянето на цената на тримесечната винетка е осъществено, чрез принципа на пропорционалност, т.е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена. Така получената референтна стойност за ден при тримесечна винетка е определена цената на тримесечната винетка за леки автомобили в размер на 54 лв. или 28 евро.Цените на останалите винетни стикери за леки автомобили се запазват. Годишната винетка за леки автомобили ще струва 97 лв., а месечната 30 лв. Седмичната ще се таксува по 15 лв.Проектът на постановление за изменение и допълнение в Наредбата за условията и реда за събиране на таксите за ползване на пътната инфраструктура по Закона за пътищата може да бъде видян в Портала за обществени консултации, както и на сайта на МРРБ.", "date": "2017.11.01", "title": "Въвеждат тримесечна винетка от 1 януари, ще струва 54 лв."}
{"url": "http://www.novinite.bg/articles/152081/Ucheni-Na-praznika-si-sme-gnevni-i-tajni-iskame-normalna-darjava", "text": "В Деня на българските будители на 1 ноември 2017г., синдикатите на учените и работещите в областта на науката от Селскостопанската академия и Академията на науките БАН излязоха на протестен митинг шествие. Шествието поднесе венци в знак на признателност пред паметника на Васил Левски и Св. Св. Кирил и Методий и ще връчи декларации в Министерството на финансите, Министерски съвет и Народното събрание. В декларациите се посочва, че 10 години няма никакво движение по отношение на заплатите и парите за наука. С тях се иска 5-6% от БВП да отиват за национални програми и стратегии за развитие на науката, както и 75 млн. лева за догодина за научни изследвания, за да може заплатите да се изравнят със средната заплата в България. Ако държавата не увеличи парите за наука, ще има серия от протести.\"В България за науката няма никакво внимание – нито от политици, нито от управляващи, което се вижда от бюджета, който са предвидили управляващите за следващата година. Десета поредна година учените и всички научни работници не получават достойно възнаграждение за работата си\", коментира Валентина Васильонова – зам.председател на Федерацията на синдикатите от земеделието към КНСБ.\r\n\r\n\r\n\r\n", "date": "2017.11.01", "title": "Учени: На празника си сме гневни и тъжни, искаме нормална държава"}
{"url": "http://www.novinite.bg/articles/152112/Balgariya-se-srina-s-11-mesta-v-prestijna-biznes-klasaciya", "text": "Жестоко пропадане - това е оценката за бизнес климата в България в новия доклад Doing Busines 2018 (\"Да правиш бизнес\") на Световната банка. Страната ни се е сринала с 11 стъпала до 50-о място в редовната класация, която показва на инвеститорите кои са най-уредените и дружелюбни икономики на планетата, където си заслужава да влагат парите си. И както се вижда ясно в проучването, днешна България определено не е сред оазисите за правене на бизнес - въпреки че управляващите непрекъснато твърдят обратното.Най-добрите места за инвестиране са Нова Зеландия, Сингапур и Дания, а на дъното са Венецуела, Еритрея и Сомалия.Страната ни не само изостава от другите в ЕС, тя вече диша праха на повечето балкански страни. Македония например заема завидното 11-о място. Сърбия, Косово, Черна гора също са по-напред, както и Румъния, която е 45-а, пише в. \"Сега\".В Doing Busines България се представя традиционно зле по няколко показателя. Сред тях е присъединяването към електромрежата. В новото издание обаче положението е направо трагично - страната ни е пропаднала с 37 позиции и е 141-ва между 190 държави, намирайки се в компанията на Того, Палау и Монголия. Вместо да се улеснява, прокарването на ток и узаконяването на електромери у нас става все по-бавно и по-скъпо, сочи докладът на Световната банка. Средното време за уреждане на формалностите за година се е удвоило - от 130 до 262 дни.Влошаване има и в условията за регистриране на фирма и започване на дейност. България вече е 95-а по показателя \"стартиране на бизнес\", докато миналата година бе 82-ра. Славим се като държава с ниски данъци, но плащането им не е никак лесно. Това често оплакване на фирмите, работещи у нас, се потвърждава от доклада, в който страната ни е пропаднала със седем стъпала на 90-о място заради тромавите и гълтащи време процедури за изпълнение на задълженията на компаниите към бюджета.По-прилично е представянето на България при регистрирането на собственост (67-а позиция), при снабдяването със строителни разрешителни (51) и при уреждането на неплатежоспособност - на 50-о място.Единствените показатели, по които класирането е добро, са \"защита на дребните акционери\" и \"външна търговия\" - страната ни заема съответно 24-то и 21-во място.Doing Busines всъщност разкрива големия проблем - в България просто липсват сериозни подобрения и улеснения в бизнес средата. И докато ние тъпчем на място и залагаме само на гръмки обещания от страна на управляващите, други правят реформи и ни изпреварват. През последната година правителствата в 119 страни са направили 264 реформи за подобряване на бизнес климата - с цел да привличат инвестиции, да улеснят създаването на работни места и т.н., сочи проучването. България обаче не е сред реформаторите.", "date": "2017.11.01", "title": "България се срина с 11 места в престижна бизнес класация"}
{"url": "http://www.novinite.bg/articles/152117/Yunion-Ivkoni-Tazi-godina-nyamame-vlyazal-v-sila-akt-za-narushenie", "text": "\"От началото на годината до този момент на „Юнион Ивкони” е съставен един акт за нарушение, който е обжалвал пред съда и все още не е влязъл в сила\", съобщиха от фирмата. Заместник-министърът на транспорта Ангел Попов съобщи, че само за тази година фирмата-превозвач е била глобена 28 пъти за същото нарушение. \"Съставени са 28 акта - 2 на юридическо лице и 26 на физическо лице\", съобщи Попов. „Нямаме и не можем да имаме информация за това дали тахографският лист на катастрофиралия автобус на магистрала „Тракия” е правилно попълнен и валидиран от шофьора, защото курсът не е завършил и цялата информация за него е в следствието”, съобщиха още „Юнион Ивкони”. ", "date": "2017.11.01", "title": "„Юнион Ивкони”: Тази година нямаме влязъл в сила акт за нарушение"}
{"url": "http://www.novinite.bg/articles/152088/Madrostta-da-pochitame-buditelite-si", "text": "Денят на народните будители винаги минава някак почти незабелязано, отчитаме го мимоходом, с полу внимание. Той не е неработен ден и често се възприема повече като някакъв училищен и читалищен празник. А това не е така. Денят на народните будители е уникален по характер и идея празник. Уникален за Европа, а може би и за света. Концепцията да имаме отделен ден, в който да отдаваме почит на народните будители е плод на мъдростта на българския народ, който е разбрал, че има нужда и смисъл да бъде благодарен и да бъде признателен. Това не е ден какъвто имат много други държави - на почит на онези, дали живота си в борбата за родината. България също има такъв празник и той не е 1 ноември. Денят на будителите е запазен само за онези, и мъртви, и живи, които са допринесли или продължават да допринасят към това българският народ да бъде осъзнат, активен, търсещ, буден. Това са безброй много исторически личности - просветители, книжовници, революционери, но и много герои на днешния ден - учители, писатели, журналисти, общественици. Българският народ е бил достатъчно мъдър, за да признае противоречивата си народопсихология. Бил е достатъчно честен, за да отчете, че има проблема през голяма част от историческата си съдба да проспива верните решения, навременните действия и нужната нагласа на ума и духа. И за да може да успее са му били нужни винаги хора по-будни от останалите, които да го увлекат и да му покажат верния път - към себе си и напред. Българският народ знае, че тези хора винаги са играели ключова роля в съдбата му и заслужават да бъдат почетени. Затова 1 ноември не е празник като другите. Не отбелязваме делото на един човек или паметно историческо събитие. Денят на народните будители е един от най-\"общите\" празници. В него няма егоизъм, амбиция, лично величие. Той е почит към хората, посветили се на другите, на народа си - да му помагат, да му отварят очите за истината, да го извеждат на светло. Фактът, че имаме такъв празник, говори много. Означава, че не сме загубили способността си да сме честни, да признаваме, че имаме нужда от помощ и да сме благодарни на хората, които ни я дават. От такава искреност имаме нужда днес, защото залисани да се справяме поединично, понякога забравяме, че всъщност не сме сами. Будителите са светлото сърце на българския дух и те заслужават този ден. Ние пък заслужаваме да бъдем част от тяхната кауза, защото тя ще изведе всички ни до една по-добра и по-успешна България.", "date": "2017.11.01", "title": "Мъдростта да почитаме будителите си"}
{"url": "http://www.novinite.bg/articles/152114/Facebook-raboti-za-po-strogi-standarti-za-politicheska-reklama", "text": "След като през миналата седмица микроблог социалната мрежа Twitter оповести, че ще въведе по-строги изисквания за политическа реклама – ще дава повече информация кой е рекламодателят, Facebook обяви подобна инициатива. В пост, публикуван на личния му профил, създателят на Facebook Марк Зукърбърг обясни, че затяга правилата относно рекламата и конкретно политическата реклама. Той посочи, че съвсем скоро ще започнат тестове на инструмент, с който всеки, който посети страница във Facebook, ще вижда какви реклами се управляват от страницата. За политическите реклами пък ще бъде създаден архив, в който ще се вижда коя реклама на кого и кой е платил за нея. Целта е това да стане догодина.Освен това Facebook ще иска от субектите, пускащи политическа реклама, да подадат повече информация за себе си и да казват кой плаща за рекламата. Зукърбърг обяви и, че екипът му работи върху алгоритъм, който да разпознава политическата реклама и да я третира като спам, ако пускащият я не спазва новите стандарти в социалната мрежа.\r\n", "date": "2017.11.01", "title": "Facebook работи за по-строги стандарти за политическа реклама"}
{"url": "http://www.novinite.bg/articles/152089/Zadarjani-sa-tabletki-za-polova-mosht-na-Dunav-most-2", "text": "\r\nМобилен митнически екип от  задържа 980 блистера  -  при проверка в района на \"\" Видин - Калафат, предава БНТ. \r\nТаблетките са открити в товарен камион с турска регистрация, пътуващ от  към Западна Европа. Хапчетата били укрити на пачки от блистери, натъпкани в фабрични двете странични кухини на кабината на камиона.\r\n\r\nОбщото им количество е 980 блистера или 5880 таблетки. Препаратът се използва за стимулиране на половата активност и се продава свободно в , а общата стойност на пратката по цени на дребно там е около 5000 евро.\r\n", "date": "2017.11.01", "title": "Задържани са таблетки за полова мощ на \"Дунав мост 2\""}
{"url": "http://www.novinite.bg/articles/152077/Polzite-i-vredite-ot-veganstvoto", "text": "Световният ден на веганите се отбелязва от 1994 г. по инициатива на председателката на британското Веганско общество Луис Уолис, с цел да се популяризира веганството като начин на живот, предаде Дарик. И макар ползите за здравето от безмесното хранене да са доста, британска диетоложка, цитирана от в. \"Дейли експрес\", използва случая, за да припомни вредите от лишаването от животински продукти. Нарастващата популярност на веганството напоследък може да се обясни с екологични и здравословни причини, както и с примера на знаменитости като Натали Портман и Джаред Лето. Редица проучвания утвърждават ползите от безмесното хранене - отслабване, повишена енергия, по-добро сърдечно здраве, по-нисък риск от рак, по-добър сън, сияйна кожа. Британската диетоложка Касандра Барнс обаче напомня, че лишаването от мляко, месо и други животински продукти може да навреди на здравето. Специалистката обяснява, че внезапните промени в храненето могат да причинят краткотрайна загуба на коса. От приспособяването на организма към меню, което не съдържа богатите на протеини месо и риба, страдат космените фоликули.Друг риск, свързан с веганския начин на хранене, е недостигът на витамин В12 и калций заради липсата в менюто на продукти като мляко и сирене. Витамин В12 е важен за здрава имунна система, а калцият - за доброто здраве на костите и зъбите. Хората, които не консумират млечни продукти, могат да си набавят въпросните вещества от тофу, спанак и кейл. ", "date": "2017.11.01", "title": "Ползите и вредите от веганството"}
{"url": "http://www.novinite.bg/articles/152071/Moshten-AI-brani-vsyako-vklyuchvane-vav-Facebook", "text": "Kак се гарантира безопасността на обитателите в сграда, в която влизат 2 милиарда души всеки ден? Така би звучал въпросът, ако Facebook беше физическо пространство…Най-популярната социална мрежа има по 2 милиарда логвания на ден и като такава е обект на нездравия интерес на стотици хакери, уеб измамници и всякакви други субекти, мотивирани от финансови подбуди да злоупотребяват с данните на потребителите.Механизми за самообучаващи се системи с изкуствен интелект (AI) постоянно „тренират” как да предпазват потребителите, разкри Лесли Смит, инженер по сигурността към Facebook, на семинар тази сутрин в рамките на Четвъртия регионален форум по киберсигурност и киберпрестъпност за държавите от Югоизточна Европа, организиран от Международната академия за обучение по киберразследвания, ГДБОП и IDC България.По думите на Лесли Смит, най-често срещаните проблеми със защитата в социалната мрежа са:За да попречат на подобни нападения, AI системите на социалната мрежа са изградили сложен механизъм за засичане на нередности. В неговата основа е следенето за подозрително поведение.„Ако е налице многократно въвеждане на грешна парола, значи нещо не е наред”, казва Смит. Тогава се проверява историята на логванията, IP адресите им, локациите. Но това може да се окаже недостаъчно.„Ако обичайно се логвате в своя Facebook профил от София, но един ден се включите от Йоханесбург, има два варианта – или пътувате, или някой е отвлякъл профила ви”, каза още Смит. В подобни ситуации се изисква и допълнителна автентификация.Всичко това създава чудовищно натоварване за социалната мрежа. „Ние трябва да правим това за всеки потребител – при това бързо, неусетно за потребителя”, каза специалистът на Facebook. При 2 милиарда логвания на ден става дума за колосално количество изчислителна дейност.Задачата се усложнява допълнително от намесата на технологии, които мнозина нормално използват онлайн: роуминг, използване на проксита и анонимизатори, VPN мрежи и др.Своевременно екипът по защитата във Facebook продължава да работи усърдно по усъвършенстване на функциите за проверка на идентичността на потребителите. Така например, един от механизмите изисква от логнатия потребител да разпознае приятели от снимка, качена по-рано. Ако профилът е „отвлечен” и се използва неправомерно от хакер, това ще е голямо затруднение за него. „Той трябва да познава добре всичките ви приятели от целия списък”, обясни Смит.Друг механизъм пък предвижда Facebook да запита потребителя с кого от приятелите е чатил през последните 2 седмици, предлагайки списък на предполагаемите приятели, с които е общувано. Предполага се, че ако профилът е отвлечен, хакерът не би могъл да отговори на подобен въпрос.Същите мерки за сигурност, които се разработват за facebook.com, са приложими и валидни и за месинджъра на Facebook, увери Лесли Смит. „Това значи, че ако даден линк е разпознат като фишинг атака, например, той не би трябвало да мине през месинджъра”, допълни тя.", "date": "2017.11.01", "title": "Мощен AI брани всяко включване във Facebook"}
{"url": "http://www.novinite.bg/articles/152051/Dneven-horoskop-za-1-noemvri", "text": "\r\n\r\nДнес ще се държите малко странно с хората около вас и някои от тях може да го приемат като злоба от ваша страна, но бързо ще разберат, че това всъщност не е вярно и ще ви простят.\r\n\r\nДнес умствената ви енергия е изключително силна и ще ви хрумнат много нови и гениални идеи. В състояние сте да се справите с почти всичко днес. Споделете какво мислите с тези около вас, може да има някой, който да може да ви помогне.\r\n\r\nДнес ще бъдете изненадани от обаждане или и-мейл от член на семейството ви. Ще става въпрос за нещо, което напълно сте забравили. Може да е нещо безобидно, като забравен рожден ден, например. Но може и да бъде сериозно.\r\nАко сте представител на някой от останалите зодиакални знаци, можете да намерите своя дневен хороскоп .\r\n", "date": "2017.11.01", "title": "Дневен хороскоп за 1 ноември"}
{"url": "http://www.novinite.bg/articles/152067/Osadiha-taksimetrov-shofor", "text": "46-годишен таксиметров шофьор ще трябва да положи 100 часа безвъзмезден труд в полза на обществото, след като беше осъден заради фалшив документ за платени данъци, предаде Нова телелвизия. Съгласно закона, за да получат индивидуални разрешения за таксиметров превоз, шофьорите не трябва да имат задължения към държавата.От прокуратурата са установили, че през 2017 година няколко таксиметрови шофьори, работещи на територията на Казанлък са подали в общината неистински удостоверения за липса на задължения към НАП. Районният съд в Казанлък вече е одобрил споразумение между 46-годишният Цанко К. и прокуратурата, съгласно което той ще бъде наказан с \"пробация\" за срок от една година и шест месеца и безвъзмезден труд в полза на обществото от 100 часа в рамките на една година и шест месеца.Районна прокуратура в Казанлък ръководи разследването по още 10 досъдебни производства за ползване на неистински документи за платени данъци пред Община Казанлък от таксиметрови шофьори.  ", "date": "2017.11.01", "title": "Осъдиха таксиметров шофьор"}
{"url": "http://www.novinite.bg/articles/152092/Sony-napravi-po-istinski-robota-kuche-Aibo", "text": "Новият модел на робота куче Aibo е по-жив и мил от своя предшественик, пуснат от Sony в далечната 1999 г. В допълнение, умната машинка предлага разширени функционални възможности.По думите на японския производител, Aibo е призван да бъде компаньон на възрастни хора и деца, а не домашен цифров помощник от рода на устройствата, предлагани от някои други технологични компании.Aibo може да отговаря на гласови команди, да размахва опашка, да прави трикчета и да изразява емоции с помощта на своите OLED очи. За свързване към интернет са предвидени безжични Wi-Fi и LTE връзки.Облачна услуга на Sony, базирана на изкуствен интелект, анализира всичко, което вижда и чува роботът-куче. Освен това услугата позволява на Aibo да обменя опит с други роботи.Sony вече приема предварителни поръчки за Aibo от клиенти в Япония, а продажбите на робота ще започнат на 11 януари 2018 г. на цена от 1740 долара, заедно с абонамент от $26 на месец за достъп до облачната услуга и зареждане на нови функции.", "date": "2017.11.01", "title": "Sony направи по-истински робота куче Aibo"}
{"url": "http://www.novinite.bg/articles/152080/10-deca-v-bolnica-sled-parti-za-Helouin", "text": "Десет деца на 7 и 8 години са настанени в ямблската болница \"Св. Пантелеймон\" с хранително отравяне, съобщава БТА, позовавайки се на директора на лечебното заведение д-р Панайот Диманов.Децата са от първи и втори клас на ОУ \"Петко Р. Славейков\" в Ямбол. Във вторник в училището те са обядвали шницел и крем, но същата храна са консумирали 180 ученици, а отравянето е само сред първи и втори клас.Децата обаче са имали и парти за Хелоуин където е имало различно лакомства. Регионалната здравна инспекция и Областната дирекция по безопасност на храните вече проверяват столовата на учебното заведение, за да установят дали там е източникът на заразата.От болницата съобщиха, че децата имат стафилококова хранителна интоксикация, но състоянието им се подобрява. ", "date": "2017.11.01", "title": "10 деца - в болница след парти за Хелоуин"}
{"url": "http://www.novinite.bg/articles/152096/Parlamentat-ne-prie-ideyata-za-zadaljitelna-ohrana-v-klinikite", "text": "Народното събрание отхвърли предложението на БСП да има охрана във всяка болница, която да гарантира, че лекари и пациенти няма да стават жертва на побои. Промените в закона лечебните заведения не бяха приети със 72 гласа \"за\", 44 \"против\" и 52 \"въздържал се\". Припомняме, че идеята бе отхвърлена и от Комисията по здравеопазване и тази за вътрешна сигурност. Макар че действащото законодателство предвижда сериозно наказание за биячи на медици, се оказва, че нападателите са много, но осъдени малко. През тази година едва четирима са получили присъди за нападение над лекари – двама условни, а други двама са били глобени.Статистиката показва, че през 2015 г. са образувани 4 досъдебни производства, осъдено е 1 лице - да заплати глоба. През 2016 г. са образувани 2 досъдебни производства. \"Червените\" искаха здравното министерство и МВР да изработят съвместна наредба, която да регулира охраната в болниците. По време на дебатите от левицата бяха категорични, че трябва да се сложи край на негативната тенденция медиците, особено от спешна помощ, да бъдат нападани, което води до напрежение в обществото.\r\n \r\n\r\n\r\n\r\n", "date": "2017.11.01", "title": "Парламентът не прие идеята за задължителна охрана в клиниките"}
{"url": "http://www.novinite.bg/articles/152118/Nejmar-se-maskira-kato-Jokera-za-Helouin", "text": "Звездата на ПСЖ Неймар помогна с едно попадение на тима си за победата с 5:0 над Андерлехт в Шампионската лига и се отдаде на забавления. Бразилският ас отпразнува католическия празник Хелоуин веднага след двубоя на \"Парк де Пренс\". Най-скъпият футболист в историята впечатли с костюма и маскировката си. Ней се направи на Жокера, изигран от Джаред Лето в хитовия филм \"Отряд самоубийци\" (\"Suicide squad\").Бразилецът боядиса косата си зелена, сложи огромен ланец и извади няколко жокера от ръкава си, за да създаде впечатлението, че наистина прилича на популярния злодей. На партито се появи и приятелка на Ней, облечена като Харли Куин. Там бе и Дани Алвеш със странен бял костюм и дълга бяла коса, типични за екстравагантния му стил. Сестрата на бразилския нападател Рафаела също празнуваше с него.", "date": "2017.11.01", "title": "Неймар се маскира като Жокера за Хелоуин"}
{"url": "http://www.novinite.bg/articles/152060/Po-moldovsko-radio-tragna-programata-Balgarski-chas-na-BNR", "text": "В Деня на народните будители в ефира на молдовското радио „Албена“ в гр. Тараклия, център на българската общност в Молдова, започва излъчване едночасово предаване на БНР - „Български час“.Предаването е с културна, историческа, познавателна и музикално–образователна тематика. За сайта на медията ще бъдат предоставени още драматургични произведения, детски, младежки предавания и радиоенциклопедии. В района на гр. Тараклия живеят около 200 000 души, по-голямата част от тях потомци на преселили се от преди близо два века българи, или т.нар. бесарабски българи.В Тараклия се намира единствения извън страната ни Български университет, а български език се изучава във всички училища в района. Разположението на предавателните мощности осигурява възможности за приемане на програмата на БНР и в Украйна, където има още по-голяма маса компактно българско население.БНР вече подава програми и за българите в Западните покрайнини.Според подписано споразумение с Радиотелевизионен център „Цариброд“ още хиляди наши сънародници отвъд границата имат възможност да слушат „Седмицата на бързи обороти“ на програма „Хоризонт“, както и хумористични, детски и музикални формати, осигурени от програма „Христо Ботев“.В момента се конкретизира споразумение за предоставяне на информация и за предавания на „Радио-телевизия Войводина“ (РТВ) в Нови Сад. За българите в района БНР ще подготвят програмни формати, които да подпомогнат работата на журналистите в медията.БНР поднови и участието си в предаванията за една от големите български общности отвъд океана – в Торонто, Канада, чрез предоставянето на музика и актуални предавания за радиостнациите, имащи предавания на български език.", "date": "2017.11.01", "title": "По молдовско радио тръгна програмата Български час на БНР"}
{"url": "http://www.novinite.bg/articles/152076/Princ-Hari-i-priyatelkata-mu-sa-dalechni-bratovchedi", "text": "Британският принц Хари и приятелката му – американската актриса Меган Маркъл са далечни братовчеди. Това показва проучване на британското издание „Дейли мейл”.Връзката на Меган Маркъл с кралското семейство идва от страна на семейството на баща й Томас. Пред XV век  Един от неговите предци – Ралф Боуз бил висш служител в графството Даръм Ралф Боуз.Внукът на Ралф Боуз - Кристофър Хъсли заминава за Америка през 1632 година и става един от основателите на Нантъкет, Масачузетс. Той е един от предците на бащата на Меган Маркъл.В Англия обаче остават другите наследници на Ралф Боуз. През 1767 година Мери Боуз се омъжва за Джон Лайън, графът на Стратмор и Кингхорн, който добавя Боуз към фамилното си име, за да може да наследи семейното имение.Пет поколения по-късно Елизабет Боуз-Лайън става жена на крал Джордж VI, а нейната най-голяма дъщеря е кралица Елизабет Втора.  ", "date": "2017.11.01", "title": "Принц Хари и приятелката му са далечни братовчеди"}
{"url": "http://www.novinite.bg/articles/152116/Otkriha-rachna-granata-do-blok-v-Kardjali", "text": "\r\nОткриха ръчна граната в близост до жилищен блок в Кърджали, съобщи БНР.\r\nСигналът за боеприпаса е подаден късно във вторник вечерта (31 октомври срещу 1 ноември) на спешния телефон 112.\r\nРайонът е отцепен от полиция и в зоната на безопасност е организирана непрекъсната охрана. Очаква се сапьори да обезвредят гранатата.\r\n", "date": "2017.11.01", "title": "Откриха ръчна граната до блок в Кърджали"}
{"url": "http://www.novinite.bg/articles/152104/Zadarjaha-maj-za-bludstvo", "text": "Мъж е задържан заради блудство с малолетно момче в Шумен, предаде Дарик.От Апелативна прокуратура потвърдиха за инцидента и посочиха, че извършителят е в ареста със 72-часова мярка за неотклонение. Инцидентът станал във вилната зона край квартал \"Боян Българанов\" в града. Там си играели няколко момчета. При тях дошъл 34-годишен мъж, познат на едно от децата. Той му предложил да го закара до града, а после се върнал при останалите край вилите деца.  Предложил им да се почерпят, но за целта трябва да намерят чаши. Затова взел едно от тях и тръгнали към близка постройка под претекст да потърсят чаши.  На усамотено място той обаче започнал да блудства с 12-годишното момче. След инцидента детето се прибрало вкъщи и разказало за случката на родителите си.Малко след това насилникът е намерен и задържан.  ", "date": "2017.11.01", "title": "Задържаха мъж за блудство"}
{"url": "http://www.novinite.bg/articles/152048/Listata-na-morkovite-kriyat-nepodozirani-valshebstva", "text": "Листата на морковите творят неподозирани вълшебства с организма и могат да бъдат чудесно допълнение към здравословното ни меню, убедени са експертите, информира Дарик. В ерата на супермаркетите някои от нас са забравили как изглежда истинския морков, тъй като на щандовете липсва зелената част на зеленчука, която в повечето случаи изхвърляме, ако е налична.За да сте сигурни в полезните свойства на листата, трябва да сте убедени, че морковите не са третирани с химикали. За целта ги купувайте от производители.Зелената част на моркова спомагат за добрата работа на бъбреците. Те са добър източник на витамин К и източник на хлорофил, който помага за пречистването на кръвта и надбъбречните жлези. Освен това съдържат калий, който понижава кръвното налягане и помага в борбата с остеопорозата.Листата на морковите можем да добавяме заедно с магданоз в супите и ястията, но е най-добре да се консумират сурови в салати, фрешове и смутита. Те се комбинират прекрасно със зелена салата, спанак, киноа и коденолодните зеленчуци.", "date": "2017.11.01", "title": "Листата на морковите крият неподозирани вълшебства"}
{"url": "http://www.novinite.bg/articles/152132/Yuventus-praznuva-120-godini-velichie", "text": "На днешния ден един от най-великите клубове в историята на футбола - Ювентус, празнува своята 120-а годишнина! Торинският гранд е основан на 1 ноември 1897 година от група студенти, а останалото е история - 33 титли на Италия, 12 Купи на страната и 7 Суперкупи на Италия. \"Старата госпожа\" е абсолютен рекордьор по трофеи и в трите надпревари. \"Бианконерите\" имат и две Шампионски лиги/КЕШ, една Купа на носителите на национални купи, три Купи на УЕФА, две Суперкупи на Европа, две Интерконтинентални купи и един трофей от вече несъществуващия турнир \"Интертото\". \"Бианконерите\" ще отпразнуват годишнината си с куп различни инициативи, а точно в 12 часа днес в официалния онлайн магазин на клуба ще бъде пусната юбилейна фланелка на тима. Интересен факт е, че от нея са произведени само 1897 бройки.Юве поздрави всички свързани с клуба за годишнината и почете всички легенди, които са изгадили името на торинския гранд през 120-годишната му история. ", "date": "2017.11.01", "title": "Ювентус празнува 120 години величие!"}
{"url": "http://www.novinite.bg/articles/152107/Bolestta-na-Alchajmer-moje-bi-e-zarazna", "text": "Учените откриха нови доказателства за това, че болестта на Алцхаймер може да бъде заразна. Дори има съмнения, че може да се разпространява чрез кръвопреливане, пише в статия, публикувана в Molecular Psychiatry. „Доказахме, че „възбудител“ на болестта на Алцхаймер може да бъдат единични частици бета-амилоид,свободно плуващи в кръвта. Когато съединихме кръвоносните системи на две мишки, този белтък успя да проникне в мозъка на втория гризач и да задвижи процеса на дегенерация на нервната тъкан“, обяснява д-р Сун от университета британска Колумбия във Ванкувър, Канада.През септември 2015 година учените от Великобритания изясниха, изучавайки мозъка на починали от „луда крава“, че болестта на Алцхаймер на пракитка може да се предава от един човек на друг в резултат на „заразяване“ на нервните тъкани с чужди приони* (съкращение от протеинна инфекциозна частица), припомня РИА Новости. Прионите са съвкупност от объркани и неправилно събрани белтъчни молекули, които се натрупват в нервните клетки на болни хора и, както се оказва, са способни да стимулират появата на група бета-амилоид в невроните на здрави хора при попадането им в кръвта и мозъка. Това за първи път поставя медиците пред факта, че болестта на Алцхаймер може да бъде заразна. Преносител и източник на прионите моеж да бъдат някои болествотворни бактерии. Освен това биолозите са открили, че прионите могат да бъдат част от имунната система, защитаваща клетките от микроби и други патогени. Сун и колегите му потвърждават, че болестта на Алцхаймер може да е заразна и да се разпространи не само при консумирането на заразени тъкани на мозъка или при инжекции с хормон на ръста, извлечени от хипофизата, но и при обикновено преливане на кръв.\r\n\r\n\r\n\r\n\r\n", "date": "2017.11.01", "title": "Болестта на Алцхаймер може би е заразна"}
{"url": "http://www.novinite.bg/articles/152139/Prokuraturata-protestira-nad-170-obshtinski-zapovedi", "text": "\r\nПрокуратурата протестира 173 незаконосъобразни  на общински кметове, за учредяване на право на строеж, на надстрояване или на пристрояване върху общински имоти.Върховната административна прокуратура разкри множество случаи на общински наредби с незаконосъобразни норми. Наредбите са приети от общински съвети и с тях се допуска да се учредява право на строеж, на надстрояване или пристрояване на сгради само със заповед от кмета на общината, без решение на общинския съвет.\r\nОсвен това тези норми позволяват на кметовете издават заповед или анекс при промяна в обема и параметрите на тези права за пристрояване.Това е в разрез с чл.37 и чл.38 от Закона за общинската собственост. Според закона решението на общинския съвет е условие за извършване на разпоредителните действия в тази посока, доуточняват от държавното обвинение.\r\nЗаради това от ВАП проверява законността, при която от териториалните прокуратури са издирени конкретни  на общински кметове, издадени след началото на януари 2015 г.Най-много протестирани  са разкрити в община Добрич - 27 бр., Перник - 25 бр. и Столична община - 16 бр.Разкрити са и  в общините Девин, Шумен, Кърджали, Гърмен и др.\r\n173 от 1191 проверени акта ще се оспорят пред съда.В този брой се включват и незаконосъобразни разпоредби в подзаконови актове, действащи на териториите на общините, като някои от тях са установени от ВАП в предходен момент.Ползотворният ефект от проверката представлява отстраняване на случаите на незаконосъобразно разпореждане с общинска собственост без решение на общински съвет.\r\n", "date": "2017.11.01", "title": "Прокуратурата протестира над 170 общински заповеди"}
{"url": "http://www.novinite.bg/articles/152105/Sazdadoha-kafe-ot-maslini", "text": "Турски предприемачи създадоха кафе от маслини.Те са открили начин да произвеждат маслинено кафе, при това без ферментация, при ниска температура и като се запазват полезните вещества в плода.\"Това е първото в света кафе от маслина. То има хубав вкус, както и много лечебни свойства\", каза директорът на компанията, пише БТА.Той допълни, че няма никакви възрастови ограничения за употребата му, като напитката е подходяща дори за бебета.Кафето от маслина е богато на антиоксиданти и съдържа олеуропеин - вещество, което подпомага обновяването на клетките.Новият продукт скоро ще е и на пазара. ", "date": "2017.11.01", "title": "Създадоха кафе от маслини"}
{"url": "http://www.novinite.bg/articles/152142/Merkel-ostava-naj-vliyatelnata-jena-v-sveta", "text": "\r\nНейният имидж може да понесе удар след неотдавнашните германски избори, в които тя спечели четвърти мандат като канцлер с отслабена власт, но Ангела  остава най-влиятелната  в света, според \"Форбс\".\r\n е оглавила класацията на авторитетното американско списание на 100-те най-влиятелни жени в света за седма поредна година и общо за 12-и път.\r\nБританският премиер Тереза Мей е на второ място въпреки трудната година.\r\nМей е последвана в класацията от филантропа Мелинда Гейтс, съпруга на Бил Гейтс и съпредседател на фондация \"Бил и Мелинда Гейтс\", Шерил Сандберг, която е главен оперативен директор на \"Фейсбук\", и Мари Бара, която е изпълнителен директор на американския автомобилен гигант \"Дженерал мотърс\".\r\nИмената в списъка са милионери, бизнесмени, хора от областта на финансите, медиите, политиката, технологиите, неправителствените организации, филантропи. Заедно жените в класацията влияят пряко върху повече от 3 млрд. души, изтъква Мойра Форбс, която е изпълнителен вицепрезидент на \"Форбс медия\".\r\n\"Независимо дали става дума за ръководене на водещи мултимилиардни компании, за управление на страни, за хора, преобразуващи индустрии, или задаване на дневния ред по критични проблеми на нашето време, колективно тези жени оставят траен отпечатък върху нашия \", посочва Мойра Форбс.\r\nПочти половината от жените в списъка са американки. Великобритания има осем представители, докато останалата част от Европа има 13 жени.\r\nЗа пръв път в класацията влизат Иванка Тръмп, която е на 19 място и е дъщеря и съветник на американския президент Доналд Тръмп, Ники Хейли, която е на 43 място и е посланик на САЩ в ООН, актрисата Приянка Чопра, която е на 97 място и която също така е посланик на добра воля за \"Уницеф\".\r\nБившата първа дама на САЩ Мишел Обама е отпаднала от списъка, след като напусна Белия дом през миналата година. Хилари Клинтън, която е присъствала всяка година от началото на класацията през 2004 г., е паднала с 63 места, от второ през 2016 г. до 65-то място през 2017 г.\r\n", "date": "2017.11.01", "title": "Меркел остава най-влиятелната жена в света"}
{"url": "http://www.novinite.bg/articles/152040/Shindzo-Abe-be-preizbran-za-ministar-predsedatel-na-Yaponiya", "text": "Шиндзо Абе бе преизбран за министър-председател на Япония, след като досегашната управляваща коалиция на неговата Либерално-демократическа партия и партията Нова Комейто спечели внушителна победа на парламентарните избори на 22 октомври, предаде Ройтерс, цитиран от ДАРИК. Коалицията запазва \"супер-мнозинство\" от две трети в парламента, което й дава възможност да промени следвоенната пацифистка конституция.63-годишният Абе вероятно ще запази повечето досегашни министри в новия кабинет, посочва Ройтерс.Преди да посети Япония от 5 до 7 ноември, президентът на САЩ Доналд Тръмп каза на Абе, че Япония и Америка \"са стопроцентово заедно и че няма място за съмнения в японско американския съюз\". Двамата лидери са в близки лични отношения и се готвят да играят голф при предстоящото посещение на американския президент, добавя Ройтерс.", "date": "2017.11.01", "title": "Шиндзо Абе бе преизбран за министър-председател на Япония"}
{"url": "http://www.novinite.bg/articles/152059/244-djihadisti-sa-se-varnali-vav-Franciya", "text": "244 джихадисти са се върнали във Франция, предаде АП. Агенцията уточнява, че те са били за екстремистки ислямски групировки в Ирак и Сирия.Данните бяха изнесени от френския министър на вътрешните работи Жерар Колон. Той говори пред горната камара на френския парламент.От завърналите 244 джихадисти, 178 са мъже, а 66 са жени. Властите са разтревожени, че 58 младежи имат реален боен опит.Все пак 120 от мъжете и 14 от жените са в ареста.През последните години Франция преживя поредица от нападения. Най-кървавото беше срещу редакцията на сатиричното списание \"Шарли Ебдо\".Зад атентата стояха двама братя с реален боен опит в редиците на Ислямска държава.", "date": "2017.11.01", "title": "244 джихадисти са се върнали във Франция"}
{"url": "http://www.novinite.bg/articles/152058/Puchdemon-izbra-Barselona-pred-Bryuksel", "text": "Сваленият от власт премиер на Каталуния Карлес Пучдемон избра Барселона пред Брюксел, съобщи испанският в. \"Вангуардия\".Той се позовава на свои читатели, които забелязали политика на полет за столицата на Каталуния.Неотдавна Пучдемон заяви, че заради независимостта на родината си е готов да влезе в затвора.Бившият лидер на Каталуния обяви, че ще подкрепи регионалните избори на 21 декември.Срещу Пучдемон и близкото му обкръжение испанското правосъдие е повдигнало обвинения за подстрекателство към бунт, в резултат на което всеки от тях може да получи до 30 години затвор.", "date": "2017.11.01", "title": "Пучдемон избра Барселона пред Брюксел"}
{"url": "http://www.novinite.bg/articles/152064/Tovaren-korab-e-izcheznal-v-Cherno-more-kraj-Istanbul", "text": "Товарен кораб с около 10 души екипаж на борда е изчезнал от радарите в Черно море в близост до азиатската част на Истанбул, съобщава турската информационна агенция \"Доган\", цитирана от news.bgЗапочнала е операция по издирване.Турски служител на бреговата охрана коментира, че по информация на властите, корабът е изчезнал край брега на Силе.", "date": "2017.11.01", "title": "Товарен кораб е изчезнал в Черно море край Истанбул"}
{"url": "http://www.novinite.bg/articles/152045/Karvav-atentat-v-Nyu-Jork", "text": "Атентат с кола в Ню Йорк. Късно снощи (българско време) мъж навлезе с пикап в алея с пешеходци и колоездачи. С колата той успя да помете 20-ина души. От тях 8 загинаха, а 11 са ранени. Инцидентът стана в жлизост до мемориала на жертвите от атентата срещу Световния търговски център от 11 септември 2001 г. Сред ранените има и две деца. Те са пострадали, след като атентаторът се вряза и в училищен автобус,л предаде .Нападателят е задържан. Преди ареста той бе прострелян от полицията, ранен е в корема. Самоличността му е ясна. Това е 29-годишният Сайфуло Саипов от Узбекистан. Пребивавал е законно в САЩ, като е пристигнал през 2010 г. и е получил от властите разрешение да остане в страната.Очевидци разказали на полицията, че нападателят крещял \"Аллах акбар\", слизайки от пикапа. Началникът на полицията в Ню Йорк Джеймс О'Нийл заяви на пресконференция, че \"изявление, направено от заподозрения, когато слизал от автомобила си, както и обстоятелствата около нападението, накараха следователите да окачествят случилото се като \"терористичен акт\", предаде Нова ТВ.Губернаторът на щата Ню Йорк Андрю Куомо заяви, че заподозреният изглежда е действал сам. \"Няма доказателства за наличието на по-широк план\" за извършване на терористично нападение, посочи Куомо на пресконференция в Ню Йорк. Кметът Бил де Блазио нарече нападението \"подъл терористичен акт\".В хода на разследването стана ясно, че нападателят оставил бележка, в която твърдял, че действал от името на \"Ислямска държава\". Мъжът наел пикапа с реклама на американската компания \"Хоум депо\" /Home Depot/ около час преди нападението.Няколко часа след атентата президентът Доналд Тръмп заяви, че САЩ не трябва да позволяват на \"Ислямска държава\" да се завърне или да влезе в страната. \"Ние не трябва да позволим на ИД да се върне или да попадне на територията на САЩ, след като я разгромим в Близкия изток и другаде. Достатъчно!\", написа Тръмп в Twitter.Към 23:30 ч. българско време няма постъпила официална информация в българското посолство във Вашингтон и Генералното консулство в Ню Йорк за загинали или пострадали български граждани вследствие на инцидента в Ню Йорк, съобщиха от Министерството на външните работи, предаде бТВ.Български граждани, които желаят да получат актуална информация за обстановката или да подадат сигнал за техни близки, могат да го направят на дежурните телефони на посолството във Вашингтон: +1 202-387-5770 и Генералното консулство в Ню Йорк: +1 202 387 0174. ", "date": "2017.11.01", "title": "Кървав атентат в Ню Йорк"}
{"url": "http://www.novinite.bg/articles/152072/Helouin-hit-v-Ispaniya-Maskirovka-kato-Puchdemon", "text": "Комстюм и макиаж, който превръща всеки ентусиаст в бившия каталунски лидер Пучдемон, беше хита на вчерашния Хелоуин в Испания. Идеята е на модна къща за ексцентирчни костюми, където служителите са категорични, че костюмът на Пучдемон е най-ужасяващата маскировка за този Хелоуин, представя ДАРИК. Комплектът се състои от черно сако, панталон, бяла риза, вратовръзка, очила, перука с емблематичната прическа на Пучдемон, както и значка в цветовете на каталунския флаг. Всеки, който иска да се облече като най-коментирания испански политик, трябва да заплати около 39 евро.Оказва се, че ентусиасти има много – количествата от „ужасяващия костюм“ са почти изчерпани.", "date": "2017.11.01", "title": "Хелоуин хит в Испания: Маскировка като Пучдемон"}
{"url": "http://www.novinite.bg/articles/152086/Holandiya-provejda-referendum-za-sporen-zakon-za-podslushvane", "text": "Холандия ще проведе референдум за законодателство, което дава повече правомощия на службите да подслушват и следят.Това съобщава холандската новинарска агенция ANP, цитирана от news.bg Активисти, политици и медии искат да се блокира \"законът за подслушване\", който беше прокаран в парламента през юли. Законът позволява на агенциите тайно да събират информация от големи групи от хора.Холандското законодателство задължава правителството да проведе референдум, ако петиция с най-малко 300 000 подписа е внесена в избирателната комисия на страната.", "date": "2017.11.01", "title": "Холандия провежда референдум за спорен закон за подслушване"}
{"url": "http://www.novinite.bg/articles/152069/Vzriv-na-transformator-v-Indiya-vze-jertvi", "text": "Поне 14 души са загинали, а 17 са ранени при експлозията на трансформатор от електропреносната мрежа близо до град Джайпур, административен център на северозападния индийски щат Раджастан, съобщи китайската агенция Синхуа като се позова на местните власти, предаде БНТ.\r\nГолемият брой жертви се дължи на обстоятелството, че край трансформатора имало множество местни жители, които празнували сватба. При експлозията било разпръснато и горещо масло от трансформатора, от което мнозина получили сериозни изгаряния.\r\nПолицията разследва инцидента. Засега е установено, че трансформаторът е бил поставен преди 3 дни. Електроразпределителната компания обеща да изплати на семействата на загиналите по 1 милион рупии (около 16 000 долара).\r\n", "date": "2017.11.01", "title": "Взрив на трансформатор в Индия взе жертви"}
{"url": "http://www.novinite.bg/articles/152090/Medvedev-V-sveta-ne-tryabva-da-dominira-edna-valuta", "text": "В света не трябва да доминира една валута.Това обяви премиерът на Русия Дмитрий Медведев, цитиран от Ройтерс, предаде news.bg Той съобщи, че Русия и Китай обсъждат свързване на националните си системи за плащане. Медведев призова за по-балансирана световна финансова структура.Подчертавайки разпространението на китайската система за плащане UnionPay и усилията на Пекин да направи валутата си международна, Медведев подчерта на пресконференция в китайската столица, че Русия разработва своя система за плащане, известна като национална платежна карта \"Мир\".В момента се обсъжда дали карта \"Мир\" трябва да бъде свързана с китайските разплащателни системи, изтъкна той на пресконференция с китайския си колега Ли Къцян.Според него това би било \"добра перспектива\" и би довела до \"избягване на тези проблеми, които понякога се появяват, когато използвате американските платежни системи\", имайки предвид Visa и Mastercard.Русия започна да създава карта \"Мир\" след наложените от Запада санкции през 2014 г. по време на украинската криза. Системата се използва предимно в Русия.\"Мисля, че колкото повече финансови инструменти има в съвременния свят, толкова по-стабилна ще е глобалната финансова система\", категоричен руският премиер.", "date": "2017.11.01", "title": "Медведев: В света не трябва да доминира една валута"}
{"url": "http://www.novinite.bg/articles/152094/Ukrajna-vnese-v-OON-nova-rezolyuciya-za-pravata-na-choveka-v-Krim", "text": "От постоянното представителство на Украйна в ООН внесоха за разглеждане обновен проект на резолюция за нарушаване на правата на човека в Крим, съобщи Комерсант, цитиран от news.bgСпоред агенция «Укринформ» представител на дипломатическата мисия Олег Николенко \"целта е да бъдат обновени резолюциите, които са консолидация на поддръжката на Украйна за въпроса за деокупация на украинския полуостров\", а така се възобновява и работата на забранения в Русия Меджлис на кримско-татарския народ.По думите на Николенко, документът, чието гласуване е планирано в средата на ноември, вече е одобрен от 34 страни, които са се изявили като съавтори. Дипломатът не уточни кои са страните.Предишният проект на резолюцията бе внесен през октомври 2016 година. В него имаше подобни искания. Част от тях - например, обезпечаване работата на Меджлиса - през април Международният съд призова Русия да изпълни това искане. Единствено властите в Крим отхвърлиха настояването като сравниха Меджлиса с друга забранена в Русия организация - \"Ислямска държава\".", "date": "2017.11.01", "title": "Украйна внесе в ООН нова резолюция за правата на човека в Крим"}
{"url": "http://www.novinite.bg/articles/152101/Yujna-Koreya-nyama-da-priznae-KNDR-za-yadrena-darjava", "text": "Южна Корея никога няма да признае КНДР за ядрена държава. Сеул също никога няма да се стреми да се сдобие с ядрени оръжия.Това заяви южнокорейският президент Мун Дже-ин, докато в същото време Китай обеща да работи за ядрено разоръжаване на Корейския полуостров след разрешаването на разногласията с Южна Корея за противоракетния щит на САЩ, информира Ройтерс.Вчера стана ясно, че Китай и Южна Корея са разрешили дипломатическия спор във връзка с разположения от САЩ противоракетен щит на Корейския полуостров.Пред парламента Мун каза, че не може да има военни действия на Корейския полуостров без съгласието на Южна Корея, допълвайки, че правителство ще се стреми към мир на полуострова.\"Според съвместната декларация за ядрено разоръжаване на Северна Корея и Южна Корея ние не можем да толерираме или да признаем КНДР като ядрена държава. Ние също няма да създаваме ядрени оръжия или да притежаваме\", увери той.Китайското външно министерство обяви, че Пекин и Сеул ще продължат да използват дипломатически средства за разрешаване на проблемите на Корейския полуостров.", "date": "2017.11.01", "title": "Южна Корея няма да признае КНДР за ядрена държава"}
{"url": "http://www.novinite.bg/articles/152103/Franciya-otmeni-izvanrednoto-polojenie", "text": "След две години във Франция е отменено извънредното положение, съобщава БНТ.От днес започва да действа закон за вътрешната сигурност, който предвижда въвеждането на постоянни мерки за борба с тероризма.Извънредното положение беше въведено след атентатите от ноември 2015 г. в Париж. Тогава загинаха 130 души.\"Набелязахме ефективни мерки и и същевременно сложихме край на режима на извънредното положение\", каза френският президент Еманюел Макрон, който подписа новия закон. Сред мерките, които предвижда новият закон, е забраната за демонстрации, затваряне на храмове с предполагаема ислямистка пропаганда, електронно подслушване и следене, без да се изисква съдебна заповед.", "date": "2017.11.01", "title": "Франция отмени извънредното положение"}
{"url": "http://www.novinite.bg/articles/152078/Socialnite-mreji-otgovoriha-kak-Rusiya-e-povliyala-na-izborite-v-SASht", "text": "Представители на технологичните компании Фейсбук, Туитър и Гугъл се явиха пред американския Конгрес, за да дадат показания за разпространението на платени от Русия неверни или подвеждащи информации в техните платформи по време на президентските избори в САЩ миналата година, предадоха ДПА и Асошиейтед прес, цитирани от ДАРИК. Водещият адвокат на Фейсбук Колин Стреч призна пред подкомисия на правната комисия на Сената, че близо 126 милиона американци са били изложени на влиянието на пуснати от Русия публикации в социалната мрежа между януари 2015 и август 2017 г.Гугъл заяви, че свързаната с Кремъл Агенция за изследване на интернет е качила над 1100 видеоматериала в Ютюб, а Туитър каза, че е открила повече от 2700 профила, свързани с тази организация. Технологичната компания заяви също така, че установената в Санкт Петербург агенция е използвала инструменти за автоматични съобщения, за да разпространява туитове в платформата, а по време на изборите в нея са се появили 131 000 такива съобщения.Гугъл, Фейсбук и Туитър защитиха предприеманите от тях мерки за сигурност и обещаха, че ще положат повече усилия, за да спрат злоупотребата с техните платформи от чужди държави.Представители на трите компании ще дадат също така показания пред комисиите по разузнаванена Камарата на представителите и на Сената във връзка с разследванията на Конгреса за руска намеса в американските избори.", "date": "2017.11.01", "title": "Социалните мрежи отговориха как Русия е повлияла на изборите в САЩ"}
{"url": "http://www.novinite.bg/articles/152108/SASht-vodyat-tajna-diplomaciya-sas-Severna-Koreya-vapreki-Tramp", "text": "САЩ тайно провежда пряка дипломация със Северна Корея. Това обяви висш служител в Държавния департамент на САЩ, въпреки публичното настояване на американския президент Доналд Тръмп, че подобни разговори са загуба на време, съобщава \"Ройтерс\".Използвайки т. нар. \"нюйоркски канал\", Джоузеф Юн, американски преговарящ със Северна Корея, е бил в контакт с дипломати в мисията на Пхенян в ООН, уточнява служителят на Държавния департамент, в момент, когато размяната на войнствени обиди между Тръмп и севернокорейския вожд Ким Чен-ун подхрани страховете от военен конфликт.Въпреки че американският държавен секретар Рекс Тилърсън на 17 октомври заяви, че ще продължи \"дипломатическите усилия ... докато бъде хвърлена първата бомба\", коментарите на служителя на Държавния департамент са най-ясният знак, че САЩ пряко са обсъждали въпроси извън освобождаването на американски затворници, въпреки че Тръмп отхвърли преките разговори като безсмислени.Няма обаче признаци, че комуникациите зад кулисите са подобрили отношенията, влошени допълнително от ядрените и ракетните изпитания на Северна Корея, смъртта на американския студент Ото Уормбиър дни след освобождаването му от Пхенян през юни и задържането на трима други американци.Разкритието за тайната дипломация с Пхенян идва въпреки коментарите на Тръмп, оръжейния напредък на Северна Корея и предположенията на някои американски и южнокорейски официални лица, че взаимодействията на Юн със севернокорейците са били преустановени.\"Те изобщо не са ограничени - и като честота, и по същество\", изтъква високопоставеният служител на Държавния департамент.Той отбелязва, че Юн е притиснал севернокорейските си събеседници да \"престанат да тестват\" атомни бомби и ракети\".Северна Корея през тази година проведе шестия си и най-мощен ядрен взрив и извърши тестови изстрелвания на ракети, включително и междуконтинентални балистични ракети, които, ако всичко протече при перфектни условия, могат на теория да достигнат до континенталната част на САЩ.Възможността Пхенян да е по-близо до поставянето на ядрена бойна глава на междуконтинентална балистична ракета разтревожи администрацията на Тръмп, която през април предприе политика на \"максимален натиск и ангажираност\", която досега не успя да възпре Северна Корея.В началото на мандата на Тръмп, инструкциите на Юн са били ограничени до опити за освобождаване на американски затворници.\"Сега той има по-широк мандат от това\", посочва служителят на Държавния департамент, отказвайки обаче да уточни дали са му били дадени правомощия да обсъжда ядрената и ракетната програма на Северна Корея.В Пекин говорителката на китайското външно министерство заяви, че Китай приветства всякакъв диалог между САЩ и Северна Корея.\"Ние насърчаваме Северна Корея и САЩ към ангажираност и диалог\", посочи говорителката, добавяйки, че се надява, че преговорите ще помогнат за връщането на въпроса на дипломатически път за разрешаване.", "date": "2017.11.01", "title": "САЩ водят тайна дипломация със Северна Корея въпреки Тръмп"}
{"url": "http://www.novinite.bg/articles/152102/Britancite-zagubili-po-600-liri-zaradi-Brekzit", "text": "\r\nБританските домакинства загубили по 600 лири заради Брекзит, информира \"Политико\".\r\nНационалният институт за икономика и социални изследвания съобщи, че икономическият спад във Великобритания пряко се дължи на вота за напускане на ЕС.\r\nИнститутът е установил, че финансовото състояние на британските домакинства е с 600 паунда по-лошо заради Брекзит.\r\nОрганизацията допълва, че доходите на британските домакинства щели да бъдат с 2% по-високи днес, ако британците бяха гласували за оставане в ЕС.\r\nНационалният институт за икономика и социални изследвания също намали прогнозата си за икономическия ръст на Великобритания през тази и следващата година. Прогнозата обаче не говори за криза в британската икономика през 2018 г., а показва лек спад на растежа в средносрочен план в резултат на Брекзит.\r\nПрогнозите са БВП да се увеличи с около 1,5% през тази година и 2018 г., а инфлацията да е на ниво 3,2% през последното тримесечие на 2017 г. Целта е инфлацията да падне до 2% до втората половина на 2019 г. Институтът също очаква Банката на Англия да увеличи основната лихва с 0,25% на срещата си днес\r\n", "date": "2017.11.01", "title": "Британците загубили по 600 лири заради Брекзит"}
{"url": "http://www.novinite.bg/articles/152120/Arjentinci-i-belgijka-sa-sred-jertvite-na-atentata-v-Manhatan", "text": "Петима аржентинци и белгийка са сред жертвите на атентата в Ню Йорк, при който узбекистанец прегази осем души и рани 15, информира БНТ.\r\nАржентинците са били група, празнуваща 30 години от завършването на колеж. Американската полиция разпространи снимка на ора - 29 годишен узбекистанец, емигрирал в САЩ преди 7 години. Той се казва Сайфуло Саипов. Властите са правили справка за него във връзка с друго разследване, пишат медиите.\r\nМъжът е наел пикапа, с който извърши нападението в Манхатън. Размахвал пистолет играчка. Бил е ранен в корема от полицай след като излязъл от колата. Според някои съобщения, той оставил бележка, с която изразява подчинение на \"Ислямска държава\". Доналд Тръмп нареди засилване на мерките за сигурност. Узбекистан ще сътрудничи на следствието.\r\n", "date": "2017.11.01", "title": "Аржентинци и белгийка са сред жертвите на атентата в Манхатън"}
{"url": "http://www.novinite.bg/articles/152106/Avstraliya-shte-zabrani-izkachvaneto-na-monolita-Uluru", "text": "Изкачването на скалния монолит Улуру - популярна туристическа атракция в Австралия, ще бъде забранено през 2019 г. заради духовното му значение за местна аборигенска общност, съобщава ДПА, цитирани от БТА.Забраната ще влезе в сила на 29 октомври 2019 г. На тази дата през 1985 г. земята и скалата са върнати на традиционните им собственици.Скалната формация, която се намира в Националния парк Улуру-Ката Тюта, фигурира в Списъка на световното културно и природно наследство на ЮНЕСКО. Смята се, че монолитът с характерен червен цвят е на около 500 000 години. Управата на парка, състояща се основно от представители на Анангу - членове на няколко племена, които са традиционни аборигенски собственици на Улуру, е взела единодушно \"историческо решение\" да забрани изкачването му. Хората Анангу обитават района от минимум 30 000 години, смятат скалната формация за свещена и културно значима и отдавна се противопоставят на изкачването й. \"За нас това е изключително важно място, а не средище за развлечение или тематичен парк като \"Дисниленд\", казва Сами Уилсън, председател на управителния съвет и лидер на Анангу. Улуру е една от водещите туристически атракции в страната. Годишно се посещава от над 250 000 души. Според данни на правителствената служба \"Паркове Австралия\" през 90-те години на миналия век около 74 процента от туристите са изкачвали монолита. Към настоящия момент цифрата е сведена до 16 процента, тъй като посетителите са наясно, че хората Анангу считат изкачването на Улуру за неуважително. Най-често скалната формация изкачват австралийски туристи, следвани от посетители от Япония. От \"Паркове Австралия\" казват, че уважават и подкрепят решението за забрана на изкачването на Улуру. ", "date": "2017.11.01", "title": "Австралия ще забрани изкачването на монолита Улуру"}
{"url": "http://www.novinite.bg/articles/152131/Uzbekistan-ognishteto-na-radikalniya-islyamizam", "text": "През '90-те години в Узбекистан, където е роден извършителят на вчерашния атентат с пикап в Ню Йорк, се появява радикално ислямистко движение, което съществува и до ден днешен, а узбеки са замесени в атентати по цял свят, съобщава Франс прес. Според няколко американски медии шофьорът на камиона, с който бяха прегазени в Манхатън колоездачи и пешеходци и бяха убити 8 и ранени 11 души, е Сайфуло Саипов, узбек, живеещ в Ню Джърси, предаде БНТ.\r\nУзбекистан е светска страна, населявана предимно от мюсюлмани, и бивша република в състава на Съветския съюз. Тя е управлявана от Ислам Каримов от 1989 г. до смъртта му през септември 2016 година. След това юздите поема Шавкат Мирзийоев, който обещава да скъса с авторитаризма на своя предшественик, отбеляза АФП. Зараждането на радикалното ислямистко движение започва от 1991 г., когато Узбекистан става независима държава.\r\nИслямското движение на Узбекистан се появява в долината Фергана, населена с 12 милиона души, намираща се в източната част на страната, но обхваща и част от териториите на Киргизстан и Таджикистан. От 1992 до 1997 г. движението е обвинено в серия убийства, извършени в долината. То опитва да въведе там шериата и дори предприема офанзива през миналото десетилетие в Южен Узбекистан.\r\nОрганизацията става след 1998 г. обект на жестоки репресии от Каримов и се присъединява към талибаните в Афганистан, преди да се закълне във вярност на групировката \"Ислямска държава\" през 2015 година. Някои кадри на Ислямското движение на Узбекистан са заемали и ръководни постове в Ал Каида. Макар и Узбекистан никога да не е публикувал официални данни за своите граждани джихадисти, оценките на експерти варират между 500 и над 1500.\r\nУзбекистанец извърши нападението в истанбулска дискотека в новогодишната нощ и уби 39 души, отишли да посрещнат новата 2017 година. Етнически узбек бе извършителят на атентата в метрото в Санкт Петербург, отнело през април живота на 14 души. Няколко дни след нападението в руския град узбек прегази с камион хора на пешеходна улица в Стокхолм и уби пет души.\r\n ", "date": "2017.11.01", "title": "Узбекистан - огнището на радикалния ислямизъм"}
{"url": "http://www.novinite.bg/articles/152091/Sirijskata-opoziciya-bojkotira-organiziran-ot-Rusiya-kongres", "text": "Сирийската опозиция бойкотира организирания с посредничеството на Русия конгрес на сирийски групи, заплануван за 18 ноември в Сочи.Това съобщих представители на опозицията, цитирани от Ройтерс, предаде news.bg Те настояват всички мирни преговори да се водят от ООН в Женева.Москва съобщи, че най-важната задача на предложения конгрес е започване на конституционна реформа.\"Революцията отхвърля тази конференция, която е между режима и режима\", каза Мохамед Алуш, член на опозиционния Върховен преговорен комитет и високопоставен член на бунтовническата група \"Джаиш ал Ислам\".Комитетът е изненадан, че е включен в списък с групите, поканени на конгреса, каза Алуш и добави, че ще излезе с декларация с други партии, в която ще бъде изложена основната позиция за отхвърляне на тази конференция.Базираната в Турция Сирийска национална коалиция обяви, че конгресът е опит за заобикаляне на \"международното желание за политически преход\" и инициираните от ООН преговори в Женева.\"Коалицията няма да участва в преговори с режима извън Женева и без посредничеството на ООН\", поясни говорител на организацията.", "date": "2017.11.01", "title": "Сирийската опозиция бойкотира организиран от Русия конгрес"}
{"url": "http://www.novinite.bg/articles/152128/Atentatorat-ot-Nyu-Jork-se-radikaliziral-v-SASht", "text": "Узбекистанецът, отговорен за терористичната атака в Ню Йорк, е свързан с ИДИЛ, но се е \"радикализирал вътре в САЩ\", заяви губернаторът на щата Андрю Куомо.\"Той е покварен страхливец и е свързан с терористичната групировка, но се е радикализирал вътре в страната\", каза Куомо в интервю за CNN.По-рано стана ясно, че мъжът оставил бележка, с която признава вярност към ИДИЛ. Това предаде „Ню Йорк Таймс”, позовавайки се на полицейски източници.Според изданието, тя е на ръкописен арабски език и е била намерена в близост до превозното средство, с което бе извършена атаката.Президентът Доналд Тръмп заяви, че нападателят е пристигнал в САЩ, след като спечелил лотарията за визи за чуждестранни имигранти и това може да е причина за нейната отмяна. В същото време държавният глава обвини лидера на демократичното малцинство в Конгреса на САЩ Чък Шумър, че защитава визовата лотария. \"Терористът пристигна в нашата страна чрез т. нар. визова лотария за насърчаване на многообразието, която е толкова скъпа на сърцето на Чък Шумър”, написа той в Туитър. „Ние водим тежка битка за имиграционна система, основана на нашите ценности, така че вече няма да има лотарийна система, за която демократите говорят. Трябва да сме много по-строги и по-умни\", каза Тръмп.Снощи лекотоварен бус се качи на велоалея в югозападната част на Манхатън и премина няколко преки, блъскайки велосипедисти по пътя си, след което се вряза в ученически автобус. Загинаха 8 души, над 10 са ранените.Извършителят на атаката е узбекистанецът Сейфула Саипов, живеещ във Флорида. Отговорност за атаката пое групировката.  ", "date": "2017.11.01", "title": "Атентаторът от Ню Йорк се радикализирал в САЩ"}
{"url": "http://www.novinite.bg/articles/152121/Utre-shte-e-predimno-slanchevo", "text": "През нощта ще е предимно ясно. В сутрешните часове на отделни места в равнините и низините видимостта ще е намалена. Ще духа слаб предимно южен вятър. Минималните температури ще са между минус 2° и 3°. Утре ще е предимно слънчево. Ще духа слаб, в източната половина от страната до умерен вятър от запад-югозапад. Дневните температури ще се повишат и максималните ще са от 12° до 17°.Атмосферното налягане е по-високо от средното за ноември и през следващото денонощие ще се понижава.   В планините ще предимно слънчево, преди обяд със значителна облачността по билото на Стара планина. Ще духа слаб, по билата – умерен северозападен вятър. Максималната температура на височина 1200 метра ще е около 8°, на 2000 метра – около 1°.По Черноморието ще е предимно слънчево. Ще духа слаб до умерен вятър от запад-северозапад, който до края на деня ще се ориентира от югозапад. Максималните температури ще са 13-15°. Вълнението на морето ще е 1-2 бала. Температурата на морската вода е около 16°.", "date": "2017.11.01", "title": "Утре ще е предимно слънчево"}
{"url": "http://www.novinite.bg/articles/152126/Severniyat-elen-e-zastrashen-ot-izchezvane", "text": "Канадското правителство увери, че е изпълнило своята роля в борбата срещу изчезването на северния елен - вид, който е застрашен от изчезване, и настоя властите в отделните канадски провинции да вземат мерки, предаде Франс прес.\r\nПопулациите северни елени продължават да намаляват, а смутителите на хабитата им се увеличават, оповести канадското министерство на околната среда и климатичните промени. Горите и териториите, обитавани от северни елени, са от компетенцията на местната власт в канадските провинции, отбеляза правителството.\r\nГорските пожари и човешкото присъствие са сред смутителите на хабитата им. Между 2010 г. и 2015 г. тези смущения са нараснали с две трети в териториите, в които се срещат северени елени, се посочва в правителствен доклад.\r\n\"Северният елен е емблематичен вид, както и индикатор за здравето на горите - каза канадската министърка на околната среда и климатичните промени Катерин Маккена. - Непрестанното намаляване на популацията му предизвиква тревога.\" Тя прецени, че са нужни безпрецедентен ангажимент и сътрудничество, за да се възстанови популацията му.\r\nКонстатацията на правителството бе приветствана от организацията \"Грийнпийс\", която обвинява канадските провинции, че не полагат достатъчно усилия за защита и спасяване на и видове.\r\n", "date": "2017.11.01", "title": "Северният елен е застрашен от изчезване"}
{"url": "http://www.novinite.bg/articles/152039/Otbelyazvame-Denya-na-narodnite-buditeli", "text": "На 1 ноември честваме Деня на народните будители. За първи път Денят на народните будители - 1 ноември, е отпразнуван в Пловдив през 1909 година. Дотогава, на тази дата се е празнувал денят на Свети Иван Рилски /по стар стил/. През 1922 година Народното събрание обявява този ден за празник на всички \"заслужили българи\", както са се изразявали тогава.В освободена от Османско владичество България както интелигенцията, така и масовият човек съзнават подвига на възрожденските писатели и революционери, които създали атмосферата и довели българския дух до решимостта да поведе борба за държавен суверенитет. Много градове и села искат да отдадат заслужената признателност към народните будители не само като кръщават улици, читалища и училища на тяхно име. По тази причина Стоян Омарчевски, министър на народното просвещение на България, през 1922 г. внася предложение в Министерския съвет за определянето на 1 ноември за Ден на българските народни будители.Денят на народните будители възниква в трудното време на душевна разруха след Първата световна война. За българското общество е рухнал възрожденският идеал. За мнозина е ясна реалната заплаха от разпадане на националната ни ценностна система. В такъв момент, българите се вглеждат в делата на онези, които, в трудно време, с мощта на своята мисъл, са връщали равновесието и духовната стабилност на народа.Далеч преди официалното обявяване на този празник със закон, българският народ почита своите будители и ги канонизира като светци в своята историческа памет. За първи път е честван в Пловдив през 1909 г., а от 1922 до 1945 г. е общонационален празник. Забележителен е фактът, че първият закон на новоосвободената българска държава е законът за задължителното всеобщо начално образование и, че 9 години преди Освобождението на България през 1869 г. се създава книжовното дружество, което слага началото на Българската академия на науките. На този ден България отдава своето признание на дейността на безброй народни будители, които създадоха Българското Възраждане.От 1945 година празникът е отменен и след дълго прекъсване, със Закона за допълнение на Кодекса на труда, приет от 36 Народно събрание, на 28 октомври 1992 г., се възобновява традицията на празника. Идеята за възстановяването му е на покойния вече Петър Константинов, председател на общонародно сдружение \"Мати Болгария\".  ", "date": "2017.11.01", "title": "Отбелязваме Деня на народните будители"}
{"url": "http://www.novinite.bg/articles/152043/Shestvie-i-parformans-v-zashtita-na-jivotnite", "text": "Освен празник на будителите, първи ноември е и Световен ден на веганизма, информира Нова телевизия.По този повод, от Българския вегански съюз организират шествие и пърформанс на хора, символично сервирани в гигантски чинии и маса с надпис \"Месоядни зомбита\".Според организаторите, целта на шествието е да обедини всички защитници на животните.  ", "date": "2017.11.01", "title": "Шествие и пърформанс в защита на животните"}
{"url": "http://www.novinite.bg/articles/152135/Bejanci-v-Garciya-zapochnaha-gladna-stachka", "text": "Група, съставена основно от жени и деца, е разпънала палатков лагер пред гръцкия парламент в Атина в протест срещу това, че властите бавят събирането със семействата им в , предава Reuters.Някои от те, твърдящи че са престояли в  повече от 1 година, заявиха, че са започнали гладна стачка. „Нашите семейни връзки са по-силни от незаконните ви споразумения“, пише на плакат, разпънат от протестираща жена, имаща предвид сделките за разпределение на мигрантите между страните от Европейския съюз, предаде Фокус. Гръцките медии съобщиха, че  и  са постигнали неформално споразумение да забавят събирането на семейства , задържайки членове на семействата в  с месеци, преди да ги пуснат по пътя към Германия. Гръцките власти отричат наличието на подобно споразумение.\r\n\r\n\r\n", "date": "2017.11.01", "title": "Бежанци в Гърция започнаха гладна стачка"}
{"url": "http://www.novinite.bg/articles/152046/3000-snegopochistvashti-mashini-v-gotovnost-za-zimata", "text": "От днес се въвежда организация за зимната поддръжка на пътищата. Регионалният министър – Николай Нанков увери, че пътната мрежа е в готовност за снега, информира Нова телевизия.В зимното почистване ще се включат близо 3000 машини. Към момента, част от тях участват в ремонти по пътната мрежа, но по договор трябва да са линия за почистване при снеговалеж в рамките на 24 часа.Бюджетът за битката със снега по пътищата тази година е 80 милиона лева. Ако част от парите останат, те ще бъдат използвани за ремонт на пътни участъци догодина.При нарушения - за фирмите са предвидени глоби - от 10 000 до 40 000 лева.  ", "date": "2017.11.01", "title": "3000 снегопочистващи машини - в готовност за зимата"}
{"url": "http://www.novinite.bg/articles/152047/Bunt-na-uchenite-ot-BAN-v-Denya-na-buditelite", "text": "В Деня на будителите учени от БАН излязоха на протест с искания за по-високи заплати и повече пари за наука, предава NOVA. Пред камерата на NOVA някои от недоволните, събрали се пред сградата на Академията, обясниха, че възнагражденията им са почти равни на тези на персонала, който отговаря за чистотата в институтите.Протестиращите казаха още, че както те, така и науката в България като цяло е принудена просто да оцелява. А това им пречи и да работят нормално.", "date": "2017.11.01", "title": "Бунт на учените от БАН в Деня на будителите"}
{"url": "http://www.novinite.bg/articles/152049/Edin-ot-postradalite-pri-navodnenieto-v-Burgasko-e-pochinal-v-bolnicata", "text": "Мъжът, който бе отнесен от поройните дъждове и открит с тежки наранявания е починал в отделението \"Реанимация\" в болница в Бургас, информира БНТ. 71-годишният мъж е от село Черни връх. Той бе открит в изключително тежко състояние, в кома, с множество фрактури и вътрешни наранявания. Престоял е повече от 3 часа в студената вода, съобщиха от болницата.По време на природното бедствие изчезна съпругата му Стоянка. Издирването на 67-годишната жена продължава седми ден.Окръжната прокуратура в Бургас е образувала четвърто досъдебно производство за убийство срещу неизвестен извършител.", "date": "2017.11.01", "title": "Един от пострадалите при наводнението в Бургаско е починал в болницата"}
{"url": "http://www.novinite.bg/articles/152054/Anglijsko-semejstvo-prevarna-izostaveno-balgarsko-uchilishte-v-svoj-dom", "text": "Английско семейство превърна изоставено българско училище в свой дом. Историята е от свиленградското село Левка, което вече е дом на семейство Чарлз от Бирмингам. В сградата на някогашното училище все още висят портрет на Христо Ботев и исторически карти на България, пише NOVA. Сградата на училище \"Христо Ботев\" в Левка е построена през 1926-та година. През 65-та вече не се ползва, защото има нова. Половин век по-късно тя е полусрутена. Сега някогашното училище вече е ремонтирано и се е превърнало в дом за семейство Чарлз. Идеята за дом в България се родила преди 5 години. Така семейството купува имот за 10 000 паунда. И започва ремонт, който продължава 2 години.", "date": "2017.11.01", "title": "Английско семейство превърна изоставено българско училище в свой дом"}
{"url": "http://www.novinite.bg/articles/152056/30-ot-potrebitelite-u-nas-sa-onlajn-orientirani", "text": "България се доближава до средното европейско ниво на пазаруващите през Интернет, съобщава Димитър Маргаритов, председател на Комисията за защита на потребителите (КЗП). У нас 30% от потребителите са онлайн ориентирани, общо в Европа - около 50%, допълва Маргаритов по повод изнесената от българска хостинг компания статистика за 19% ръст на онлайн магазините у нас през последните 12 месеца спрямо предходния период.\"Има силно увеличаване на интереса към онлайн търговията в България от страна на тези, които имат желание да осъществяват такава дейност през интернет. Важното е да направим така, че тази търговия да не създава пречки пред хората, да не ги вкарва в излишни разходи, а по-скоро да им помага да направят по-добрия информиран избор и да инвестират средствата си правилно и така, както пожелаят\", подчерта Маргаритов.По думите на председателя постъпващите в КЗП жалби във връзка с онлайн сделки вече конкурират тези в конвенционалната търговия. Той съобщи, че при извършените над 2000 проверки на електронни магазини от началото на годината все още най-честото нарушение е опитът на търговци да ограничат правото на потребителите да връщат закупените по Интернет стоки в 14-дневния срок.\"Или съкращават този срок, или въобще пропускат за споделят тази информация с потребителите и съответно някой може да остане с впечатление, че няма такова право. При анонсиране на промоционални оферти понякога впоследствие се оказва, че или стоката не е налична, или е на по-висока от обявената цена\", даде пример Маргаритов. Председателят предупреди, че има опасност и от т.нар. мними търговци, които при изискване за авансово плащане може да вземат парите, но изобщо да не доставят стока.Маргаритов посъветва преди покупка винаги да се прави съпоставка на различни оферти и препоръча доза критичност към споделените в Интернет впечатления от потребителите относно даден търговец, тъй като може да се окажат нож с две остриета. Той насочи вниманието и към защитата на лични данни при подобен тип сделки.\"Когато един търговец изисква повече, отколкото е необходимо, например трицифрения код на банковата карта, трябва да сме внимателни, защото може да се стигне до злоупотреби\", подчерта Димитър Маргаритов.", "date": "2017.11.01", "title": "30% от потребителите у нас са онлайн ориентирани"}
{"url": "http://www.novinite.bg/articles/152057/Spirat-vodata-na-02-noemvi-v-chast-ot-stolicata", "text": "На 2 ноември 2017 г. (четвъртък), във връзка с монтаж на спирателен  кран  на бул. „Александър Стамболийски“ в жк. „Разсадника – Коньовица“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: бул. „Александър Стамболийски“ от ул. „Алеко Туранджа“ до бул. „Константин Величков“ /нечетни номера/ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ на кръстовището с ул. „Надежда“. На 2 ноември 2017 г. (четвъртък), във връзка с подмяна на сградно водопроводно отклонение на ул. 2 в кв. „Враждебна“, се налага спиране на водоподаването от 9:30 до 17:00 часа на клиентите на „Софийска вода”, живеещи в: ул. 2 от ул. 61 до бул. „Ботевградско шосе“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 пред № 29.ул. „Витошко лале“, ул. „Чипровица“, ул. „Васил Левски“ и ул. „Ивайло“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Витошко лале“ на кръстовището  с ул. „Ивайло“. На 2 ноември 2017 г. (четвъртък), във връзка с прекъсване на сградно водопроводно отклонение на бул. „Никола Й. Вапцаров“ № 2 в Промишлена зона „Хладилника“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Шиварски път“ и Тенис клуб „Малееви“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -  . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.11.01", "title": "Спират водата на 02 ноемви в част от столицата"}
{"url": "http://www.novinite.bg/articles/152061/Agenciya-za-socialno-podpomagane-s-nov-direktor", "text": "Румяна Петкова е новият директор на Агенцията за социално подпомагане.Със заповед на социалния министър Бисер Петков от днес тя заема поста, на мястото на освободения Цветан Васев, предава ДАРИК. Васев изпълняваше тази длъжност от юни миналата година. Петкова до момента е била директор на регионалната дирекция в Благоевград.", "date": "2017.11.01", "title": "Агенция за социално подпомагане с нов директор"}
{"url": "http://www.novinite.bg/articles/152068/Agenciya-za-socialno-podpomagane-s-nov-direktor", "text": "Румяна Петкова е новият директор на Агенцията за социално подпомагане, предаде ДАРИК. Със заповед на социалния министър Бисер Петков от днес тя заема поста, на мястото на освободения Цветан Васев. Васев изпълняваше тази длъжност от юни миналата година. Петкова до момента е била директор на регионалната дирекция в Благоевград.", "date": "2017.11.01", "title": "Агенция за социално подпомагане с нов директор"}
{"url": "http://www.novinite.bg/articles/152079/Otkriha-tyaloto-na-petata-jertva-na-navodneniyata-v-Burgasko", "text": "Откриха тялото на петата жертва на наводненията в Бургаско.  Около 10.45 тази сутрин спасителни екипи на \"Гражданска защита\" са намерили в Мандренското езеро тялото на изчезналата при потопа 67-годишна Стоянка от каменското село Черни връх, предава NOVA. Във вторник съпругът на Стоянка - 71-годишния Димитър почина в болница. След приливната вълна в село Черни връх той беше приет в лечебното заведение в тежко състояние. Междувременно в София група доброволци откриха пункт за събиране на материална помощ за пострадалите след потопа в Бургаско. Той се намира на улица “Академик Методи Попов” 24 в столичния квартал “Изток”. Осигурени са няколко микробуса, които ще транспортират събраните помощи директно до наводнените села в община Камено в събота, 4 ноември. В навечерието на зимата най-належащата нужда на пострадалите е от топли дрехи и завивки. “Хората имат нужда от всичко за дома - препарати, мебели, битова техника”, обясниха от Организацията за закрила на българските граждани, които помагат в село Ливада от първия ден след потопа. ", "date": "2017.11.01", "title": "Откриха тялото на петата жертва на наводненията в Бургаско"}
{"url": "http://www.novinite.bg/articles/152053/Majki-ot-Sofiya-se-obyaviha-protiv-pretapkanite-grupi-v-yaslite-i-detskite-gradini", "text": "Майки от София се обявиха противпретъпканите групи в яслите и детските градини .За два дни петицията им в интернет е подписана от над 400 души. Чрез нея те искат спиране на надлимитния прием и създаване на независим орган, който да контролира колко деца се записват, предаде БНТ.\r\nПрепълнените групи в софийските ясли и детски градини се отразяват пагубно върху детската психика. На това мнение е Ивалина Салабашева, която е автор на публикуваната преди дни петиция в интернет.\r\nТя има две деца и проблемите в системата са ѝ добре познати. Ивалина недоволства от факта, че за толкова години нищо не се променя, напротив - ситуацията се влошава.\r\n", "date": "2017.11.01", "title": "Майки от София се обявиха против претъпканите групи в яслите и детските градини"}
{"url": "http://www.novinite.bg/articles/152097/Do-mesec-depoto-za-otpadaci-za-Burgas-shte-zaraboti", "text": "До месец депото за битови отпадъци в Бургас ще заработи. Скъсаната дига е възстановена, но за системата е нужно повече време. Това каза министърът на околната среда и водите Нено Димов в интервю за bTV. Министърът увери, че няма опасност от екологична катастрофа заради наводненото депо в Бургас. По думите му системите за отводняване са сработили и няма изтичане на замърсени води. \"Ще има една отсечка, която вероятно ще трябва да се доизгради. Но никой не е проектирал за такъв тип дъжд\", заяви Димов. Той допълни, че размерът на щетите все още се изяснява. \"Когато има 4 жертви, е можело да бъде направено и още нещо\", призна Нено Димов. Той съобщи, че в националната система за управление на водите, която предстои да бъде изградена, ще има и елемент за ранно предупреждение. В момента обществената поръчка за системата се обжалва. Димов увери, че когато съдебната фаза приключи той ще опита да задейства процедурите максимално бързо.\r\n", "date": "2017.11.01", "title": "До месец депото за отпадъци за Бургас ще заработи"}
{"url": "http://www.novinite.bg/articles/152038/Studeno-utro-sledobyad-slance", "text": "Днес ще има разкъсана облачност, по-значителна в сутрешните часове над западната половина на страната. Около обяд облачността над повечето райони ще намалява до предимно слънчево време. В Дунавската равнина и по Черноморието ще духа слаб северозападен вятър. Максималните температури ще са между 9° и 14°, за София - около 9°.Атмосферното налягане слабо ще се понижи, но ще остане по-високо от средното за ноември (949 hPa).Над планините ще има разкъсана облачност, по-значителна преди обяд. Около и след обяд облачността ще намалява и ще преобладава слънчево време. Ще духа слаб, по билата – до умерен северозападен вятър. Максималната температура на височина 1200 метра ще е около 3°, на 2000 метра – около минус 4°.По Черноморието ще е предимно слънчево, със слаб северозападен вятър. Максималните температури ще са 11-12°. Вълнението на морето ще е 1-2 бала. Температурата на морската вода е 16°-17°.", "date": "2017.11.01", "title": "Студено утро - следобяд слънце"}
{"url": "http://www.novinite.bg/articles/152100/BChK-prodaljava-daritelskata-kampaniya-za-postradalite-v-Burgasko", "text": "Продължава дарителската кампания на БЧК за пострадалите от наводненията в Бургаско. До момента са събрани 191 517 лв. Днес доброволци и служители на БЧК - гр. Бургас предоставиха хранителни и хигиенни пакети на засегнатите от наводненията жители на село Братово и кв. Долно Езерово в Община Бургас, предаде БНТ.\r\nНационалната дарителска кампания продължава. Всеки може да помогне.\r\nBG29UNCR70001506750406\r\nUNCRBGSF\r\nБанка: УниКредит Булбанк\r\nАдрес: ул. \"Калоян\" 3, София 1000, България\r\nБЧК предостави на пострадалите общини професионални изсушители на наводнените къщи, предназначени за употреба в тежки бедствени ситуации. Тяхната функция е да абсорбират водата в наводнените помещения за много кратко време.\r\n", "date": "2017.11.01", "title": "БЧК продължава дарителската кампания за пострадалите в Бургаско"}
{"url": "http://www.novinite.bg/articles/152062/Parvi-preporaki-na-MVR-za-akciya-Zima-i-dvijenie-po-patishtata", "text": "На 1 ноември, за поредна година, в цялата страна стартира традиционната акция \"Зима\", която има за цел да изостри вниманието на водачи и пешеходци, участващи в движението по пътищата на България през зимния сезон, към тяхното безопасно поведение и шофиране, както и към толерантността има на пътя, пише news.bg МВР припомня, че тази година акцията ще се проведе на три етапа, като всеки от тях е посветен на различна група участници в движението и в рамките на всеки един етап има обявен тематично специален ден без жертви на пътя.Тази седмица вниманието на пътните полицаи е насочено приоритетно към спазване на законовите изисквания от страна на велосипедистите и на водачите на превозни средства с животинска тяга. А 6 ноември е определен като Ден без жертви велосипедисти.Велосипедите и другите двуколесни пътни превозни средства са рискови за управление при зимни условия. Хлъзгавите и заледени пътни настилки са предпоставка за настъпване на пътни инциденти, често с фатални последици.Ако въпреки това сте решили да се придвижвате с велосипед през зимата, сте длъжни да използвате светлоотразителна жилетка, когато сте извън населено място, през тъмната част на денонощието и при намалена видимост. Важно е да сте видими отдалеч.Велосипедите трябва да имат изправни спирачки, звънец, устройство за излъчване на бяла или жълта светлина отпред и червен светлоотразител отзад, както и бели или жълти светлоотразители (или елементи) отстрани на колелата. Препоръчително е при зимни условияда не се използват велосипеди или други двуколесни превозни средства.По отношение на ППС с животинска тяга, най-често пътнотранспортните произшествия настъпват заради липсата на светлоотразители, не са редки случаите на пътни инциденти поради неправилното им движение на пътя и неправилния превоз на пътниците в тях.Всяко пътно превозно средство с животинска тяга трябва да има два бели или жълти светлоотразителя отпред, два червени светлоотразителя отзад, а при движение през нощта и при намалена видимост - отзад вляво светещо тяло, излъчващо бяла или жълта добре различима светлина. Светлоотразителите трябва да са разположени симетрично от двете страни на превозното средство.Препоръчително е да оборудвате пътните превозни средства с животинска тяга с необходимите задължителни светлоотразители, за да са видими за останалите участници в движението.", "date": "2017.11.01", "title": "Първи препоръки на МВР за акция \"Зима\" и движение по пътищата"}
{"url": "http://www.novinite.bg/articles/152050/Balgariya-e-na-21-va-poziciya-kato-chetyashta-naciya-v-ES-28", "text": "Около 20 процента от пълнолетните български мъже /или почти всеки пети българин/ и 30 процента от българските жени /всяка трета/, са прочели поне 5 или повече книги през миналата година, показват данни от анализ на Евростат, посветен на културните навици на европейците и по-специално четенето на книги. По този показател страната ни е на 21-ва позиция в ЕС-28, при средни данни - 42 процента четящи жени в ЕС и 30 процента - мъже. Според изследване, публикувано на сайта на Асоциация \"Българска книга\", профилът на \"четящия българин\" е следният: образован и живеещ в столицата или по-голям град. Четящият българин е предимно в активна трудова възраст, с по-висок социален статус, с по-високо образование и доходи и с по-престижни професионални занимания.Аудиторията на нечетящите българи се формира предимно от непревилигированите и уязвими групи на населението: в по-малките села и градове, по-възрастни, по-необразовани, с ниски доходи, работещи неквалифициран труд.Според изследването - четенето на книги се явява трето по степен занимание на българите в свободното време, като на първа позиция е гледането на телевизия /95 процента/, а на втора позиция - сърфирането в интернет - над 50 процента.По актуални данни на НСИ у нас през миналата година е имало над 4000 библиотеки, като само 47 от тях са били с книжен фонд над 200 хиляди. Регистрираните редовни читатели в библиотеките са били около четвърт милион, като средно на един читател са се падали по 30 прочетени книги.НАЙ-МНОГО ЧЕТАТ В ШВЕЦИЯА НАЙ-МАЛКО В ПОРТУГАЛИЯИзследването на Евростат констатира, че най-много се чете в Швеция - средно 78 процента от жените и 54 процента от мъжете, при средни показатели в ЕС - 30 процента четящи мъже и 42 процента - четящи жени.Други страни, в които са регистрирани най-много любители на книгата, са: Холандия - 66 процента жени и 38 процента мъже, Дания и Великобритания - по 62 процента жени и 38 процента мъже и др.Най-малко в ЕС четат в Португалия - едва 15 процента от жените и 12 процента от мъжете. Други малко четящи нации, които страната ни изпреварва са: Унгария, Естония, Испания, Кипър, Гърция и Италия.Според класация от тази година, съставена от международния институт за маркетингови проучвания GFK сред 22 000 души - Китай е най-четящата нация за тази година с 36 процента активно четящо население. Следват: САЩ и Великобритания - по 30 процента, Русия - 29 процента и др. Резултатите от изследването сочат, че жените посягат по-често към книгите от мъжете - 32 процента срещу 27 процента при силния пол.", "date": "2017.11.01", "title": "България е на 21-ва позиция като четяща нация в ЕС-28"}
{"url": "http://www.novinite.bg/articles/152129/Nyama-opasnost-ot-obgazyavane-na-Gorna-Oryahovica", "text": "\r\nЛокализираха пожара на сметище в покрайнините на Горна Оряховица. Няма данни за обгазяване на града, въпреки че горяха и автомобилни гуми, съобщи пред БНР кметът Добромир Добрев.\r\nДва противопожарни автомобила остават на дежурство. На всеки час от екоинспекцията ще информират за състоянието на въздуха в Горна Оряховица. Разследват се причините за пожара, предполага се, че има човешка намеса.\r\nПовече от час пожарникари от Горна Оряховица и Велико Търново гасиха голям пожар от запалени стари автомобилни гуми в местността \"Бабенец\". Огънят бе до крайните жилищни квартали на железничарския град. Сметището, което гореше, е на площ от няколко декара.\r\n", "date": "2017.11.01", "title": "Няма опасност от обгазяване на Горна Оряховица"}
{"url": "http://www.novinite.bg/articles/152133/Ucheni-nameriha-nachin-da-predskazvat-zemetreseniya-5-godini-napred", "text": "Движението на магмените потоци в земното ядро биха могли да се използват за дългосрочни земетръсни прогнози, сочи ново проучване на Университета на Колорадо в Съединените щати.Геофизиците са открили връзка между бавните движения в ядрото през последните 100 години и няколко силни земетресения със сила около 7 по скалата на Рихтер.„Имаме нов индикатор за силни земни трусове 5 години преди те да се случат”, твърди геофизикът Роджър Билхам от екипа, провел проучването.Авангардната хипотеза все още не е доказана категорично. Ако това стане, човечеството ще разполага с мощен инструмент, благодарение на който ще бъдат спасени хиляди човешки животи.Само през 2016 година в света са станали почти 140 земетресения със сила над 6 по скалата на Рихтер с общ брой на жертвите над 1300 души.", "date": "2017.11.01", "title": "Учени намериха начин да предсказват земетресения 5 години напред"}
{"url": "http://www.novinite.bg/articles/152137/Shivachkite-ot-Dupnica-bez-zaplati", "text": "Неизплатените възнаграждения на шивачките в Дупница стават тенденция. Регионалната инспекция по труда в Кюстендил започва спешна проверка на още една италианска обувна фирма в Дупница, съобщи БНР.Служителите във предприятието са категорични, че са били лъгани за заплатите си. Шивачките трябвало да получат трудовите си възнаграждения до средата на месец октомври, но това не се случило. Някои от шивачките получили пари в плик. Имало и дни, когато шивачките работили по 9 часа, а понякога, когато имало повече работа, собствениците дори заключвали шивачките в сградата на фирмата.Според служителите на италианската фирма десетки работници вече са напуснали заради проблеми със заплащането.Припомняме, това е поредната италианска обувна фирма, която се инспектира в областта заради нередовното плащане на служителите си и проблеми с трудовото законодателство.", "date": "2017.11.01", "title": "Шивачките от Дупница - без заплати"}
{"url": "http://www.novinite.bg/articles/152099/Patriotite-iskat-verouchenie-v-uchilishte", "text": "\"Обединени патриоти\" настояват за промяна на учебниците по история и въвеждане на вероучение в училище. Това заяви председателят на ПГ на ОП Волен Сидеров в декларация по повод Деня на народните будители. \"Ние, патриотите, смятаме, че играем такава роля, ако не будителска, то поне стимулираща роля\", допълни той. Сидеров апелира за учебници на истинската история, за да се възпитат децата с величието на българските будители. Той бе категоричен, че в учебниците трябва да се признае истинската история на България. \"Тогава българските ученици ще израснат с друго самочувствие, а няма да са смачкани и да искат веднага да отидат да учат в друга държава. Ние сме цивилизационен народ, който е тук от хилядолетия\", подчерта Волен Сидеров. \"Ние не сме номадско племе, дошло тук на кончета с пастърма под седлото, а цивилизационен народ, който е тук от хилядолетия и за това вече има достатъчно исторически и научни доказателства\", отбеляза Сидеров. Според него, когато такава промяна влезе в учебниците, българските ученици ще растат с друго самочувствие, знаейки, че са наследници на една велика цивилизация. Сидеров настоя и за изучаване на религия в училищата. \"Ако трябва да сме политически коректни, днес трябва да кажем \"Честит Хелоуин\", защото е по-познат от Деня на будителите. В момента той се рекламира от всички медии\", коментира той, добавяйки, че вероучението трябва да намери място в учебните програми. \"В училището трябва да се учи вероучение, за да може детето от малко да разбере какво е дух, душа, защо трябва да вярва в Бог, и че светът е създаден от Създателя. В случай, че това не стане, ще продължим да се питаме защо има агресия\", заяви Сидеров.", "date": "2017.11.01", "title": "Патриотите искат вероучение в училище"}
{"url": "http://www.novinite.bg/articles/152124/Protesti-v-Plovdiv", "text": "Протест блокира входа на Стария Пловдив. Около 30 души се събраха на демонстрация срещу новия пропускателен режим в резервата, предаде Нова телевизия.Недоволните от новите правила препречиха пътя на превозни средства. Хората, които живеят и работят там, нарекоха „репресия” въвеждането на ограничен брой пропуски за влизането и паркирането в Стария град.Това не е първият опит през годините да се ограничи трафика, но досега нито една градска управа не се е справила с проблема.Вместо отговор от общината, протестиращите получиха глоба от 20 лева за неправилно паркиране пред входа на Стария Пловдив. ", "date": "2017.11.01", "title": "Протести в Пловдив"}
{"url": "http://www.novinite.bg/articles/152093/Amerikanski-agent-obuchava-50-slujiteli-na-GDBOP-za-kiberprestapleniyata", "text": "От днес в Академията на МВР започва обучение на над 50 служители на ГДБОП по линия на киберпрестъпността. Обучението ще се води от американски агент.Това стана ясно по време на брифинг в ГДБОП, на който бяха обобщени резултатите от проведената конференция на тема: \"Киберпрестъпност и киберсигурност\", цитира news.bg Директорът на ГДБОП Ивайло Спиридонов представи свършената работа с участието на над 300 експерти от цял свят, включително Стивън Уилсън - шеф на център по киберпрестъпност в Европол, както и Робърт Нови, заместник-директор на \"Сикрет Сървиз\".По покана на Стивън Уилсън ще има български представител в центъра по киберпрестъпност на Европол за година или 6 месеца, а \"Сикрет Сървиз\" ще имат агент на работа в ГДБОП. По време на конференцията е имало е и екип на Facebook, които са провели обучение.Началникът на \"Трансгранични престъпления\" в ГДБОП Явор Колев отбеляза, че повишаването на международното сътрудничество е един от важните резултати от конференцията.\"Киберпрестъпленията са трансгранични и България не е изолирана\", категоричен беше той.Албена Спасова от Академията по киберпрестъпност отбеляза, че за първи път си партнират със Съвета на Европа по въпросите на киберпрестъпленията. Обучението на Фейсбук е било за правоохранителните органи и как да се води борба с фалшиви профили. По-нататък дискусията ще бъде разширена с представители на Viber и Google.Явор Колев обясни, че кражбата на самоличност, както и кражбата на лични данни е сериозен проблем не само у нас, но и в целия ЕС. Ще има много по-строги закони за кражба на лични данни, като в момента се пишат нормативни документи, които ще съдържат по строги мерки, посочи Колев.Във връзка с Darknet Колев заяви, че там също се провежда разследване и обучението в МВР Академията днес е свързано с това. Участва се и в международни операции. Затваряни са такива сайтове, но у нас няма задържани.", "date": "2017.11.01", "title": "Американски агент обучава 50 служители на ГДБОП за киберпрестъпленията"}
{"url": "http://www.novinite.bg/articles/152055/Deputatite-osadiha-teroristichniya-akt-v-Nyu-Jork", "text": "Депутатите осъдиха терористичния акт в Ню Йорк. Това стана още в началото на днешното пленарно заседание, информира news.bg Заявяваме волята си да обединим усилията си в борбата срещу тероризма, защото няма и не може да има оправдание за подобно насилие над невинни хора, заяви председателят на парламента Димитър Главчев.Припомняме осем души загинаха, а други 11 бяха ранени, след като мъж помете с колата си пешеходци на велоалея в града, който никога не спи.", "date": "2017.11.01", "title": "Депутатите осъдиха терористичния акт в Ню Йорк"}
{"url": "http://www.novinite.bg/articles/152109/CRU-vaorajavashe-teroristi", "text": "Атаката в Манхатън нямаше да се случи, ако ЦРУ \"прекара по-малко време\" при въоръжаването на терористи. Това написа в \"Туитър\" съоснователят на \"Уикилийкс\" Джулиан Асандж.Според него атаката е нямало да се случи, ако агенцията е преследвала терористите вместо да ги обучава и въоръжава.Осем души бяха убити и 11 ранени, след като шофьор на камион се вряза в хората по велоалея в Долен Манхатън и започна да стреля. Пет аржентинци са сред загиналите. Американската полиция отказва публично да съобщи самоличността на нападателя, но източник, запознат с разследването, разкри, че нападателят е 29-годишният Сайфуло Саипов.Ако ЦРУ беше отделило повече време за разследване на терористите и по-малко време за обучаването и въоръжаването им, може би нямаше да бъдем свидетели на атаката в Ню Йорк, написа Асандж в социалната мрежа след нападението в американския град.", "date": "2017.11.01", "title": "ЦРУ въоръжаваше терористи"}
{"url": "http://www.novinite.bg/articles/152125/Vlada-Tomova-sas-specialen-koncert-na-22-noemvri-v-Studio-5", "text": "Българската певица, живееща в Ню йорк - Влада Томова ще представи специален, бутиков концерт в София на 22 ноември в “Студио 5”. За феновете и приятелите си в България тя е подготвила пъстра програма от любимите си авторски парчета, музика от проектите “Балкански Приказки” и “Лазарската роза” и много други. Интересна и нетрадиционна, водена от любовта си към България и любопитството си към света, Влада Томова ще представи и новото си видео към песента “SING OUT LOUD”. Видеото е заснето в Куба по-рано тази година и типично в неин музикален стил представлява смесица от различни култури, прекрасна емоция и енергия, автентични пъстри кадри от днешна Хавана и много усмихнати лица.След премиерата на “SING OUT LOUD” в София, певицата ще представи песента и в Хавана (Куба) в голям самостоятелен концерт, който е планиран за следващата годинa. Влада Томова е единствената българска изпълнителка до сега, която има специална покана да изнесе концерт в рамките на най-големия музикален форум в Куба – “Куба Диско” /Кубинските Грамита/. Престижното събитието ще се проведе в средата на май 2018 г., а в рамките на десет дни в него ще бъдат представени най-доброто от кубинската музикална сцена и сценична индустрия. Концертите от програмата e се случват в някои от култовите зали в Хавана, а на тях ще присъстват много и видни гости и изпълнители от цял свят.Преди да омае публиката в Хавана, магнетичният глас на Влада ще прозвучи първо в София - на 22 ноември в “Студио 5” от 18.30 ч.  С нея на сцената ще бъдат  музикантите - Стефан Стойков – китари, Нез Ибишева – цигулка, Магдалена Петрович – челo, Николай Николов – гъдулка, Димитър Карамфилов – контрабас, Петър Йорданов \"Бъни\" – перкусии. С огромно уважение към традицията и фолклорът и едновременно в крак с настоящето, вокалното творчество на Влада Томова с лекота и финес намира своето специално място в душата на съврменния човек. Чаровната изпълнителка обещава да подари прекрасно настроение и страхотна енергия на гостите си в “Студио 5” в ноемврийската вечер. Няма да липсват и изненади, които ще станат известни малко преди събитието.Билетите се пускат в продажба от днес /10 октомври/ на място в клуб “Студио 5” (вход А3 на НДК), в системата на Ticketlogic.bg и Дюкян Меломан (ул. 6-ти септември 7А) на цена 10 лв. Телефон за резервация в “Студио 5”:0887 934335. Следвайте Влада Томова във Facebook – Можете да се присъедините към събитието – Чуйте Влада –  и .Повече информация за Влада Томова:Наричана “музикална посланичка на съвременна България” с магнетичен глас и  енергия - музиката ѝ я отвежда на сцените на Карнеги Хол и Линкълн Сентър (Ню Йорк), Московската консерватория, Международния Джаз Фестивал в Монтреал и фестивала Кумбре Тахин (Мексико) измежду много други в Северна Америка и Европа. В работата си Влада Томова изтъква ролята на България в съвременната глобална култура. Тя създава ключови музикални проекти, като: Балкански приказки, трио “Български гласове”, “Песен за българската азбука”, Български женски фолклорен хор “Ясни гласове” - Ню Йорк и други. С уважение към традицията и едновременно в крак с настоящето, вокалното творчество на Влада Томова е представено по един много земен и достъпен начин и намира място в сърцето на съвременния човек.Проектът “Балкански приказки” вдъхва съвременна душа на балканската диаспора. Пресягайки се на длъж и шир в търсене на приказките си, тя оформя разнообразен репертоар, който се простира от България до други части на Балканите и Близкия Изток, с нюанси от Индия и сефарадска Испания.Тя е основател и художествен ръководител на Български женски фолклорен хор “Ясни гласове”, който е първият и единствен по рода си вокален ансамбъл в Ню Йорк. Гласът ѝ звучи в обикалящата света изложба на National Geographic “King Tut”. Певицата често работи с майстора на кавала - Теодосий Спасов и участва в турнето му в САЩ през 2011 г.През 2013 г. Томова издава албум със старинни сефарадски песни – “Лазарската роза”, обработени от Крис Раел за оркестър интрументи от различни краища на света. През последните години Влада се впуска и в писането на свои авторски песни една, от които е “Песничката за азбуката”. Написана в Ню Йорк, песента е изпята на Празника на Славянската Писменост - 24 май през 2015 г. от деца, родители и учители в София, Лондон, Ню Йорк, Чикаго, Лос Анжелис и Сидни. През 2015 г. ръководеният от нея хор участва в копривщенския фолклорен фестивал, където е приет с бурни овации от публиката. През 2017 г. по случай 3-ти март – Националният празник на България, певицата пусна песента и видео към нея “Аз и съцето ми сме едно” посветена на българските емигранти. Заедно с песента, певицата обяви и конкурс - „Това, което правя”, като обвърза приходите от продажбата на песента да отидат за подпомагане на детски дом, градина, училище или друга организация работеща с деца в България. Pобедител в конкурса беше ДГ „Славейче” в село Лесново. През 2016 г. Влада Томава гостува за първи път в Куба с концерт в българското посолство в Хавана, а вторият й концерт там е на 24 май, заедно със смесен фолклорен ансамбъл. През 2018 г тя ще се представи специално и на престижните награди “Куба Диско” в средата на м.май.   ", "date": "2017.11.01", "title": "Влада Томова със специален концерт на 22 ноември в Студио 5"}
{"url": "http://www.novinite.bg/articles/152138/Bashtinoto-ime-veche-moje-da-se-vpisva-v-akta-za-rajdane-na-dete-rodeno-v-chujbina", "text": "Бащиното име ще може вече да се вписва в акта на раждане на българче, родено в чужбина.Това стана възможно, след като депутатите единодушно приеха окончателно промени в закона за гражданската регистрация, цитира Дарик.   Вносителите от Патриотичния фронт посочват, че досега тези деца се вписват само със собствено и фамилно име. Но вписването на бащиното име е особено важно в българската именна система.   В същото време парламентът отхвърли предложение на ДПС, което предвиждаше имената, дадени от комунистическия режим по време на Възродителния процес на българските турци, да бъдат заличени от ЕСГРАОН.", "date": "2017.11.01", "title": "Бащиното име вече може да се вписва в акта за раждане на дете, родено в чужбина"}
{"url": "http://www.novinite.bg/articles/152127/Balgariya-e-s-naj-malko-raboteshti-na-nepalen-raboten-den-v-ES", "text": "32% от заетите жени в Европа работят на непълен работен ден. Това сочат данни за ученето, работата и възнаграждението на труда от новата дигитална публикация и националните статистически институти на държавите членки в ЕС. В статистиката попадат и данни от други европейски държави.Статистическите данни са за 2016 година. Според тях броят на мъжете и жените в Европа, работещи на непълно работно време, е различен. В рамките на ЕС и още няколко държави в Европа през 2016 г. 32% от заетите жени са работили на непълно работно време в сравнение с 9% от мъжете.Погледнато за отделните държави членки, най-високият дял от жените, които работят на непълно работно време, е в Нидерландия - 77%. Холандия е и с най-високия дял на мъже, които работят на непълен работен ден - 26.2%.На второ място в тази статистика се нарежда Австрия, където 47% от жените не работят на пълен работен ден, а на трето място - Германия с 46% от женското население.България е с най-нисък дял както при жените, така и при мъжете, работещи на непълно работно време. У нас 2.2% от жените работят на непълен работен ден срещу 1.8% при мъжете.Интересен е фактът, че в Швейцария, Норвегия и Исландия, които не са държави членки на ЕС, са отчетени високи показатели по отношение на времето на заетостта. В Швейцария 60.2% от жените и 15.6% от мъжете работят на непълен работен ден. За Норвегия данните отбелязват 38.1% от жените и 15% от мъжете, а в Исландия - 36.8% от женската половина и 12.3% от мъжете.Според статистическия портрет безработицата в изследваните страни е по-голяма сред жените. В ЕС през 2016 година коефициентът на безработица е 8.7% при нежния пол при 8.4% при мъжете.В 14 държави членки коефициентът на безработица е по-висок при жените, в 13 е по-висок при мъжете, а в Унгария е еднакъв при жените и мъжете.България попада между страните, в които се наблюдава по-голяма безработица при мъжете отколкото при жените. У нас 8.1% от мъжете са безработни към 7.0% при жените.", "date": "2017.11.01", "title": "България е с най-малко работещи на непълен работен ден в ЕС"}
{"url": "http://www.novinite.bg/articles/152074/Siderov-ne-se-pritesnyava-ot-vota-na-nedoverie", "text": "Управляващите не се притесняват от заявката на БСП за вот на недоверие. Вотът на недоверие на БСП няма да мине, тъй като коалицията и парламентарното мнозинство са стабилни, категоричен бе лидерът на партия \"Атака\" Волен Сидеров в кулоарите на парламента, предава news.bg Малко е вероятно червените депутати да свалят кабинета Борисов 3, смята той.Сидеров е скептичен и за темата на вота - корупцията. Корупция обикновено има, когато управляват леви управления, посочи атакистът.Той дори посъветва социалистите каква тема за вот на недоверие по би им подхождала - доходи, трудово правни отношения, социално равенство, здравеопазване. Вместо това те избират тема, с която залагат на първичните сетива, на дразненето, анализира Волен Сидеров.", "date": "2017.11.01", "title": "Сидеров не се притеснява от вота на недоверие"}
{"url": "http://www.novinite.bg/articles/152113/Daritkova-Ne-sa-mi-predlagali-ministerski-post", "text": "С мен не е говорено да бъда министър на здравеопазването – моята сила е в парламента. Това заяви председателят на Здравна комисия Даниела Дариткова, предаде БГНЕС.„За съжаление ситуацията се повтаря. Факт е, че вече 9 години съм в политиката и в сферата на здравеопазването. До някъде е логично при всяка смяна на министър, аз да бъда евентуално търсена и ориентирана към поста“, коментира Дариткова.Тя е на мнение, обаче, че трябва да се търси устойчиво решение в сферата на здравеопазването. Според Даниела Дариткова нейната сила е в парламента. Разчитам правителството и премиерът да намерят доброто решение. С мен не е говорено и не съм чула обсъждани имена, посочи председателят на Здравна комисия.Попитана дали министерският пост трябва да бъде зает от заместник-министър Мирослав Ненков, Дариткова посочи, че този въпрос трябва да бъде зададен към премиера и правителството, заяви Дариткова.Тя изтъкна, че изключително много съжалява за оставката на министър Николай Петров. „Българската здравна система загуби от тази оставка. Страната ни имаше реален шанс да направи политиката в сферата на здравеопазването наистина обърната към интересите на пациентите и на лекарите. Но, българското здравеопазване няма да загуби, защото министър Петров ще продължи да изпълнява своя дълг като лекар“, посочи Даниела Дариткова.Нейното мнение било, че трябва да има устойчивост в политиката. „Една личност е важна за системата, но всъщност устойчивите решения трябва да бъдат решения на една политика, която е консенсусна, последователна, за да не се случва така, че при всяка смяна да имаме връщане назад и започване отначало. Здравеопазването се нуждае от дългосрочна визия, консенсус и устойчиви решения“, смята Дариткова.Тя е убедена, че има мантри, които се повтарят с цел политическа употреба. Темата за търговските дружества и лечебните заведения била една от тях. Смятам, че в политиката на здравеопазването трябва да се търси надпартийния консенсус. Тук политизирането е изключително вредно, категорична бе Дариткова.", "date": "2017.11.01", "title": "Дариткова: Не са ми предлагали министерски пост"}
{"url": "http://www.novinite.bg/articles/152073/MOSV-publikuva-proekt-za-promeni-v-Kompleks-Kaliakra", "text": "Обществено обсъждане за обявяването на \"Комплекс Калиакра\" и за промени в още три защитени зони започва от 1 ноември, съобщиха от МОСВ. В едномесечен срок заинтересованите могат да представят мотивирани писмени становища, възражения и предложения по режимите, описани в проектите на заповедите.На интернет страницата на екоминистерството са публикувани проектозаповедите за обявяване на защитена зона \"Комплекс Калиакра\". Там са и проектите за промени в заповедите за обявяване на защитените зони \"Калиакра\", \"Белите скали\" и \"Било\".Припомняме, в началото на август имаше протести от жители на общините Каварна, Балчик и Шабла пред сградата на община Каварна. Хората бяха недоволни от наложената забрана за редица дейности в новообявената защитена зона \"Комплекс Калиакра\".По-късно Върховната административна прокуратура провери заповедите на екоминистерството, с които бе въведена забрана за разораване, залесяване и създаване на трайни насаждения на територията на зона Калиакра.Забранено бе да се садят плодови и зеленчукови култури, зърнено-бобови култури, листно-стъблени зеленчукови култури, кореноплодни зеленчукови култури, луковично-зеленчукови култури, маслодайни култури, влакнодайни култури, етеричномаслени култури, едногодишни или многогодишни фуражни култури на територията на защитена зона \"Комплекс Калиакра\" до обявяването ѝ за защитена зона, но за не повече от 2 години.Според разпоредбите на чл. 12, ал. 1 от Закона за биологичното разнообразие(ЗБР) е изготвен проект на заповед за обявяване на защитена зона за опазване на природните местообитания и на дивата флора и фауна (BG0000573) в \"Комплекс Калиакра\".Територията на защитената зона обхваща село Тюленово, община Шабла, област Добрич, селата Камен бряг, Свети Никола, Българево, както и град Каварна, селата Божурец, Топола, община Каварна, област Добрич и Балчик, община Балчик, област Добрич.От ековедомството очакват да има обществено обсъждане и на проектозаповедите за промени в защитените зони \"Калиакра\", \"Белите скали\" и \"Било\" за опазване на дивите птициПълният текст на всяка от проектозаповедите и съпътстващата ги информация са публикувани и са на разположение в административната сграда на Регионалната инспекция по околната среда и водите във Варна (ул. \"Ян Палах\", № 4).Припомняме, протестите в Калиакра и неяснотата за прилагане на ограниченията в защитените зони бяха повод от екологични организации да поискат оставката на екоминистър Нено Димов. \"Изцяло подкрепяме хората, защото те бяха прави и те казаха нещо важно: \"Не може да се договарят на тъмно!\", заяви през август Андрей Ковачев по повод протестите.", "date": "2017.11.01", "title": "МОСВ публикува проект за промени в \"Комплекс Калиакра\""}
{"url": "http://www.novinite.bg/articles/152140/Rumen-Radev-e-izpratil-saboleznovatelno-pismo-do-Donald-Tramp8203", "text": "Държавният глава Румен Радев изпрати днес съболезнователно писмо до президента на Съединените американски щати Доналд Тръмп по случай терористичния акт в Манхатън, Ню Йорк, съобщиха от прессекретариата на държавния глава, предаде БНТ.\"Република България категорично осъжда тероризма като средство за постигане на политически цели и подкрепя усилията на международната общност в борбата срещу всички негови форми\", се казва в писмото на президента Радев до неговия американски колега.\r\nДържавният глава изразява съпричастността и съчувствието на българския народ към семействата и близките на загиналите в атентата, както и надежда за бързо възстановяване на пострадалите.\r\n ", "date": "2017.11.01", "title": "Румен Радев е изпратил съболезнователно писмо до Доналд Тръмп&#8203;"}
{"url": "http://www.novinite.bg/articles/152141/Zapochva-stroitelstvoto-na-obhodniya-pat-na-Aheloj", "text": "Утре – 2 ноември, започва строителството на обходния път на град , част от път I-9 Слънчев бряг - Бургас, съобщиха от пресцентъра на Агенция \"Пътна инфраструктура\". Със средства от републиканския бюджет ще се изгради изцяло ново трасе, с което транзитният трафик ще се изведе извън Ахелой. На символичната първа копка ще присъства председателят на Управителния съвет на Агенция „Пътна инфраструктура“ инж. Дончо Атанасов.Изпълнител на строително-монтажните работи е „Трейс груп холд“ АД. Строителният надзор ще осъществява ДЗЗД „План Инвест Сърч“, в което участват: „План инвест Пловдив“ ЕООД, „Инфра Инвест“ ООД, „Сърч Корпорейшън СРЛ“ и „НТСС Консултинженеринг“ ЕООД. ОБЕДИНЕНИЕ „ВИП“, в което са: „ВИА ПЛАН“ ЕООД, „ТРАНСКОНСУЛТ-22“ ООД и „Пътконсулт 2004“ ЕООД.\r\n", "date": "2017.11.01", "title": "Започва строителството на обходния път на Ахелой"}
{"url": "http://www.novinite.bg/articles/152110/30-ot-balgarskite-potrebiteli-pazaruvat-onlajn", "text": "България се доближава до средното европейско равнище на пазаруващите през интернет. У нас 30% от потребителите са онлайн ориентирани, общо в Европа – около 50%. Това коментира председателят на Комисията за защита на потребителите (КЗП) Димитър Маргаритов по повод изнесената от българска хостинг компания статистика за 19% ръст на онлайн магазините у нас през последните 12 месеца спрямо предходния период.„Има силно увеличаване на интереса към онлайн търговията в България от страна на тези, които имат желание да осъществяват такава дейност през интернет. Важното е да направим така, че тази търговия да не създава пречки пред хората, да не ги вкарва в излишни разходи, а по-скоро да им помага да направят по-добрия информиран избор и да инвестират средствата си правилно и така, както пожелаят”, подчерта Маргаритов пред Bulgaria on Air.По думите на председателя постъпващите в КЗП жалби във връзка с онлайн сделки вече конкурират тези в конвенционалната търговия. Той съобщи, че при извършените над 2000 проверки на електронни магазини от началото на годината все още най-честото нарушение е опитът на търговци да ограничат правото на потребителите да връщат закупените по Интернет стоки в 14-дневния срок. „Или съкращават този срок, или въобще пропускат за споделят тази информация с потребителите и съответно някой може да остане с впечатление, че няма такова право. При анонсиране на промоционални оферти понякога впоследствие се оказва, че или стоката не е налична, или е на по-висока от обявената цена”, даде пример Маргаритов. Председателят предупреди, че има опасност и от т.нар. мними търговци, които при изискване за авансово плащане може да вземат парите, но изобщо да не доставят стока.Маргаритов посъветва преди покупка винаги да се прави съпоставка на различни оферти и препоръча доза критичност към споделените в Интернет впечатления от потребителите относно даден търговец, тъй като може да се окажат нож с две остриета. Той насочи вниманието и към защитата на лични данни при подобен тип сделки. „Когато един търговец изисква повече, отколкото е необходимо, например трицифрения код на банковата карта, трябва да сме внимателни, защото може да се стигне до злоупотреби”, подчерта председателят.", "date": "2017.11.01", "title": "30% от българските потребители пазаруват онлайн"}
{"url": "http://www.novinite.bg/articles/152134/Skandal-v-NS", "text": "Скандал в парламента между Обединените патриоти и ДПС. Поводът - внесените 2 проекта за промени в Закона за гражданската регистрация, предаде БНТ.Проектът на Патриотите - да бъде вписвано бащиното име в акта на раждане на българчета, родени в чужбина, беше приет. А проектът на ДПС - в ЕСГРАОН да бъдат заличени принудително наложените имена по време на \"Възродителния процес\" беше отхвърлен. Последва взаимна размяна на остри реплики. ", "date": "2017.11.01", "title": "Скандал в НС"}
{"url": "http://www.novinite.bg/articles/152070/Drastichna-zabrana-za-sadene-na-novi-lozya-se-prokarva-no-ne-sas-zakona-za-vinoto", "text": "Странни законодателни промени се изфабрикуват от министерството на земеделието през последния месец, след като в Закона за посевния и посадъчен материал изведнъж се правят драстични корекции в близо десетина други земеделски закони, като няма детайлно обяснение за мотивите на тези поправки. Така с препратка към Закона за виното и спиртните напитки администрацията незнайно защо предлага да се премахне целият раздел 3, който указва правата за ново засаждане на лозя.По този начин лозарски бранш чрез закона за посадъчния материал трябва да разбере, че от 2018 година никой да не може да сади нови лозя, защото това ще отпадне от сегашния закон за виното.Странно решение, прокарано тихомълком чрез страничен закон, което коренно ще промени ситуацията в лозарския сектор, коментира за Синор.БГ депутатът от левицата Светла Бъчварова. И допълни, че виненият отрасъл е икономически активен, инвестициите там са значителни и е необяснимо защо се въвежда подобна забрана.Само да припомним, че до миналата година Изпълнителната агенцията по лозата и виното активно продаваше на стопаните права за засаждане на нови лозя от Националния резерв- всяка година по 5 400 дка. И ако вие не сте успели веднага да засадите новото си лозе, то с тези поправки ще се окаже, че сте купили едни права, които вече не може да използвате. По тази причина депутатите от левицата ще търсят обяснение от вносителите с цел отпадане на тези предложения.Отново в Закона за посевния и посадъчен материал се правят корекции и в други два закона - за опазване на земеделските земи и за.Там ситуацията също е важна, защото поправките се отнасят до промяната на предназначението на земята.Интересна е поправката в член 25 от Закона за опазване на земеделските земи, който в сегашния вариант гласи следното - препис от решението за промяна на предназначението на земеделски земи за неземеделски нужди се издава на заявителя след представяне на копие от молба и документ за заплатена такса за отразяване на решението в кадастралната карта, съответно в картата на възстановената собственост. Когато с решението за промяна на предназначението на част от поземления имот се образуват нови имоти съгласно чл. 24, ал. 3 от Закона за кадастъра и имотния регистър, службата по геодезия, картография и кадастър дава идентификатори на новообразуваните поземлени имоти. В случаите по чл. 24, ал. 7 решение за промяна на предназначението се постановява служебно от съответната комисия и не подлежи на обжалване.С промяната в Закона за посевния и посадъчен материал обаче този така детайлно разписан текст за отразяване на решението в кадастралната карта отпада. Новият текст на чл. 25 придобива следния вид - При промяна на предназначението на земеделска земя, когато не е от общинския поземлен фонд се заплаща държавна такса, определена с тарифа, утвърдена от Министерския съвет. Таксата се заплаща от собственика на земеделската земя, поискал промяната на предназначението й, или от инвеститора на обекта за държавна или общинска нужда.Решено е да отпадне и алинея 2 на член 25, която е изключително важна. В сегашния й вид тя гласи следното - След нанасянето в кадастъра по ал. 1 по искане на собственика, на инвеститора, или на лицето, което има право да строи в чужд имот, границите на поземления имот се означават на място с трайни знаци въз основа на кадастралните данни от съответната служба по геодезия, картография и кадастър по местонахождението на имота.Няма мотиви за прокарване на тези текстове, което води до съмнение за прокарване на поредна вратичка за улесняване на масовите кражби на \"бели петна\" или пък тяхното лесно узаконяване, защото тези схеми станаха възможни благодарение на тихомълков прокарани промени в същия закон в края на миналата година.", "date": "2017.11.01", "title": "Драстична забрана за садене на нови лозя се прокарва, но не със закона за виното"}
{"url": "http://www.novinite.bg/articles/152087/Deputatite-podkrepyat-iskaniyata-na-uchenite", "text": "По време на пленарното заседание в сряда депутатите изразиха принципна подкрепа за исканията на учените от БАН за по-високи заплати и повече пари за наука. В Деня на народните будители те излязоха на протест в центъра на София, предава NOVA. Дали исканията им ще бъдат изпълнени зависи от Бюджет 2018. В сряда той беше внесен в Народното събрание. Обсъждането му в парламентарните комисии ще започне в четвъртък.", "date": "2017.11.01", "title": "Депутатите подкрепят исканията на учените"}
{"url": "http://www.novinite.bg/articles/152084/Predstaviha-turisticheskata-platforma-I-love-Bulgaria", "text": "Министърът на туризма Николина Ангелкова представи единната платформа с мобилно приложение I love Bulgaria, която обединява всички елементи на туристическия сектор – забележителности, места за настаняване, заведения и съпътстващи услуги. В нея са включени и 100-те национални туристически обекта. Със сканиране на QR код на всеки от тях, освен информация, ще се предоставя и визуализация на 3D изображението му. Предстои в платформата за бъде интегрирана и информация от СТПД „Академик“ към Русенския университет. Народният представител от ГЕРБ – Русе Пламен Нунев и министърът на туризма посетиха днес Русенския университет, където участваха в кръгла маса на тема: „Ролята на Русенския университет за развитие на иновациите в туризма“. Министърът и ректорът на Русенския университет подписаха рамков договор за сътрудничество, в който водещ акцент е разработването и използването на съвременни технологии за визуализация на рекламата в туризма. Резултат от това партньорство ще бъде участието на русенски студенти в първия дигитален корнер на българския щанд на световното туристическо изложение WTM в Лондон през ноември. Чрез реализацията на съвместния проект на място ще бъдат създавани и предлагани на посетителите 3D сувенири за български туристически забележителности и атракции. Сред тях са дунавските крепости, Рилският манастир, Ивановските скални църкви и много други.", "date": "2017.11.01", "title": "Представиха туристическата платформа I love Bulgaria"}
{"url": "http://www.novinite.bg/articles/152063/Opasnite-kashti-v-centara-na-Sofiya-sa-nad-150", "text": "Опасните къщи в София са над 150 в центъра на града. Една трета от тях са в район, в който само през последните седмици имаше няколко инцидента със срутени къщи, съобщава bTV.Къщата на ул. „Братя Миладинови”, която остана без стена, заради строеж в съседство, все още не е обезопасена.„Отидете да видите в дупката там, където е изкопана колко вода има. Водата е на нивото на реката. Тук номерът е да се вземат едни пари на зелено, да се докара сградата до груб строеж”, коментира живеещ в района.Това не е единствената къща в района в такова състояние. Столичната община направи проверка и се оказа, че друга опасно изоставена къща има следи от пожар. „Има следи от пожар по покривната конструкция, а фасадите от вътрешната страна са в много лошо състояние. Първото нещо, което ние ще поискаме е сградата да бъде обезопасена”, посочи кметът на район „Възраждане” Савина Савова.Проверка вътре се прави само със съгласие на собствениците. „Това прави нещата много трудни и работата на комисията става почти невъзможна. В момента служителите от отдел незаконно строителство работят по 50 подобни преписки”, добави тя.Докато бъдат взети мерки, жителите ще трябва да минават с повишено внимание.", "date": "2017.11.01", "title": "Опасните къщи в центъра на София са над 150"}
{"url": "http://www.novinite.bg/articles/152098/Parva-kopka-na-vtori-blok-na-iranskata-AEC", "text": "На 31 октомври 2017 г. в иранската провинция Бушер се проведе тържествената церемония за началото на дейностите по изкопа за основните сгради на Втори енергоблок на АЕЦ „Бушер“ (проект АЕЦ „Бушер“ 2). Церемонията откриха генералният директор на „Росатом“ Алексей Лихачов и вицепрезидентът на Иран и президент на Организацията по атомна енергия на страната Али Акбар Салехи. Според договора за втори ред на АЕЦ, подписан през ноември 2014 г., на площадката близо до действащия Първи енергоблок ще бъдат изградени два енергоблока с руски дизайн с обща мощност от 2100 мегавата.Руските енергоблокове ВВЕР-1000 са референтен проект от поколение „3 плюс“, който отговаря на най-строгите постфукушимски изисквания за безопасност. През септември 2016 г. бе положен „първият камък“ за строителството, след което се извършваха подготвителни дейности на площадката. Със започването на дейностите по изкопа проектът за АЕЦ „Бушер“ 2 навлиза в етап на практическа реализация.Преди началото на церемонията Лихачов и Салехи посетиха Първи енергоблок, който е символ на сътрудничеството между Русия и Иран в сферата на мирния атом. Енергоблокът фактически бе достроен от руските специалисти след предишния изпълнител. За довършването на енергоблока бяха използвани оригинални инженерни решения за руския реактор ВВЕР, а иранските специалисти бяха обучени в експлоатацията му. Това бе първият енергоблок в Близкия изток, който е уникален за световната атомна енергетика. От момента на пускането му през 2011 г. Първи енергоблок на практика показа своята експлоатационна надеждност.Приветствайки участниците в церемонията, президентът на „Росатом“ отбеляза, че придобитият вече опит от сътрудничеството ще помогне на специалистите на двете страни ефективно да решат всички задачи в рамките на проекта за АЕЦ „Бушер“ 2. „Уверен съм, че този крупен руско-ирански проект е символ на нашето сътрудничество, както и символ за нашето поколение и за поколението на нашите деца. Днес близо 25 млрд. кВтч електроенергия вече е изработена от Първи енергоблок на АЕЦ „Бушер“. Това е сериозен принос към икономиката на Иран, който дава възможност да се насочат допълнителни средства за развитие и на социалната сфера, и на промишлеността на страната“, заяви Лихачов.„Днес ние сме свидетели на „първата копка“ за изграждането на Втори енергоблок на АЕЦ „Бушер“. Дейностите вървят по график и даже малко преди посочения срок. Надявам се, че след седем години ще бъдем свидетели на въвеждането в експлоатация на този енергоблок, а след две години ще бъде осъществено въвеждането в експлоатация и на Трети енергоблок на АЕЦ“, заяви в официалното си слово президентът на Организацията по атомна енергия на Иран Али Акбар Салехи.Проектът за Втори и Трети енергоблок на АЕЦ „Бушер“ се осъществява със средства на иранската страна. Генерален изпълнител на проекта е АСЕ („Атомстройекспорт“, част от „Росатом“). Дейностите по изкопа за Трети енергоблок са планирани за 2018 г., а изливането на „първия бетон“ за Втори енергоблок – за 2019 г. ", "date": "2017.11.01", "title": "Първа копка на втори блок на иранската АЕЦ"}
{"url": "http://www.novinite.bg/articles/152111/Ministar-kupuva-TEC-Varna-ot-ChEZ", "text": "Бившият транспортен министър от кабинета \"Орешарски\" Данаил Папазов ще бъде новият собственик на ТЕЦ \"Варна\".Централата се продава от чешката държавна компания ЧЕЗ (CEZ), а купувач е \"Сигда\" ООД - компания на Папазов, в която той е съдружник с дъщеря си Ивелина Папазова, а синът му Станислав Папазов е съуправител.В съобщение на сайта си ЧЕЗ посочва, че ТЕЦ-ът разполага с 1260 мегавата инсталирана мощност и е временно затворен от началото на 2015 г.Сделката трябва да бъде одобрена от Комисията за защита на конкуренцията. Цената не се посочва.В края на януари чешката компания официално обяви, че търси купувач на бизнеса си в България, който основно включва електроразпределението в Западна България. До момента няма данни да е избран купувач.От съобщение на компанията по-рано се разбра, че продажбата няма да е на всяка цена.Въглищната електроцентрала „Варна” на брега на Черно море е закупена от ЧЕЗ през 2006 г. за 206 млн. евро, а още 100 млн. евро са инвестирани в увеличението на капитала на компанията. ТЕЦ-ът обаче не работи от 2015 г. насам, тъй като не отговаря на европейските изисквания за емисиите и ЧЕЗ реши да не инвестира в нея.", "date": "2017.11.01", "title": "Министър купува ТЕЦ Варна от ЧЕЗ"}
{"url": "http://www.novinite.bg/articles/152041/Po-visok-akciz-na-cigarite-i-nargiletata", "text": "Бюджет 2018 влиза за обсъждане в парламента. Депутатите от бюджетната комисия ще започнат дебатите за промените в данъчните закони. Там е заложен по-висок акциз върху цигарите, а с налог вече ще се облагат и наргилетата, предаде Нова телевизия.Властта отново предлага плащанията в брой да бъдат ограничени със закон до 5 хиляди лева, а не таванът да остане до 10 хиляди, както е до сега. Веднъж вече предложението на герб беше отхвърлено, но аргументът на финансовия министър е, че ако кешовите плащания се ограничат, икономиката ще изсветлее.През 2018 г. властта няма да променя плоския данък. За хората, които плащат задълженията си към хазната онлайн обаче, отпада отстъпката от 5 на сто.  ", "date": "2017.11.01", "title": "По - висок акциз на цигарите и наргилетата"}
{"url": "http://www.novinite.bg/articles/152095/Pusnaha-poshtenska-marka-za-Predsedatelstvoto", "text": "Специална пощенска марка „Първо Българско председателство на Съвета на ЕС“ валидираха министърът за Българското председателство на Съвета на ЕС 2018 Лиляна Павлова и на транспорта, информационните технологии и съобщенията Ивайло Московски. Тиражът на пощенската марка е 62 000 броя и тя ще е част от официалните подаръци, които България ще даде на гостите на председателството.„Марката има своята колекционерска стойност, която с годините ще се повишава и през 2031 г., когато България ще поеме своето второ председателство, ще издадем и втора“, заяви министър Павлова. Тя добави, че в ерата на дигиталната комуникация и IT-технологиите, в издаването на марка има нещо романтично, защото всеки би се зарадвал да получи картичка с пощенска марка, не само дигитална.„Затова официалната кореспонденция, която ще водим по време на Българското председателство и на хартия, също ще бъде изпращана със специалната пощенска марка“, каза още министър Павлова. Тя благодари на художника Тодор Ангелиев, създател на логото и визуализацията на марката за Българското председателство. „Имаме честта днес да валидираме пощенска марка, която ще бъде визитната картичка на Българското председателство, заяви по време на церемонията министър Московски. Той посочи, че пощенската марка е една малка енциклопедия, съдържаща в себе си събитията и фактите от важните за България дати. „Освен пощенската марка за председателството, успяхме да запазим и домейни на кирилица, за да имаме възможност да разпространим азбуката, която ползваме, по целия свят и Европа“, допълни министър Московски.", "date": "2017.11.01", "title": "Пуснаха пощенска марка за Председателството"}
{"url": "http://www.novinite.bg/articles/152052/Proektobyudjetat-za-dogodina-vliza-za-obsajdane-v-NS", "text": "Проектобюджетът за догодина влиза за обсъждане в Народното събрание. 10 парламентарни комисии ще разгледат законопроекта днес, предаде БНТ.\r\nУтре той ще бъде гласуван и от водещата комисия по  и финанси. Очаква се план-сметката да влезе за обсъждане в пленарна зала най-рано другата седмица.\r\nПроектоът за догодина предвижда ръст на икономиката от почти 4 на сто, 1 % дефицит и нов заем от 1 милиард лева. Повече средства за предвидени за сигурност, образование и социална сфера.\r\n", "date": "2017.11.01", "title": "Проектобюджетът за догодина влиза за обсъждане в НС"}
{"url": "http://www.novinite.bg/articles/152085/Ministerstvo-na-energetikata-proveryava-studeniya-rezerv-na-toploelektricheskite-centralite", "text": "Министерство на енергетиката проверява възможността на енергийните предприятия да осигурят \"студен резерв\". Министърът на енергетиката Теменужка Петкова издаде заповед, с която експерти от ресорното ведомство и \"Електроенергийния системен оператор\" ЕАД ще проверят готовността на предприятията.В следващите десет дни ще се извършват проверки на място в централите, които са сключили договор с ЕСО ЕАД за предоставяне на разполагаема електрическа мощност - \"студен резерв\", пише news.bg Допълнително ще се провеждат и инспекции за спазване на изискванията на наредбата за резерви от горива на централите, които работят с основно гориво въглища.Закона за енергетиката задължава топлоелектрическите централите да поддържат резерви от горива в достатъчно количество, което да гарантира надеждно и продължително производство на електроенергия.Утре министър Петкова ще провери готовността за \"студен резерв\"на централите \"Ей и Ес-3С Марица Изток I\" ЕАД и ТЕЦ \"Марица изток 2\" ЕАД.", "date": "2017.11.01", "title": "Министерство на енергетиката проверява \"студения резерв\" на топлоелектрическите централите"}
{"url": "http://www.novinite.bg/articles/152122/YuNESKO-izbra-Gabrovo-za-tvorcheski-grad-na-zanayatite-i-folklornoto-izkustvo", "text": "Решението бе обявено официално вчера по време на Генералната конференция на 39-ата сесия на ЮНЕСКО, която се провежда от 30 октомври до 14 ноември във френската столица Париж. Ден преди това новината бе съобщена от председателя на парламентарната Комисия по културата и медиите Вежди Рашидов след срещата му с Ирина Бокова.64 нови града от 44 държави са определени да влязат в мрежата от генералния директор на организацията Ирина Бокова. Габрово става вторият български град след София, чийто културен потенциал е оценен много високо от световната организация. През 2014 г. столицата ни бе удостоена с престижната титла „Град на киното“. В средата на юни месец тази година Габрово влезе в надпреварата за включване в мрежата на творческите градове на ЮНЕСКО, залагайки на три свои предимства – град на занаятите и индустрията, столица на хумора и сатирата, град, който съхранява и популяризира народния и местния фолклор. Габрово има Стратегия за развитие на културата до 2024 г., член е на международната мрежа за култура „Програма 21“, ежегодно чрез общинската програма „Култура“ се финансират качествени културни продукти, градът е домакин на мащабни събития с местно, национално и международно значение.\r\n\r\n\r\n\r\n\r\n", "date": "2017.11.01", "title": "ЮНЕСКО избра Габрово за творчески град на занаятите и фолклорното изкуство"}
{"url": "http://www.novinite.bg/articles/152130/Vse-poveche-balgari-teglyat-kredit-za-da-finansirat-vakanciyata-si", "text": "Стандартът на живот на българина постепенно се повишава, а с това се променя и финансовият му фокус. Доказателство е любопитна тенденция в потребителското иране - оказва се, че все повече българи теглят заем, за да спонсорират почивката си. В новото издание на обзора \"Потребителският  на българина“ на БНП Париба Лични Финанси, България финансирането на ваканции измества плащането на сметки в топ 10 на причините за теглене на заем. Броят на молбите за и за ваканции отбеляза ръст от близо 300% в сравнение с периода ноември 2016 г.-април 2017 г. и към момента тези и са на 7-о място.Според експертите тази тенденция е индикатор, че жизненият стандарт на българите се повишава и постепенно се доближава до европейските държави. Българите все още кандидатстват най-често за потребителски и за ремонт на дома, обединяване на задълженията и покупка на употребяван автомобил. Тези проекти формират близо 80% от запитванията, получени от банката в периода май-октомври 2017 г. Сред целите в топ 10 попадат и пари в брой, покупка на обзавеждане, лечение, ремонт на дома, семейни тържества и образование. БНП Париба Лични Финанси, България отпуска до 70 000 лева за такива проекти, а периодът на изплащане е до 96 месеца. В периода май-октомври 2017 г. средната сума на молбите за трите топ проекта нарасна с 9%. Например средната сума на молбите за ремонт на дома се увеличи с 8% от 5 168 лв. в периода ноември 2016 г.-април 2017 г. до 5 567 лв. през последните 6 месеца. При ите за обединяване на задължения се наблюдава ръст от 10%.\r\n", "date": "2017.11.01", "title": "Все повече българи теглят кредит, за да финансират ваканцията си"}
{"url": "http://www.novinite.bg/articles/152136/Lekarite-nedovolni-ot-noviya-byudjet", "text": "От Лекарския съюз изразиха неудовлетворение от предвиденото увеличение в бюджета за извънболнична помощ за догодина и прогнозираха фалити на здравни заведения, предаде Дарик.   Според лекарите са необходими поне още 23 млн. лв., 10, от които – за джипитата, за да бъдат реално задоволени нуждите на населението.   Мнението си от съсловната организация споделят след организиран извънреден управителен съвет, на който е била обсъдена бюджетната рамка. От съюза са категорични, че специализираната извънболнична помощ е крайно подценена и има опасност да генерира напрежение между лекари и пациенти. Липсата на достатъчен финансов ресурс щяла да се отрази крайно негативно и на достъпа на пациентите до здравеопазване, допълват от съсловието.   Исканията на лекарите бяха за 2018 г. да се дадат 23 млн. лв. повече за джипита и 23,5 млн. лв. повече за специалистите в извънболнична помощ.От заложеното увеличение в парите за болниците, в размер на 150 млн. лв., обаче Лекарският съюз е удовлетворен, се подчертава в съобщението.", "date": "2017.11.01", "title": "Лекарите недоволни от новия бюджет"}
{"url": "http://www.novinite.bg/articles/152066/Sofiya-se-prevrashta-v-umen-grad", "text": "БТК представи едно от решенията си за по-лесно превръщане на София в умен град. В партньорство с Nokia операторът е изградил мрежа, която покрива цялата столица и позволява лесната комуникация между устройства и сензори. Тя използва енергоефективната технология LoRa.\"Инвестираме, за да бъдем активен участник в изграждането на нов, по-добър начин на живот и устойчивото развитие на градовете ни\", обяви изпълнителният директор на БТК Атанас Добрев, без да разкрие точните капиталовложения в проекта. Компанията тепърва ще търси партньори за използване на технологията, като разкри, че най-големите възможности са в няколко направления - интелигентните системи за паркиране, сензори за качеството на въздуха, управление на контейнерите за смет, дистанционното отчитане на всякакви измервателни уреди за бита и други.В същото време такова покритие в града вече има - регистрираната в Испания, но изцяло българска стартираща компания 6lowpan.io обяви преди година, че е изградила мрежа в София, използваща LoRа.", "date": "2017.11.01", "title": "София се превръща в умен град"}
{"url": "http://www.novinite.bg/articles/152115/BLS-Predstoyat-faliti-na-bolnici", "text": "Необходимо е увеличение в средствата за извънболнична помощ и ако това не се случи, предстоят фалити на лечебни заведения и в извънболничната помощ. Такава позиция изразиха от Българския лекарски съюз. Лекарския съюз настоява реалното и оптимално увеличение, което организацията иска, да се удовлетвори. \"Необходимо ли е да почнат фалитите на болници и в извънболнична помощ, за да може отговорните институции да си дадат сметка, че всяко перо в системата на здравеоппазване е важно и не бива да бъде подценявано\", категорични са от БЛС.От съсловната организация са категорични, че увеличението в болнична помощ е задоволително, особено като се вземе предвид, че от 10 години няма коригиране на цени за клиничните пътеки, но относно бюджета, който е предвиден за извънболнична помощ, БЛС са притеснени от подценяването на дейностите в това перо и са категорични, че този подход ще влоши качеството на медицински дейности в първичната и специализирана извънболнича помощ. Колективното настроение относно бюджетната рамка е удовлетворително, заявяват все пак от БЛС, които вчера проведоха извънреден управителен съвет, във връзка с гласуваното разпределение на рамката за бюджет 2018 на НЗОК. „Категорични сме, че е необходимо увеличение в средствата за извънболнична помощ и ако това не се случи, предстоят фалити на лечебни заведения и в извънболничната помощ“, алармират от съсловната организация.\r\n\r\n\r\n", "date": "2017.11.01", "title": "БЛС: Предстоят фалити на болници"}
{"url": "http://www.novinite.bg/articles/152143/Poreden-opit-hartieniyat-bilet-da-bade-praten-v-istoriyata", "text": "Центърът за градска мобилност прави пореден опит да прати хартиения билет в историята.Обществената поръчка за „тикет системата”, която беше спряна заради обжалване пред Върховния административен съд, отново е пусната и кандидатите, които искат да изграждат новата система за таксуване в столичния градски транспорт -  могат да подадат документи до 20 ноември, информира Дарик.   Въпреки блокирането на процедурата, от Градската мобилност се надяват, че до година и половина, системата ще бъде пусната. Тогава пътниците ще  бъдат таксувани за време или за разстояние като ползват един превозен документ за цялата мрежа.Това удоволствие ще струва 88 млн. лева. Преди транспортните рокади в общината през 2016-а година, „тикет системата” щеше да излезе 20 млн. лева.", "date": "2017.11.01", "title": "Пореден опит хартиеният билет да бъде пратен в историята"}
{"url": "http://www.novinite.bg/articles/152123/Poveche-pari-za-chitalishtata-dogodina", "text": "Парите, които властта отпуска за та за догодина, са увеличени. Това потвърди председателят на Съюза на народните  Николай Дойнов. \"Винаги съм благодарил на държавата за помощта й. За следващата година средствата за та са увеличени\", заяви той.„Държавата не се меси в работата на та. Мога да го кажа абсолютно категорично. Активно подпомага оцеляването на та“, заяви той. „В момента та изпълняват основни държавни задачи. След като сме членове на ООН имаме задължението като държава да осигурим книга дори в най-малкото селце, където е останал един човек. Дори той има право на достъп до книгата. Без та това няма как да се случи“, обясни Николай Дойнов, цитиран от Фокус. „Независимо от всичко та, които създадоха и отгледаха през вековете своите библиотеки, и сега продължават да поддържат своята библиотечна дейност. Тези библиотеки са на та и спор няма“, коментира председателят на Съюза на та.\r\n\r\n\r\n", "date": "2017.11.01", "title": "Повече пари за читалищата догодина"}
{"url": "http://www.novinite.bg/articles/152083/Sofiya-s-nov-ekokompleks", "text": "София с още една стъпка към зелена столица. Жилищен комплекс ще учи как да пазим природата, информира news.bg Екокомплексът ще бъде разположен в полите на Витоша и е вдъхновен от идеята за различна и екологична среда за живот в шумната столица. Зеленият комплекс ще се състои от шест сгради с разнообразни и просторни апартаменти, офис площи, подземен гараж, богато озеленен и отлично поддържан парк, допълнен от декоративни водни елементи.Ще разполага и с детски център с площадки за игра, зона за домашните любимци, кардио алея за почитателите на спорта сред природата, два открити басейна, СПА и фитнес център.В строителството са заложени съвременните, висококачествени и енергоефективни материали и технологии. Дъждовната вода пък ще се използва за поддържане на зеления парк. Ще се събира и слънчевата енергия за екологични цели, за да е София по-зелена.", "date": "2017.11.01", "title": "София с нов екокомплекс"}
{"url": "http://www.novinite.bg/articles/152075/DPS-razgovarya-za-vota-na-nedoverie-na-socialistite", "text": "ДПС и БСП сядат да преговарят за вота на недоверие. Това стана ясно от коментара на лидера на ДПС Мустафа Карадайъ в парламента.Разговаряхме, че ще се координираме и съвсем официално ще седнем да разговаряме и да обсъдим темата и въпроса, свързан с вота на недоверие, подчерта той, цитиран от news.bg Иначе темата за корупцията у нас я има във всички международни доклади. \"Корупцията като явление я има във властимащите. Това един основен бич за обществото и ние с тази тема много сериозно ще се занимаваме\", заяви Мустафа Карадайъ.ДПС анализира моралната оставка на здравния министър и оставането на власт на Валери Симеонов. Оставката на Николай Петров e морален акт, но след влезли в сила съдебни решения.Валери Симеонов все още е вицепремиер, недоумява лидерът на ДПС Мустафа Карадайъ. \"Намирисва ли ви на двойни стандарти?\", попита той медиите.\"Едното е било морален акт, а другото какво е?\", недоволен е той. Герберите са виновни за двойните стандарти, както и за езика на омразата в обществото. Според Карадйъ никой не е задължен да бъде министър, след като личната воля е да подаде оставка. ДПС ще подкрепи оставката на здравния министър Николай Петров.", "date": "2017.11.01", "title": "ДПС разговаря за вота на недоверие на социалистите"}
{"url": "http://www.novinite.bg/articles/152119/Bojko-Borisov-Pochitta-kam-predcite-e-mostat-kam-po-dobroto-ni-badeshte", "text": "\r\n\"Националното самосъзнание, ценностите и културата ни днес са плод на усилията на хиляди българи - книжовници, просветители и революционери. Именно осъзнатата почит към предците и оценяването на съвременните будители са мостът към по-доброто ни бъдеще. Бъдете будни в помислите си и във всяко свое действие. Това написа по повод 1 ноември министър-председателят на България Бойко Борисов в своя Фейсбук профил, чрез което поздрави всички българи за Деня на народните будители, предаде БНТ.\r\n \r\n", "date": "2017.11.01", "title": "Бойко Борисов: Почитта към предците е мостът към по-доброто ни бъдеще"}
