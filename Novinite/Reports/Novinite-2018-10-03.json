{"url": "https://www.novinite.bg/articles/165452/Evroparlamentat-glasuva-namalyavane-na-emisiite-ot-novi-avtomobili-s-40", "text": "Емисиите от въглероден двуокис (CO2) от нови автомобили трябва да намалеят с 40% до 2030 г. и да се ускори навлизането на пазара на електрически автомобили и автомобили с ниски емисии. Това се казва в проектодоклад, гласуван от Европейския парламент.Това е по-амбициозна цел в сравнение с предложеното намаление от ЕК с 30%, с междинна цел от 20% до 2025 г.Производителите, чиито средни емисии на CO2 превишават тези цели, следва да заплащат такса към общия бюджет на Съюза, която ще се използва за повишаване на квалификацията и образованието на работниците, засегнати от структурни промени в автомобилния сектор.Производителите на леки автомобили ще трябва да гарантират, че превозните средства с нулеви и ниски емисии (електрически автомобили или автомобили, които емитират по-малко от 50 г CO2/км) заемат 35% от пазарния дял на продажбите на нови леки пътнически автомобили и микробуси до 2030 г. и 20% до 2025 г.Парламентът призовава Европейската комисия да разработи до 2 години нов план за изпитването на емисии в реални условия с помощта на преносимо устройство като това неотдавна въведено за измерване на емисии NOx. Докато това не стане приложимо, съответствието с настоящия регламент ще се измерва въз основа на данните от устройствата за измерване на разхода на гориво. Изпитването на емисиите на CO2 в реални условия трябва да бъде готово и функциониращо до 2023 г. според евродепутатите.Евродепутатите призовават за подкрепата за европейските производители на акумулаторни батерии.Комисията следва да представи до края на 2019 г. законодателно предложение, което предоставя на потребителите сравнима и надеждна информация относно разхода на гориво, емисиите на CO2 и замърсителите на въздуха на новите коли.От 2025 г. производителите на автомобили ще трябва да докладват въз основа на хармонизирана методика относно емисиите на CO2 през жизнения цикъл на всички нови леки пътнически автомобили и леки търговски превозни средства, пускани от тях на пазара. Транспортът е единственият голям сектор в ЕС, в който емисиите на парникови газове все още се увеличават, се отбелязва в текста. За да се изпълнят ангажиментите, поети в Парижкото споразумение от 21-вата сесия на Конференцията на страните през 2015 г., декарбонизацията на целия транспортен сектор трябва да се ускори по пътя към нулеви емисии до средата на века.", "date": "2018.10.03", "title": "Европарламентът гласува намаляване на емисиите от нови автомобили с 40%"}
{"url": "https://www.novinite.bg/articles/165433/BSP-Nyama-da-pravim-konsultacii-po-vota-na-nedoverie-vnasyame-go-drugata-sedmica", "text": "\r\nВ момента нашите здравни специалисти работят по мотивите на вота на недоверие, които ще са готови до края на седмицата. Следващата седмица, в първите дни, ще го внесем в Народното събрание. Това заяви народният представител и зам.-председател на ПГ на „БСП за България“ Крум Зарков.\r\n\r\n\r\n\r\n\r\n\r\n\r\n\r\n", "date": "2018.10.03", "title": "БСП: Няма да правим консултации по вота на недоверие, внасяме го другата седмица"}
{"url": "https://www.novinite.bg/articles/165437/Emiliya-Rusinova-ottegli-kandidaturata-si-za-shef-na-Apelativnata-specprokuratura", "text": "Градският прокурор Емилия Русинова изненадващо оттегли кандидатурата си за ръководител на Апелативната спецпрокуратура. Изборът до момента беше отлаган два пъти заради нейни здравословни проблеми. На днешното заседание на прокурорската колегия на Висшия съдебен съвет главният прокурор Сотир Цацаров прочете изявление, с което сочената за фаворит Русинова се оттегля от конкурса по „лични причини”. Другият кандидат за поста е следователят Бойко Атанасов. Името му нашумя в началото на 2016-а, след поредица интервюта, в които той твърдеше, че в столичното следствие има „шпицкоманда” от магистрати под контрола на главния прокурор. По думите му те решавали делата, както поиска Цацаров.През февруари тази година ВСС образува дисциплинарно производство срещу Атанасов по искане именно на Емилия Русинова.", "date": "2018.10.03", "title": "Емилия Русинова оттегли кандидатурата си за шеф на Апелативната спецпрокуратура"}
{"url": "https://www.novinite.bg/articles/165439/Mustafa-Karadaja-Vse-oshte-ne-sme-tarseni-za-konsultacii-za-vot-na-nedoverie", "text": "Парламентарната група на ДПС не е търсена от социалистите във връзка с искания от тях вот на недоверие по темата \"Здравеопазване\". Това каза председателят на ДПС Мустафа Карадайъ, като по думите му, преди да са известни мотивите е рано да се говори за подкрепа от страна на ДПС.„Ние сме опозиция в 44-тото Народно събрание и това предпоставя определено поведение на ДПС, но все пак има две неща, които мисля, че е нужно да се кажат в една такава ситуация. Първото е, че не сме видели мотивите все още на вота на недоверие. Ние би трябвало да ги видим и тогава да коментираме самите мотиви. Втората важна тема е, че все още не сме търсени за консултации за вот на недоверие. Мисля, че и това е важно“.Парламентарната група на ДПС е останала с добри впечатления от кандидата за конституционен съдия Красимир Влахов, който днес провежда разговори с част от парламентарните групи. ДПС обаче тепърва ще прецени дали да подкрепи кандидатурата, каза Мустафа Карадайъ след днешната среща.„Ние сме много доволни от проведената среща и от позициите, изразени от г-н Влахов, но парламентарната група ще се съберем, ще заседаваме и ще вземем решение“.    ", "date": "2018.10.03", "title": "Мустафа Карадайъ: Все още не сме търсени за консултации за вот на недоверие"}
{"url": "https://www.novinite.bg/articles/165420/BSP-iska-da-se-spre-koncesiyata-na-letishte-Sofiya-s-promeni-v-zakona", "text": "БСП настоя в парламента незабавно да се разгледат в комисиите на НС промените в Закона за концесиите, засягащи забраната за концесиониране на обекти от националната сигурност, което ще прекрати и обявената от МС концесия на Летище София.Законопроектът се бави от управляващите вече три месеца, съобщават от БСП. Социалистите поискаха спешно да влезе за обсъждане в комисиите на НС и Законът за личната помощ.На 18 юли БСП не успя да спре концесията на летище София. Още тогава от там посочиха, че то е печелившо и определиха като пълен абсурд с парите от концесията да се финансира БДЖ. БСП изрази притеснение, че след концесионирането му ще бъде намален персоналът и ще се увеличат летищните такси.Според ГЕРБ от концесията ще има икономическа и финансова полза за държавата и ще се генерират нови работни места - по време на инвестиционните дейности и на експлоатацията на обектите на летището. Като друга полза управляващите изтъкнаха осигуряването на бързи и качествени летищни услуги и развитието на аеропорта като модерен бизнес център.", "date": "2018.10.03", "title": "БСП иска да се спре концесията на летище София с промени в закона"}
{"url": "https://www.novinite.bg/articles/165454/Kabinetat-otpusna-dopalnitelno-sredstva-za-shtetite-v-Miziya-Dupnica-i-Teteven", "text": "Правителството одобри допълнителни разходи за 2018 г. в размер на близо 2,8 млн. лв. по бюджетите на Министерството на регионалното развитие и благоустройството и общините Мизия, Дупница и Тетевен.Сумата е предназначена за преодоляване на щетите от бедствията в тези общини и е предложена с решение на Междуведомствената комисия за възстановяване и подпомагане към Министерския съвет, пише БГНЕС.Заложените цели са възстановяване на засегнати обекти вследствие на падналите обилни валежи на 23 и 24 юли тази година в района на Община Тетевен, ремонтни дейности на улици и сгради в Мизия, укрепване на пътя Дяково-Кременик чрез изграждане на подпорна стена.", "date": "2018.10.03", "title": "Кабинетът отпусна допълнително средства за щетите в Мизия, Дупница и Тетевен"}
{"url": "https://www.novinite.bg/articles/165450/Predstaviteli-na-22-lechebni-zavedeniya-podpisaha-dogovori-za-darenie-na-aparatura-ot-Balgarskata-Koleda", "text": "Представители на 22 лечебни заведения сключиха днес договори за дарение на медицинска апаратура от благотворителната инициатива на президента „Българската Коледа“, кампания 2017-2018 година. С подписването на документите, което се състоя на „Дондуков“ 2, започва и процесът на доставка на високотехнологичното оборудване за рехабилитационни центрове, университетски и многопрофилни болници в цялата страна. По-късно в Гербовата зала президентът Румен Радев и съпругата му Десислава Радева се срещнаха с представителите на лечебните заведения и на съорганизаторите на кампанията – Българската национална телевизия и Нова телевизия. Благодарение на дарителите на кампанията 22-те лечебни заведения ще получат съвременна медицинска апаратура на обща стойност 1 790 000 лева. Средствата са събрани по време на последното издание на „Българската Коледа – 2017/2018“, чийто фокус беше в подкрепа на спасения детски живот – продължително лечение и рехабилитация. Част от апаратурата е последно поколение високотехнологични роботизирани системи за рехабилитация. Тази благотворителна инициатива е жива в сърцата на българите вече 15 години, заяви президентът Румен Радев. По думите му, успехът на инициативата се дължи на проявената съпричастност и доброта, както и на невероятното партньорство, изградено през годините между съорганизаторите – БНТ и НТВ, членовете на Експертния съвет и водещите лекари – педиатри. Президентът благодари на организаторите за амбицията кампанията да е максимално прозрачна, отговорна и ефективна.  Държавният глава отбеляза, че „Българската Коледа“ дава не само надежда за българските деца, а и че всички заедно работим нашето общество да е хуманно и цивилизовано, а това е надежда и за бъдещето. Новата техника, която болниците получават, предоставя и възможност на нашите прекрасни специалисти да прилагат нови, съвременни форми на лечение и да го правят в България, заяви президентът. „Дълбоко благодарен и удовлетворен съм, че обществото ни може да види, че има достойни български лекари, специалисти и професионалисти, отдадени безкористно на своето призвание и своя дълг – бъдещето на България и на нашите деца, подчерта още Румен Радев. Доц. д-р Иван Чавдаров - директор на Специализираната болница за рехабилитация на деца с церебрална парализа „Св. София“, благодари за даренията на екипа на кампанията от името на бенефициентите на „Българската Коледа“. По думите му, благодарение на кампанията инуждаещите се български деца могат да се възползват от модерните медицински технологии, които широко се ползват по света.  ", "date": "2018.10.03", "title": "Представители на 22 лечебни заведения подписаха договори за дарение на апаратура от „Българската Коледа“"}
{"url": "https://www.novinite.bg/articles/165408/Korneliya-Ninova-Neka-vsichki-podkrepim-majkite-na-deca-s-uvrejdaniya", "text": "\"Нека всички подкрепим майките на деца с увреждания. Тяхната мъка няма цвят. Нека покажем на Борисов, че свърши времето, в което можеше с раздаване на милиони да купува послушание\". Това написа във фейсбук лидерът на БСП Корнелия Нинова. \"Обещаните 150 млн. няма да решат проблемите, без промени в законите. Още през юли ние внесохме закона за личната помощ, изготвен заедно с майките. Два месеца и половина отлежава на бюрото на Караянчева.Досега можеше отдавна да е факт. Когато трябва да уредят някой бизнесмен, законите се приемат за 24 часа. А майките стоят четири месеца в палатките с децата си. Управляващите ги лъжат, разделят ги, противопоставят ги\", пише още тя. \"Онзи ден на среща с тях една майка сподели, че някои от децата вече не са живи. Помните ли как започна всичко? Отказаха да ги пуснат в парламента на среща с нас, защото носели рекламни материали. Рекламните материали бяха надписите на гърдите им - “системата ни убива\". Нека застанем до тях и им покажем, че няма да го допуснем. Системата може да се промени\", добави още лидерът на БСП.", "date": "2018.10.03", "title": "Корнелия Нинова: Нека всички подкрепим майките на деца с увреждания"}
{"url": "https://www.novinite.bg/articles/165418/Siderov-S-vota-na-nedoverie-Ninova-si-reshava-vatreshnopartijnite-problemi", "text": "С вота на недоверие Нинова си решава вътрешнопартийните проблеми, заяви председателят на ПГ на „Обединени патриоти“ Волен Сидеров, предаде БГНЕС.Сидеров коментира обявеното намерение от лидера на БСП Корнелия Нинова левицата да изготви мотиви и внесе вот на недоверие към правителството заради политиката му в сферата на здравеопазването.„Аз разбрах, че този вот на недоверие е бил предложен от Михаил Миков по време на някакъв форум на БСП. Фактически Нинова е направила жест към групата на вътрешните си опоненти. Знаем, че Михаил Миков, Атанас Мерджанов и други се явяват опозиция на Нинова вътре в партията. Както се казва – с един удар, два заека“, коментира Сидеров.Според него, вотът на недоверие не тревожи управляващите, защото здравата опозиция ги държи в кондиция.„Самата тема на вота е неподходящо подбрана, защото точно сега се обмислят и започват някакви реформи, които да облекчат хората – да няма плащане под масата и няма финансово натоварване на българина. Точно в тази посока министър Ананиев предлага изменения“, допълни още лидерът на „Атака“. ", "date": "2018.10.03", "title": "Сидеров: С вота на недоверие Нинова си решава вътрешнопартийните проблеми"}
{"url": "https://www.novinite.bg/articles/165426/Chista-pamet-VMRO-podaryava-portreti-na-belejiti-balgari-na-uchilishtata-ni-zad-granica", "text": "По инициатива на евродепутата от ВМРО Ангел Джамбазки български училища зад граница ще получат като подарък портрети на български държавници, книжовници и революционери. Това е част от дългогодишната кампания „Чиста памет“, чрез която членовете и симпатизантите на ВМРО се грижат за символите на българската нация – паметници, училища, читалища в страната и чужбина.Картините са дело на талантливия художник Васил Горанов, който безкористно разрешава да бъдат използвани за патриотичната инициатива. Ликовете на портретите, които ще бъдат дарявани безплатно, са на хан Аспарух, хан Тервел, хан Крум, Княз Борис I и княгиня Мария, цар Симеон, цар Самуил, цар Калоян и Целгуба, цар Иван Шишман.Родолюбивата акция ще се реализира в няколко етапа. От днес започва и първият - ще бъдат изпратени творбите до българските училища в Австрия, Испания, Италия, Ирландия, Кипър, Молдова, Холандия, Великобритания, Португалия, Русия, Сърбия, Украйна, Франция и Чехия. В следващите седмици и месеци инициативата ще продължи с пълна сила както в училищата в България, така и в чужбина.Стимулът за тази инициатива, част от младежката кампания „Чиста памет“, е свързана с нуждата от нови портрети на бележити българи, които да намерят своето място в българските образователни и културни институции в България и зад граница, сподели Джамбазки.Ето и обръщението на българския евродепутат за началото на инициативата:Уважаеми сънародници,Още от времената на Златния век, а после и на Възраждането, българският дух се е крепял върху институцията на българското училище и върху националното ни разбиране за това колко е важно да запазим своите писменост, език и култура. Дори в най-тежките времена винаги е имало будни и родолюбиви българи, които са пазили писмените ни традиции и са поддържали и развивали българското образование.В наши дни, убеден съм, това продължава. Свидетелство са усилията на хиляди българи в страната и зад граница, които продължават да развиват и пазят езика, традициите и българската ни идентичност. Основна опора, разбира се, е историческата ни памет.Ето защо с мои съмишленици продължаваме нашата дългогодишна инициатива „Чиста памет“. Тя е посветена на опазване и популяризиране на българското историческо и културно наследство. Като част от тази общобългарска деятелност започваме и разпространяването на потрети на бележити личности от нашата история - царе, книжовници, просветители, държавници. Решихме да предприемем тази стъпка, тъй като при многобройните ни срещи с наши сънародници в България и зад граница този въпрос многократно е бил дискутиран.Започваме с българските училища. В следващите месеци хиляди портрети на български дейци ще бъдат подарени, защото пазейки спомена и образа на нашите национални водачи, ние ще запазим и собствения си дух. Ще запазим българската си идентичност и ще предадем на следващите поколения завета да съхраняват българската история и култура.", "date": "2018.10.03", "title": "„Чиста памет“: ВМРО подарява портрети на бележити българи на училищата ни зад граница"}
{"url": "https://www.novinite.bg/articles/165441/Eva-Majdel-Tryabva-ni-ikonomika-koyato-ni-pravi-nezavisimi-pri-globalni-krizi", "text": "„Трябва да изградим силна икономика, която да ни гарантира висока добавена стойност, за да имаме ресурси да създаваме нови политики или партньорства. Трябва ни икономика, която да отваря нови достъпни работни места на нашите граждани, които са загубили работата си; трябва ни икономика, която да ни прави независими в случаи на глобални кризи. За мен отговорът е налагането на технологиите и засилването на цифровата икономика.“ заяви българският евродепутат Ева Майдел (ГЕРБ/ЕНП) по време на дебата с министър-председателя на Естония Юрий Ратас на тема „Бъдещето на Европа“, който се проведе в Европейския парламент на 03 октомври 2018г. Ева Майдел изрази надежда, че все повече европейски държави ще приемат естонския модел на развитие на цифрова икономика.\"Европа е в трудна глобална ситуация. Традиционни партньори променят политиката си, заплахите за благоденствието и мира в света стават повече; миграцията към Европа се увеличава; цели производства се променят и ни заварват неподготвени. Тези предизвикателства не могат да се преборят, ако гледаме назад.” добави още българският евродепутат. От своя страна, Юрий Ратас призова европейските държави да останат единни и подчерта, че това е единствения начин Европа да бъде силен фактор в глобалната икономика. Предизвикателствата пред Европа като дигитална трансформация, климатични промени и сигурност са твърде големи за да се справят държавите членки поотделно. Естонският Министър Председател добави, че можем да зачитаме различните си възгледи без да се налага да правим компромиси с споделените ни ценности.", "date": "2018.10.03", "title": "Ева Майдел: Трябва ни икономика, която ни прави независими при глобални кризи"}
{"url": "https://www.novinite.bg/articles/165443/BSP-Sofiya-organizira-bezplatna-yuridicheska-priemna-za-grajdani", "text": "На 4 октомври в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 16.00 до 18.00 часа.Желаещите може предварително да се запишат на телефон 02/987 20 86.", "date": "2018.10.03", "title": "БСП - София организира безплатна юридическа приемна за граждани"}
{"url": "https://www.novinite.bg/articles/165424/V-Rakovski-se-strelyaha-zaradi-vrajda-za-dobitak-i-imoti", "text": "Стара вражда за добитък и имоти завърши със стрелба и един ранен в Раковски във вторник вечерта.Млад мъж е в болница в тежко състояние и с опасност за живота. Прострелял го възрастният му съсед със законния си пистолет. Причината - кравите на ранения влезли в нивата на стрелеца. Когато натиснал спусъка, той бил употребил алкохол. Задържан е веднага след покушението, при което изстрелял повече от 10 куршума по опонента си.", "date": "2018.10.03", "title": "В Раковски се стреляха  заради вражда за добитък и имоти"}
{"url": "https://www.novinite.bg/articles/165432/VOLYa-Shte-podkrepim-kandidaturata-na-Krasimir-Vlahov-za-konstitucionen-sadiya", "text": "„Ще подкрепим кандидатурата на Красимир Влахов за конституционен съдия”, заяви лидерът на ВОЛЯ Веселин Марешки.Красимир Влахов остана единствената кандидатура за поста от квотата на Народното събрание, издигната от партиите в управляващата коалиция и днес проведе срещи с депутати от парламентарните групи на ВОЛЯ и ДПС. Предстои изслушването му в Комисията по правни въпроси.„Към днешна дата, на база на професионалния път на Красимир Влахов, ние с чиста съвест ще подкрепим тази кандидатура“, подчерта Марешки.Лидерът на ВОЛЯ коментира и намерението на левицата на внесе вот на недоверие за политиката на правителството в сферата на здравеопазването и подчерта, че това все още не обсъждано в партията му, но най-вероятно тя няма да го подкрепи.„Ние сме много доволни от проведената среща и от позициите, които чухме. Все пак парламентарната група ще се съберем, ще заседаваме и ще вземем решение“, коментира от своя страна лидерът на ДПС Мустафа Карадайъ.", "date": "2018.10.03", "title": "ВОЛЯ: Ще подкрепим кандидатурата на Красимир Влахов за конституционен съдия"}
{"url": "https://www.novinite.bg/articles/165406/Zarazenite-s-hepatit-A-v-stolicata-se-uvelichavat", "text": "роят на заболелите от хепатит А в София расте притеснително. Регистрираните случаи вече са 104, а според родители, ваксини липсват.Майка с две деца споделя пред БТВ, че в детската градина на дъщеричката ѝ има дете, заболяло от хепатит А. Ваксина за момиченцето била осигурена от личния лекар, но за братчето ѝ нямало, тъй като в неговото училище нямало регистрирани болни.Майката е много притеснена за сина си, тъй като той е в непрекъснат контакт със сестра си, която е в градина – огнище на зараза.От РЗИ са категорични, че ще има ваксини за всички, които са били в контакт със заразен. Според тях контактното лице не е заразно и няма опасност да зарази хората около себе си.Въпросната майка не е намерила ваксина и в аптечната мрежа в столицата. Обяснението на представител на Националната аптечна камара е липсата на интерес от страна на фирмите, зареждащи аптеките. Количествата в мрежата са малко и се изчерпват бързо.", "date": "2018.10.03", "title": "Заразените с хепатит А в столицата се увеличават"}
{"url": "https://www.novinite.bg/articles/165453/Fandakova-Sankcii-nad-1-milion-leva-moje-da-poluchi-firmata-remontirala-Graf-Ignatiev", "text": "За лошо качество над 1 милион лева санкции може да получи фирмата, която ремонтира улица \"Граф Игнатиев\" в София. Това посочи кметът Йорданка Фандъкова и обяви, че ремонта не е приключил.По договор обекта трябва да е готов до месец март, въпреки поетия ангажимент, че ремонта ще приключи предсрочно и ще бъде възстановено движението на трамвая до края на месец октомври:“Няма да допуснем да бъде приет обект, който е в недобро качество. За лошо качество на фирмата ще бъдат наложени санкции, ако това се окаже така, над един милион лева. Ще връщаме изпълнителите дотогава докато не направят нещата, както трябва, а за забавянето също се дължат допълнителни санкции. Към момента аз искам от господин Крусев да прави това, което прави - да бъде на обекта, да следи и да не допуска някой да не си върши добре работата“, коментира Фандъкова.", "date": "2018.10.03", "title": "Фандъкова: Санкции над 1 милион лева може да получи фирмата, ремонтирала \"Граф Игнатиев\""}
{"url": "https://www.novinite.bg/articles/165407/Dneven-horoskop-za-sryada", "text": "Няма как да не сте усетили, че напоследък в главата ви всичко е абсолютна каша от емоции и неподредени мисли. Днес звездите са ви отредили именно ден за равносметка. Изяснете си какво всъщност искате, след което си дайте малко почивка като прекарате спокойна вечер в компанията на любим човек.Напоследък усещате живота си като безкрайна почивка. Това чувство обаче е за сметка на работната сфера, в която нещата съвсем скоро ще започнат да куцат, освен ако не предприемете своевременни мерки.Спрете да витаете в облаците и преосмислете сериозно приоритетите си. Може и да не обичате да се движите по предварително изграден план, но все пак малко подредба от време на време не вреди на никого, а напротив. Вижте повече на: ", "date": "2018.10.03", "title": "Дневен хороскоп за сряда"}
{"url": "https://www.novinite.bg/articles/165403/Strelba-sreshtu-osajdani-za-droga-i-krajbi-v-stolicata", "text": "Двамата простреляни снощи в квартал „Стрелбище“ са криминално проявени. Изстреляни са най-малко 8 куршума като два от тях са ранили мъжете. Единият е 38-годишният Ивайло Богданов, а другият Божидар Лоански на 26 години, съобщава Двамата са настанени в „Пирогов“, защото са уцелени в гърдите и рамото, но засега няма опасност за живота им, каза директорът на СДРВ Ивайло Йорданов. Той и директорът на ГДНП Христо Терзийски късно снощи пристигнаха на мястото на инцидента.Според една версиите стрелбата е за разчистване на територия за наркотици, на много ниско ниво. Единият от ранените е излежавал присъда за дрога, а другият за кражба.Сигналът за стрелбата е подаден около 22.15 ч. Двамата излизали от пицария на ул. „Хайдушка гора“, когато покрай тях профучала кола, от която е стреляно. Имало е свидетели, които са разпитани.И трите съседни района на „Стрелбище“ – Бели брези“, „Гоце Делчев“и „Борово“ беше пълно с полиция. Проверяваха се всички преминаващи коли. Стрелците все още не са заловени, продължава издирването. Мястото е все още отцепено и днес продължават огледите.", "date": "2018.10.03", "title": "Стрелба срещу осъждани за дрога и кражби в столицата"}
{"url": "https://www.novinite.bg/articles/165445/Darjavniyat-glava-Rumen-Radev-shte-vrachi-otlichiyata-Djon-Atanasov-za-2018-godina", "text": "На  от  в Гербовата зала на Дондуков 2 държавният глава Румен Радев ще връчи 16-ите президентски отличия „Джон Атанасов“ на млади български учени в областта на компютърните науки в четири категории.     Наградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2018.10.03", "title": "Държавният глава Румен Радев ще връчи отличията „Джон Атанасов“ за 2018 година"}
{"url": "https://www.novinite.bg/articles/165421/Nyama-opasnost-za-jivota-na-dvamata-prostrelyani-v-Strelbishte", "text": "Няма опасност за живота на двамата мъже, простреляни снощи в столичния квартал „Стрелбище”. Инцидентът стана малко след 22:00 ч. пред заведение в квартала, като извършителите се издирват и до момента.Простреляните са на 38 и 26 години и са криминално проявени за притежание на наркотици и кражби. Една от основните версии за стрелбата е спор между наркодилъри.Двамата мъже са простреляни на ул. „Хайдушка гора”, докато вървели по тротоара. Стрелбата станала в близост до заведение и фитнес център, като са произведени между пет и десет изстрела, вероятно с пистолет. По първоначална информация стрелецът не е бил сам и вероятно е стрелял от кола, след което е избягал.Единият от простреляните е Ивайло Богданов с прякор Жирафа. Той е 38-годишен, ранен е в рамото и е откаран е в „Пирогов”. По информация от болницата той е претърпял операция, контактен е и няма опасност за живота му. Богданов е с множество криминални регистрации, осъждан е и е лежал в затвора за притежание на наркотици.Другият прострелян е 26-годишният Божидар Лоански – също криминално проявен за кражби от офиси и жилища. Той е прострелян в гърдите и рамото и е откаран във Военномедицинска академия. От болницата съобщиха, че той е настанен в реанимация и също няма опасност за живота му.Основната версия за стрелбата е спор между наркодилъри. Разпитани са няколко свидетели, иззети са записи и от охранителните камери на близките заведения. Към момента извършителите продължават да се издирват.", "date": "2018.10.03", "title": "Няма опасност за живота на двамата простреляни в „Стрелбище”"}
{"url": "https://www.novinite.bg/articles/165435/Shofor-ubi-maj-na-patya-izbyaga-i-se-ukri", "text": "Окръжната прокуратура във Варна повдигна обвинение на неправоспособен шофьор, който уби мъж на пътя. Той е задържан за срок от 72 часа. След инцидента той е избягал и се е укрил.Сигнал за мъж в безпомощно състояние на площада във варненското село Детелина е получен на 2 октомври малко преди полунощ. Пострадалият е лежал на тротоара в кръв. Около него имало части от автомобил.Пристигналият на място медицински екип констатирал смъртта на 54-годишния мъж, който е от Долни чифлик. На около 200 м е намерен автомобил с щети от катастрофа и без регистрационен номер. Шофьорът е открит и задържан по-късно.Прокуратурата ще внесе в съда искане за постоянен арест на неправоспособния водач. За това престъпление законът предвижда наказание лишаване от свобода от 3 до 15 години.", "date": "2018.10.03", "title": "Шофьор уби мъж на пътя, избяга и се укри"}
{"url": "https://www.novinite.bg/articles/165414/Izzeti-sa-20-shoforski-knijki-za-edna-sedmica-v-Sliven", "text": "От 24 до 30 септември на територията на ОДМВР-Сливен са проведени специализирани операции по контрол и пътната безопасност, разпоредени от главния секретар на МВР, директора на ОДМВР- Сливен и в рамките на националната кампания „Децата тръгват на училище! Да пазим децата на пътя!”.Екипи, сформирани от служители на Пътна полиция и районните управления в Сливен, Нова Загора, Твърдица и Котел са проверили 1818 моторни превозни средства, и 1911 лица. Констатирани са 565 нарушения на Закона за движение по пътищата и Кодекса за застраховане. През изминалата седмица на територията на ОДМВР-Сливен с мобилни и стационарни камери са констатирани 309 нарушения на скоростта. Издадени са 242 електронни фиша. В поделенията на пътна полиция и при проверки на пътя са връчени 128 фиша. Отнети са 9 шофьорски книжки за неплатени глоби. За други нарушения са съставени 500 фиша. Актовете са 90. Установени са 9 неправоспособни водачи. 7 водачи са хванати да управляват след употреба на алкохол, като 3 са над 1,2 промила, за което са образувано бързо производство. Отнети са 7 шофьорски книжки за употреба на алкохол и 3 за нередовна застраховка Гражданска отговорност .Един водач е хванат да управляват след употреба на наркотици. Прекратени са 11 регистрации на автомобили, управлявани от неправоспособни водачи и такива употребили алкохол. През седмицата са проведени 3 операции по метода широкообхватен контрол – две в град Сливен и една в Нова Загора. Специализираните операции по пътна безопасност продължават, като контролната дейност е насочена към установяване на нарушения, пряко влияещи на пътния травматизъм. В ОДМВР-Сливен са предвидени действия по ежедневен контрол на скоростта, употребата на наркотици и алкохол, правоспособност, застраховка „Гражданска отговорност”, спазване на предимство, сигнализация и маркировка. Продължава контролът в малките населени места и общински пътища.", "date": "2018.10.03", "title": "Иззети са 20 шофьорски книжки за една седмица в Сливен"}
{"url": "https://www.novinite.bg/articles/165447/Narusheniya-pri-proizvodstvoto-na-alkohol-v-skladove-v-Pomorie", "text": "Девет крана за нерегламентирано източване на алкохол са открити във Винпром „Черноморско злато” в Поморие, съобщиха от агенция \"Митници\". От там обясниха, че започналата проверка ще обхване всички предприятия за производство на алкохол в страната. От митниците поясниха, че все още резултатите от инспекцията, която е установила по-сериозни нарушения именно в Поморие и в данъчен склад за алкохол в село Славянци, не са предадени на прокуратурата. Въпреки това обаче митничарите са запечатали тези съоръжения, при които няма измервателни устройства и алкохолът може за се източва и разпространява безакцизно. Заместник-директорът Юлиан Мирков обясни, че в двата склада са открити пластмасови туби с ракия и мастика, без никакви обозначителни знаци и с неясно предназначение. Общо 165 са данъчните складове в страната, където агенцията ще търси нарушения.", "date": "2018.10.03", "title": "Нарушения при производството на алкохол в складове в Поморие"}
{"url": "https://www.novinite.bg/articles/165415/Otkriha-70-migranti-v-kamion-upravlyavan-ot-balgari-v-Harvatiya", "text": "Хърватската полиция откри 70 нелегални мигранти в камион, управляван от двама български граждани, съобщава БГНЕС.Младите мъже - на възраст 19 и 29 години, са задържани в понеделник край град Винковци, в източната част на Хърватия. Откритите при проверката на камиона мигранти били без документи за самоличност. Сред тях има и едно дете. Всички те са прехвърлени временно в полицейското управлението във Винковци, след което ще бъдат върнати в страната, от която са дошли, информират местни медии.Двамата българи са задържани и предадени на следствието. Срещу тях е повдигнато обвинение за незаконно движение и престой на територията на Хърватия. Разследва се как нелегалните мигранти са влезли в страната.", "date": "2018.10.03", "title": "Откриха 70 мигранти в камион, управляван от българи в Хърватия"}
{"url": "https://www.novinite.bg/articles/165442/Ministar-Kiril-Ananiev-razporedi-nezabavna-proverka-v-centara-po-hemodializa-vav-Vidin", "text": "Министър Кирил Ананиев разпореди незабавна проверка в центъра по хемодиализа във Видин. Заместник-министърът на здравеопазването д-р Бойко Пенков пътува за Видин, за да провери на място каква е ситуацията. Създадена е организация пациентите от Видин да бъдат транспортирани безплатно до лечебните заведения в Монтана и Лом.В близките дни Министерството на здравеопазването ще предостави 180 хил. лв. на болницата във Видин за закупуване на хемодиализни апарати, легла и водоочистваща система. Средствата са осигурени от Министерския съвет в края на септември т.г. По информация на директора на лечебното заведение във Видин аварията в центъра по хемодиализа ще бъде отстранена до края на седмицата и от понеделник апаратът ще работи.", "date": "2018.10.03", "title": "Министър Кирил Ананиев разпореди незабавна проверка в центъра по хемодиализа във Видин"}
{"url": "https://www.novinite.bg/articles/165448/Zapechataha-dva-vinproma-proveryavat-vsichki-proizvoditeli", "text": "Мащабна проверка на всички производители на алкохол у нас. Тя започна в началото на седмицата и ще продължи два месеца, обявиха от Агенция \"Митници\". За последните два дни ревизорите са влезли в 6 обекта в Търговище, Долна баня, Ловеч, Свиленград, Поморие и сунгурларското село Славяни.В последните два винпрома са открити значителни нередности. В Поморие разследващите се натъкнали на 9 незаконни крана, които не били регистрирани в митниците, както и на заключена стая със складирани пластмасови бутилки, пълни с ракия и мента.В село Славяни уредът не отчитал и не предавал данни към Агенция „Митници\" за произведения алкохол. Складове са запечатани за 48 часа.„Не са избрани тези лица просто , за да им бъде съсипан бизнеса, не се стремим към това, категорично няма да бъде оставен нито един обект! Всички ще бъдат проверени”, коментира зам.-директорът на Агенция „Митници” Юлиян Мирков.", "date": "2018.10.03", "title": "Запечатаха два винпрома, проверяват всички производители"}
{"url": "https://www.novinite.bg/articles/165427/Sadat-otmeni-zapechatvaneto-na-hotel-Marinela", "text": "Административният съд отмени мярката на данъчните да запечатат столичния хотел \"Маринела\". Миналата седмица стана ясно, че той ще продължи да функционира за вече настанените си гости, но няма да приема нови. Причината беше, че ползва нерегистриран софтуер. От хотела обаче обясниха, че отговорността е на фирмата, която ги е оборудвала с въпросния софтуер, а не тяхна. Сега магистратите преценили, че предварителното изпълнение на мярката не гарантира законосъобразно съхраняване на данните от касовите апарати. Отмяната на запечатването може да бъде обжалвана. ", "date": "2018.10.03", "title": "Съдът отмени запечатването на хотел \"Маринела\""}
{"url": "https://www.novinite.bg/articles/165413/Jertvite-ot-moshtnoto-zemetresenie-v-Indoneziya-nadvishiha-1300", "text": "1347 са вече жертвите от катастрофалното земетресение в Индонезия.След трусовете стотици хиляди останаха без ток и вода и сега органите на реда пазят магазините и оцелелите сгради от нападения, съобщават агенциите. 60 000 са останали без дом.Нов трус от 5 степен по скалата на Рихтер беше регистриран и днес в провинция Сулавеси, няма данни за пострадали.", "date": "2018.10.03", "title": "Жертвите от мощното земетресение в Индонезия надвишиха 1300"}
{"url": "https://www.novinite.bg/articles/165425/Slab-trus-registriran-v-Turciya", "text": "Земетресение с магнитуд 3,3 по скалата на Рихтер е регистрирано в Източна Турция във вторник вечер. Това съобщиха от сеизмичната обсерватория \"Кандили\" към университета \"Боазичи\" и от Института за изследване на земетресенията, цитирани от БНР. Епицентърът на труса бил в близост до село Чайчатъ, община Варто, провинция Муш. Няма информация за пострадали хора или сериозни материални щети.", "date": "2018.10.03", "title": "Слаб трус регистриран в Турция"}
{"url": "https://www.novinite.bg/articles/165451/Evroparlamentat-sas-seriozna-kritika-sreshtu-Rumaniya", "text": "Европарламентът със сериозна критика срещу Румъния. Причината са законови промени, които Страсбург и Брюксел смятат за притеснителни. Евентуални санкции ще засегнат обаче и България, защото тя върви в пакет със северната ни съседка. София може да остане под мониторинг. Румъния не гарантира върховенството на закона и отстъпва назад в съдебната си реформа и борбата с корупцията. Затова и Европейската комисия ще използва всичките си инструменти, за да гарантира основните европейски стандарти за правова държава.„Необратимостта на постигнатия досега напредък в рамките на механизма за сътрудничество и проверка е основно условие за отпадането му. Искам да съм ясен. Комисията ще направи съответните изводи, ако промените в съдебната система, правилата за конфликт на интереси и измененията на законите за борба с корупцията влязат в сила, без да бъдат взети предвид нашите притеснения. Комисията призовава Румъния да върне незабавно процеса на реформи отново върху релсите, както и да се въздържа от всякакви стъпки, които обръщат назад постигнатия досега напредък”, заяви зам.-председателят на ЕК Франс Тимерманс.„Не съм тук, за да се отчитам пред вас от учтивост. Ние не правим съдебна реформа заради мониторинговия механизъм на магистратите, а за гражданите. Промените в законната власт са направени от парламента, избран от мнозинството от румънците. А тук румънските депутати разпространяват фалшиви новини. Няма да се вслушваме в тези, които ги разпространяват. Румъния няма да се отклони от европейския път, но мониторинговия доклад не представлява реалните неща и пропуска важни детайли”, заяви министър-председателят на Румъния Виорика Дънчила.Европейският парламент днес само изказа позициите си. Ще се произнесе с гласуване на резолюция през ноември, когато се очаква да излезе и следващият мониторингов доклад за напредъка на България и Румания. Председателят на ЕК Жан-Клод Юнкер беше обещал, че до края на мандата му този механизъм ще отпадне.", "date": "2018.10.03", "title": "Европарламентът със сериозна критика срещу Румъния"}
{"url": "https://www.novinite.bg/articles/165422/Taksimetrov-shofor-predotvrati-telefonna-izmama-za-12-000-paunda", "text": "В 12.30 часа вчера таксиметров водач потърсил помощта на униформени полицаи. Пред тях обяснил, че минути преди това е оставил на автогарата в Димитровград клиентка, споделил опасенията си, че може би жената е жертва на измама, тъй като носела много пари и непрекъснато говорела по телефона, съобщават от МВР.По описанието на водача двамата полицаи от „Охранителна полиция“ издирили жената и я отвели в районното управление. При разговора станало ясно, че около 10 сутринта 72-годишната чирпанлийка била заплашена по телефона от непознати, че ще бъде наранена физически, ако не даде наличните си средства. Инструкцията била да пътува до Димитровград с уговорените пари -12 000 паунда и златни накити и да чака на автогарата телефонно обаждане за мястото, където да ги остави.В резултат на съобразителността на таксиметровия шофьор и бързата реакция на униформените била предотвратена измамата. По случая е образувана преписка, по която разследването продължава.", "date": "2018.10.03", "title": "Tаксиметров шофьор предотврати телефонна измама за 12 000 паунда"}
{"url": "https://www.novinite.bg/articles/165410/Zapadna-Evropa-ogranichava-dizelovite-avtomobili", "text": "Ще се променят ли стандартите за вредните емисии от новите автомобили? Вчера в Европейския парламент в Страсбург се проведе дебат по темата, като по-късно се очаква доклада на Мириам Дали от Групата на социалистите и демократите, родом от Малта, да бъде гласуван. Става въпрос за съвместно предложение за регламент на ЕП и Съвета, което трябва да определи стандарти за емисиите при новите леки автомобили, като това е част от плана на ЕС за намаляване на парниковите газове.Дебатът в ЕП вчера беше изключително ожесточен, темата е много актуална особено след \"Дезиелгейт\". В момента ЕС се опитва да приеме по-строги мерки за вредните газове, които автомобилите отделят. Целта е до 2030-та година вредните емисии да бъдат намалени с над 40%, което значи че към 2030 година по-голямата част от пазарния дял автомобили да бъде или с нулеви или с много ниски емисии.Днес предстои гласуване и ще стане ясно дали директивата ще бъде одобрена. Товa са само част от мерките, които Брюксел предприема за по-чист въздух.", "date": "2018.10.03", "title": "Западна Европа ограничава дизеловите автомобили"}
{"url": "https://www.novinite.bg/articles/165405/Organizaciya-na-dvijenieto-v-stolicata-na-7-oktomvri", "text": "От 08:00 часа до приключване на мероприятиеот на 07.10.2018 г. се забранява престоят и паркирането на пътни превозни средства, с изключение на автомобилите на участниците на северозападната част на пл. \"Св. Александър Невски\" между ул. \"Оборище\" и ул. \"Дунав\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.03", "title": "Организация на движението в столицата на 7 октомври"}
{"url": "https://www.novinite.bg/articles/165409/Oblaci-ot-cherna-pepel-nad-Kremikovci", "text": "Облаци от черна пепел в района на \"Кремиковци\" стреснаха жителите в района. Преди дни силният вятър завихрил облак от прах до домовете им. След като NOVA сигнализира за това в здравната инспекция, във вторник там започна проверка.По думи на живеещите в района това не се случва за първи път, но този път облакът е влязъл в селото. \"Извършихме обстойна проверка на комбината \"Кремиковци\". Установихме, че оросителната инсталация работи в нормален режим. Други институции са компетентни относно здравето на хората\", заяви Александър Александров от РИОСВ-София.Той беше категоричен, че в деня на случилото се - 24 септември, няма постъпили сигнали в РИОСВ. Според него възможна причина за замърсяването е обработката на нивите в района, но гражданите не са съгласни с това. По думите им при всеки по-силен вятър от утайника на завода се разнася облак. Хората се притесняват, че това ще доведе до проблеми с дихателните им пътища. \"Кмет съм на Долни Богров от 3 години и досега подобни сигнали не са подавани в кметството\", категорична беше Росица Стоянчова, кмет на с. Долни Богров. Тя заяви, че не е виждала такива облаци. ", "date": "2018.10.03", "title": "Облаци от черна пепел над \"Кремиковци”"}
{"url": "https://www.novinite.bg/articles/165402/V-Bojurishte-davat-po-1500-lv-na-jertvite-ot-pojara", "text": "По 1500 лв. ще получат семействата, чиито домове изгоряха в пожар, преди седмица в Божурище. Това са решили общинските съветници на извънредно заседание. Продължава и събирането на дарения за жертвите на огъня, из града има поставени кутии. Парите от общината ще им бъдат изплатени веднага, предадеВсе още няма окончателна оценка за състоянието на опожарения блок. Създадени са две комисии, които трябва да анализират състоянието на кооперацията. При пожара покривът на сградата бе изцяло изгорял. Може да се стигне до изцяло събаряне на блока.", "date": "2018.10.03", "title": "В Божурище дават по 1500 лв. на жертвите от пожара"}
{"url": "https://www.novinite.bg/articles/165449/Makedonskoto-pravitelstvo-nastoyava-za-prochistvane-na-izbiratelnite-spisaci", "text": "Избирателните списъци трябва да се прочистят, това каза говорителят на македонското правителство Миле Бошняковски, цитиран от БГНЕС.„Над 400 000 души отдавна не живеят в страната, но те фигурират в Избирателния списък, което има отражение върху всички изборни резултати и референдума\", заяви правителственият говорител.Бошняковски припомни, че повече от 15 години в Република Македония не е имало преброяване на населението.„Има доста наследени проблеми, които трябва да бъдат решени. Всички сме наясно, че над 400 000 наши съграждани не живеят в Македония, а продължават да съществуват в Избирателния списък. ДИК по всяка вероятност ще се намеси в списъка, но всички институции трябва да реагират и този въпрос да бъде решен”, каза още Бошняковски.", "date": "2018.10.03", "title": "Македонското правителство настоява за прочистване на избирателните списъци"}
{"url": "https://www.novinite.bg/articles/165411/Trejs-grup-hold-Remontat-na-shoseto-kraj-Svoge-e-izpalnen-kachestveno", "text": "При рехабилитацията на пътя Мездра- Своге- Нови Искър по проект „Транзитни пътища\", извършена две години преди катастрофата край Своге със 18 жертви, сдружение „Трейс Своге” е изпълнило качествено и в срок ангажиментите си по целия проект и работата му е приета без забележки, се казва в позиция на \"Трейс груп холд\".От компанията заявяват, че ще предприемат всички законови действия за защита на своята репутация от неверни твърдения.При избраната договорна форма за проекта изпълнителят единствено извършва работите без право да изменя или да коригира заданието за строителство. От \"Трейс груп холд\" твърдят, че техническият проект, от една страна, съдържа несъответствие с реалните данни и ситуация на трасето, а от друга - с нормативните изисквания за такъв тип път.Сред тях съществуващите криви са без преходи , което не отговаря на Наредбата за проектиране на пътища. От 50-тия до 76-тия км над 56% от кривите не отговарят на класа на пътя.По отношение на коефициента на сцепление на пътното покритие, от \"Трейс\" отбелязват, че в действащата нормативна уредба не са указани стойности за контрол на показателя, а той зависи, освен от качеството на асфалтовото покритие, и от текущата поддръжка и чистотата му. Варовиковите скали са материал, който се използва за почти всички видове асфалт, и използването им е регламентирано в стандартите за асфалтовите смеси, се казва още в позицията на компанията.", "date": "2018.10.03", "title": "\"Трейс груп холд\": Ремонтът на шосето край Своге е изпълнен качествено"}
{"url": "https://www.novinite.bg/articles/165419/Sofijskata-duhovna-seminariya-chestva-115-godini-ot-otkrivaneto-si", "text": "Тази година Софийската духовна семинария чества 115 години от откриването си. Десетилетия наред преподавателският състав насочва своите усилия към обучението и възпитанието на младежите в духа и традициите на православните ценности. Освен дълбоките богословски знания, възпитаниците на духовната школа придобиват умения и в различните църковни изкуства..Следосвобожденският период е белязан от необходимостта на българския народ към духовен живот. Построена през 1903 г. върху подарен от Столична община терен Софийската духовна семинария продължава делото на самоковското богословско училище. През своята 115-годишна история духовната школа се сблъсква с трудности по време на войните и земеделския режим на БЗНС, но безспорно най-тежкият период остава комунистическият режим. През 1950 г. сградите на софийската семинария са предоставени за Дворец на пионерите. Духовната школа е преместена в Черепишкия манастир, където остава до 1990-а година, разказва ректорът на софийската духовна школа негово високо преподобие архимандрит Пахомий.„Всеки един, който отивал в Семинарията, е бил един предопределен, защото той ще носи клеймото на това, че е завършил Духовната семинария. Властта е търсила начин веднага да ги откъсне и по един или друг начин да заплаши техните родители, че ще останат без поминък, без работа, могат ли да бъдат в гонение, както са били много хора… Но пък тези хора, които са отивали, те са имали истинското, искрено желание да следват този път. От основаването на църквата до ден днешен, колкото и да се опитват някои зли сили да се борят срещу Църквата, толкова повече всъщност хората се преумножават и изповядват нашия Господ Иисус Христос.В съвремието стремежът към духовния живот намалява. Преподавателският колектив в Софийската семинария се стреми да събуди интереса към вярата сред своите ученици, както и да ги научи да съхраняват огъня на духовното в душите си.„Вярата е личен избор - тайнство между човека и Бога. То се случва в сърцето! Ние тук можем да дадем знанието за Бога. Ние не можем да дадем вярата, не можем да я влеем по някакъв начин“.Повече от столетие духовната школа успява успешно да осъществява нравственото и църковното възпитание на семинаристите. В духовната школа учат 100 момчета. През новата учебна година са записани едва 15 ученици. Важно е те да бъдат водени от своето искрено и лично желание, без да чувстват принуда, отбелязва архимандрит Пахомий, който изтъкна, че децата са в Семинарията по 24 часа на ден 7 дни в седмицата и не само обучението, но и възпитанието им е грижа на преподавателите.Учениците Антон и Асен разказват, че разполагат с достатъчно свободно време. След уроците си те ходят на тренировки по футбол и дори често се прибират по родните си места.  В часовете по Нов завет семинаристите се запознават подробно с писанието, което разказва за живота и делото на Спасителя. Преподавателят Йеромонах Мелетий допълва.„Зад тези проблеми, които постоянно слушаме за млади хора - различни трудности, зависимости от наркотици и така нататък - стои проблемът, че няма смисъл в живота им. В Семинарията преди всичко се опитваме да създадем връзка между живота на всеки ученик и смисъла на живота, който за нас е Христос. Това дава големи перспективи“.Погрешно е схващането, че децата, завършили Семинарията, задължително трябва да станат духовници. Учениците получават светско образование и най-важното: добро и класическо възпитание, подчертава ректорът архимандрит Пахомий.", "date": "2018.10.03", "title": "Софийската духовна семинария чества 115 години от откриването си"}
{"url": "https://www.novinite.bg/articles/165430/Mahat-nezakonni-targovski-obekti-i-garaji-v-Stolipinovo", "text": "Бутат още незаконни обекти в квартал \"Столипиново\". Администрацията на район „Източен“ ще вдигне над 30 павилиона и гаражи до края на седмицата от различни улици в квартала. Това съобщи кметът на район „Източен“ Николай Чунчуков, който тази сутрин лично ръководеше дейностите .По-рано в сряда бе премахнат търговски обект на улица „Храбрец“, предстоят дейности на улиците „Вратцата“, „Батак“ и други. Някои от собствениците са започнали сами да отстраняват незаконните си постройки.„Действията ни срещу незаконното строителство не са кампанийни, а постоянни. От началото на годината сме премахнали над 250 обекта, които не отговарят на законовите изисквания. Непрекъснато правим огледи, издаваме констативни протоколи и заповеди. За нас това е всекидневна дейност“, подчерта кметът на район „Източен“ Николай Чунчуков. ", "date": "2018.10.03", "title": "Махат незаконни търговски обекти и гаражи в \"Столипиново\""}
{"url": "https://www.novinite.bg/articles/165404/Stolichnite-otbori-izvoyuvaha-pobeda-v-sastezaniya-po-volejbol-i-shah", "text": "Световният шампион по шах Анатоли Карпов награди победителитеВ периода 30 септември – 02 октомври 2018 г. столицата ни беше домакин на спортна делегация по повод „Дни на Москва в София”.25 руски делегати, сред които представители на Департамента по спорт, дирекция „Човешки ресурси” и отбори по волейбол момичета и шахмат момичета и момчета участваха в професионални състезания, организирани от Столична община, дирекция „Превенция, интеграция, спорт и туризъм” и Национална спортна академия „Васил Левски”.Академичното ръководство на НСА „Васил Левски” приветства руската делегация с традиционното „Добре дошли”.На 30 септември г-н Анатоли Карпов – осемкратен световен шампион даде старт на състезателния ден, като направи първи ход от страна на руския отбор. Повече от два часа отборите на София и Москва демонстрираха професионализъм и отлични умения на шахматната надпревара. Състезателният ден завърши с победа за българския отбор, като абсолютни шампиони бяха българските момичета, а момчета завоюваха една победа.На 01 октомври отново на професионалната база на спортната академия се проведоха срещите по волейбол и шахмат между отборите на Москва и София. С абсолютно превъзходство волейболистките на София завоюва победа при резултат 3:0. Популярни български волейболисти и любители на спорта подкрепяха и аплодираха успехите на софийския отбор.Второто издание на шахматната среща беляза отборна победа за София.На официална церемония в многофункционата зала на НСА „Васил Левски” се проведе награждаването на участниците в приятелските срещи по шахмат и волейбол, по повод отбелязването на Дните на Москва в София. Г-н Карпов, заместник – министъра на младежта и спорта доц. Стоян Андонов, проф. Апостол Славчев и проф. Кирил Андонов наградиха всички състезатели. Участниците получиха много награди и традиционни български сувенири.", "date": "2018.10.03", "title": "Столичните отбори извоюваха победа в състезания по волейбол и шах"}
{"url": "https://www.novinite.bg/articles/165412/Sofiya-dava-parka-Vrana-na-darjavata", "text": "Столичната община отстъпва парка „Врана” на държавата. От там няма да обжалват решението на Софийския градски съд по делото за царския имот. Общината ще оспори само разноските, след като преди месец беше осъдена да плати на държавата от 700 хиляди лева, припомня бТВ.Специална работна група от общината е обсъдила казуса с парка „Врана”, дарен на общината от Симеон Сакскобургготски през 2001 г. Без особени мнения, всички са преценили, че сумата може да се увеличи при всяка следваща съдебна инстанция.„И бидейки държавна собственост, паркът запазва именно обществения си характер. Паркът има защита и по линия на това, че е обявен за паметник на градинско-парковото изкуство”, каза Ботьо Ботев, общински съветник в СО.От общината обясняват още, че за последните 5 години 600 хиляди лева са вложени за поддръжката на парка и че те са от бюджета на столичани.Адвокатите на държавата не знаеха. „Винаги ни изненадва, когато някой признае правата, които сме твърдели и сме защитавали. И ни радва съответно. Това означава, че с правната теза сме убедили противната страна, че нашата теза е вярната”, каза Марияна Попова, адвокат на държавата.По две от делата – за „Саръгьол” и „Ситняково” има изпълнителни листове и държавата вече може да влезе във владение. Защитата на Сакскобургготски засега отказва коментар.", "date": "2018.10.03", "title": "София дава парка „Врана” на държавата"}
{"url": "https://www.novinite.bg/articles/165431/7-etajen-parking-shte-bade-izgraden-v-dvora-na-Poligraficheskiya-kombinat-v-Sofiya", "text": "От близкото училище се притесняват, че това ще засили трафика в района и ще направи средата за учениците опасна. Кметът на район \"Средец\" вече е изпратила становище до Министерството на околната среда и водите, в което са посочени опасенияна на училищното ръководство и други граждани, които живеят до бъдещия паркинг.Дворът на Полиграфическия комбинат е достатъчно голям, за да побере озеленен паркинг за 380 автомобила. В момента в сградата тече основен ремонт, като след това в нея ще се помещават офиси с обща площ над 16 000 кв. м.След приключване на ремонта на Полиграфическия комбинат в района ще се появят голям брой автомобили, които няма да има къде да паркират. По норматив са необходими около 270 паркоместа.Останалите около 100 места ще могат да се използват от граждани, които не работят в сградата. Собственикът на парцела вече има издадена виза за проектиране.Мария Ачкова, кмет на район \" Средец\": Опасенията на хората в района са главно свързани с безопасността, тъй като наблизо има училище.Близкото училище е 12-то. Директорът Вера Захариева от години се бори да постигне сигурна среда за децата, пред входа има изпъкнали пешеходни пътеки, а движението по улиците до училището е еднопосочно. Сега се опасява, че заради новия паркинг трафикът ще се увеличи.Вера Захариева, директор на 12 СОУ: Ако подстъпите за паркинга имат нещо общо с улиците, които ограждат училището, категорично това ще навреди на безопасната среда, нашите ученици още от 3 -ти клас идват самостоятелно на училище , което означава ежедневно 800 деца да пресичат по няколко пъти улиците около училището. А до училище не може да се стигне без да се пресече улица.Архитектът на бъдещия паркинг обясни, че подходът все още е в процес на изследване на различни варианти. Във възражението, изпратено от районната администрация на \"Средец\" до МОСВ, кметът Ачкова е поискала по-широко обсъждане на проекта и запознаване на обществеността с точните намерения на инвеститора.", "date": "2018.10.03", "title": "7-етажен паркинг ще бъде изграден в двора на Полиграфическия комбинат в София"}
{"url": "https://www.novinite.bg/articles/165416/300-legla-dopalnitelno-shte-badat-otpusnati-za-studentite-na-SU", "text": "300 легла допълнително ще бъдат отпуснати за студентите на СУ „Св. Климент Охридски“ от други столични университет. Със 100 повече – 400, ще получи пък УНСС, който също традиционно изпитва недостиг на места в общежитията си.Това обясни Яна Вангелова, председател на Националното представителство на студентските съвети, информира Монитор. Срещата за разпределяне на свободните места за студентски общежития се проведе вчера в София, в която се включиха представители на почти всички университети, „Студентски столове и общежития“, НПСС, МОН.По време на нея всеки столичен ВУЗ е обявил колко свободни места има, каква част и на кого ще предостави от тях. Към момента за студенти на Алма матер Медицински университет – София, предоставя 100 легла. Технически университет – София, пък дава още 50 места, след като вече 200 студенти на СУ са настанени там", "date": "2018.10.03", "title": "300 легла допълнително ще бъдат отпуснати за студентите на СУ"}
{"url": "https://www.novinite.bg/articles/165434/Desetki-kashti-v-Burgas-sa-zastrasheni-ot-propadane", "text": "Най-сериозни са щетите в Бургаско след проливните дъждове по морето от последните дни. Ново свлачище се активизира в квартал \"Сарафово\", а в понеделник пропадна и част от моста към летището. Десетки семейства, които обитават къщи само на няколко метра от срутената земна маса, се страхуват, че домовете им може да рухнат.През последните няколко дни в района се изляха над 100 л/км.м дъжд. По думите на жителите няма достатъчно шахти, които да отводнят падналия дъжд.\"С разрастването на кв. \"Сарафово\" и намаляването на дворовете, тази вода трябва да се оттича някъде. Ако тръгнем по улиците няма достатъчно шахти\", заяви потърпевш жител на квартала пред камерите на Нова телевизия.Водата тръгва в посока към морето и наводнява мазета и приземни етажи. Изградено е отводнително съоръжение, но то не работи достатъчно добре. На места канавката е запушена и не функционира. Местните се притесняват, че при следващ по-силен дъжд оградите на къщите им ще бъдат пометени от водата. Между 5 и 6 метра от земната повърхност пред къщите вече е паднала.\"Контролът върху свлачищата се извършва от Министерството на регионалното развитие. Общината също участва в този процес, за да изпълни предписаните мерки. Ние подкрепяме притесненията на хората\", заяви заместник-кметът по строителството, инвестициите и регионалното развитие инж. Чанка Коралска.", "date": "2018.10.03", "title": "Десетки къщи в Бургас са застрашени от пропадане"}
{"url": "https://www.novinite.bg/articles/165440/Rumen-Petkov-Motokrosa-se-zavrashta-v-Blagoevgrad", "text": "След близо 20 годишна пауза Благоевград отново се връща на мотокрос картата на България, с предстоящото домакинство на шестия кръг от Републиканския шампионат по мотокрос, който предстои тази седмица. Организаторите на състезанието от община Благоевград и местния клуб „ЕърМакс Рейсинг“ са избрали добре познато място на мотокросистите от близкото минало, на което да разположат новото състезателно трасе. Това е региона на село Зелен Дол,  което се намира на 5 километра от Благоевград. През 2017 година на мотополигон „Зелен Дол” се е състояло едно неофициално състезание, но през 2018 година инфраструктурата на мотополигона бе развита, като същинското състезателно трасе бе удължено и разширено. На днешната среща с медиите председателят на Гран При България Румен Петков поздрави домакините за отличната работа по трасето и съобщи, че през уикенда ще видим над 100 състезатели в различните класове да водят битка за качване на подиума. „Заповядайте на мотополигон „Зелен Дол” в събота и неделя и станете част от голямото му завръщане на републиканската мотокрос сцена“, заяви той.", "date": "2018.10.03", "title": "Румен Петков: Мотокроса се завръща в Благоевград"}
{"url": "https://www.novinite.bg/articles/165444/Izostavena-ranica-vdigna-na-krak-policiyata-pred-NS", "text": "Изоставена раница пред парламента вдигна на крак полицията в София,пише Dnes.bg.На място има полиция и пожарна, като се изчакват и екипи на ДОТИ. Движението в района обаче не е спряно.Очаква се при пристигането на специализираните екипи, те да обезвредят изоставения багаж.", "date": "2018.10.03", "title": "Изоставена раница вдигна на крак полицията пред НС"}
{"url": "https://www.novinite.bg/articles/165423/Katastrofa-zatrudni-dvijenieto-po-patya-Sofiya-Varna", "text": "Катастрофа затруднява движението по пътя София - Варна, в участъка, след разклона за град Лясковец. Произшествието е станало около 08,30 ч. в сряда сутрин.По първоначална информация са се ударили два леки автомобила. Пострадали са двама души, пътували в една от колите.Екипи на полицията регулират движението в участъка на инцидента. Причините за произшествието се изяснават.", "date": "2018.10.03", "title": "Катастрофа затрудни движението по пътя София - Варна"}
{"url": "https://www.novinite.bg/articles/165401/Na-yug-oblachno-na-sever-slanchevo", "text": "Днес ще има променлива облачност, по-значителна над Южна България, но само на изолирани места там е възможно слабо и за кратко да превали. Над Северна България ще преобладава слънчево време. В сутрешните часове на места в котловините на Западна България и в югоизточните райони има условия за образуване на ниска облачност или мъгла. Ще духа слаб в Дунавската равнина и Източна България до умерен вятър от запад-северозапад. Максималните температури ще са предимно между 20 и 25 градуса, сочи прогнозата на НИМХ-БАН.Атмосферното налягане ще е малко по-високо от средното за месеца.Над планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен, по най-високите части - временно силен вятър от запад-северозапад. Максималната температура на височина 1200 метра ще е около 16 градуса, на 2000 метра – около 10.Над Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22 градуса. Температурата на морската вода е 19-21. Вълнението на морето ще е 1-2 бала. ", "date": "2018.10.03", "title": "На юг - облачно, на север - слънчево"}
{"url": "https://www.novinite.bg/articles/165438/Poskapvat-zastrahovatelnite-sumi-po-zastrahovkata-Grajdanska-otgovornost", "text": "Ще се повишат минималните размери на застрахователните суми по задължителната застраховка „Гражданска отговорност“ на автомобилите.Правителството прие изменения в Закона за застраховането. Те предвиждат досегашният размер от 10 милиона лева за имуществени или неимуществени вреди, вследствие на телесно увреждане или смърт, да се увеличи на 10 420 000 лева. Размерът от 2 милиона лева за вреди, причинени на имущество, ще бъде 2 100 000 лева.", "date": "2018.10.03", "title": "Поскъпват застрахователните суми по застраховката “Гражданска отговорност“"}
{"url": "https://www.novinite.bg/articles/165417/Ministar-Karanikolov-Stokoobmenat-mejdu-Balgariya-i-republika-Koreya-otbelyazva-rast-ot-okolo-80", "text": "„Стокообменът между България и Корея през първите шест месеца на 2018 г. е на стойност близо 135 млн. щ. д., което е 80% увеличение спрямо същия период на 2017 г. В това число 40.5 млн. щ. д. износ от България и 94.2 млн. щ. д. внос от Корея“. Това заяви министърът на икономиката Емил Караниколов по случай отбелязването на Националния празник на Република Корея. По време на събитието министър Караниколов подчерта, че усилията на правителството са насочени към привличане на повече корейски инвестиции в приоритетни отрасли. „Редица са предимствата, които страна ни предлага – политическа, макроикономическа и финансова стабилност, квалифицирана работна ръка, най-ниски оперативни разходи за бизнес в Европа“, изтъкна министърът. По негови думи Република Корея е приоритетен търговско- икономически партньор в Източна Азия. „Динамичният диалог между ръководствата на двете страни е поредното доказателство за политическата ни воля да развием и укрепим традиционно добрите си и дългогодишни отношения“, заяви Караниколов. Той подчерта, че азиатските ни партньори трябва да използват потенциала и предимствата на България, като платформа към огромния пазар на Европейския съюз и региона. „Страната ни е в състояние да играе ролята на входящ пункт за корейските стоки към ЕС, 2 както и на транзитен център между пазарите на съюза, Близкия Изток, Северна Африка, Русия и бившите съветски републики“, каза още той. В заключение министър Караниколов изрази увереност, че българското правителството ще продължи да поставя сериозен акцент върху развитието на икономическите отношения между България и Република Корея. „Като член на Европейския съюз България е коректен, надежден и предсказуем партньор. Активно ще подкрепяме и насърчаваме всички инициативи в интерес на доброто сътрудничество между нашите страни“, каза министърът.", "date": "2018.10.03", "title": "Министър Караниколов: Стокообменът между България и република  Корея отбелязва ръст от около 80%"}
{"url": "https://www.novinite.bg/articles/165428/Versiya-za-strelbata-v-Sofiya-Prerazpredelenie-na-narkoteritorii", "text": "Преразпределение на наркотеритории е една от версиите за стрелбата снощи в София. Разследването продължава.Двама криминално проявени мъже бяха ранени в столичния кв. „Стрелбище”. Стрелбата става на метри от жилищни блокове, както и до пицария и фитнес, които все още са били пълни с клиенти.Днес на обед беше направен втори оглед, търсят са записи от камери.Единият пострадал е 38-годишен мъж с прякор Жирафа – осъждан многократно за притежание на наркотици. Той е транспортиран в „Пирогов” с огнестрелна рана в областта на гърдите.Направена е успешна операция, няма опасност за живота му, каза пред bTV тази сутрин директорът на „Пирогов” проф. Асен Балтов.Другият ранен е на 26 години – осъждан за кражби в офиси и жилища. Той е транспортиран във ВМА с две огнестрелни рани в областта на гърдите и рамото.И двамата са без опасност за животаИзвършителите се издирват.", "date": "2018.10.03", "title": "Версия за стрелбата в София: Преразпределение на наркотеритории"}
{"url": "https://www.novinite.bg/articles/165429/Eksperimentat-Noshten-transport-v-Sofiya-Prodadeni-74-000-bileta", "text": "От въвеждането нощния градски транспорт в София досега са продадени близо 74 000 билета, обяви Пламен Църноречки, ръководител на дирекция \"Маркетинг и стопанска дейност\" в Центъра за градска мобилност (ЦГМ) пред \"Фокус\".Той припомни, че нощният градски транспорт е в експериментален период до края на годината и на този етап разполага с четири линии с пресечна точка площад \"Княз Александър I\", където се осъществяват и трансферите между тях.Продадените билети сочат, че най-предпочитана се оказва Линия 2, която е от Студентски град до \"Обеля\".Очаквано най-натоварен нощният градски транспорт е в дните от петък до неделя, когато пътуват над 700 пътници на нощ.Както е известно нощният транспорт има четири линии, които се движат след полунощ – първата е от  \"Люлин\" до \"Младост 4\", другата е от \"Студентски град\" до кв. \"Обеля\", третата от кв. \"Левски\" до \"Овча купел\" и четвъртата от кв. \"Дружба\" до кв. \"Гоце Делчев\".Интервалът за движение е 40 минути, а времето за прекачване между линиите на общата спирка на пл. \"Княз Александър Първи\" – 5 минути.Цената за пътуване е 2 лева, като билетите се продават на място в автобуса от кондуктори.Картата важи и за следващия автобус, на който пътника се прикачи, за да достигне до крайната си точка.", "date": "2018.10.03", "title": "Експериментът \"Нощен транспорт\" в София: Продадени 74 000 билета"}
{"url": "https://www.novinite.bg/articles/165436/Naj-malko-petima-migranti-se-udaviha-v-Marica-pri-opit-da-minat-turskata-granica", "text": "\r\nПетима мигранти са се удавили в река Марица, а двама са в неизвестност, при опит да преминат от Турция в Гърция. Случаят е от миналата събота, но става известен за гръцките медии едва тази сутрин, защото в разследването са участвали предимно турските спасителни служби, съобщава атинският вестник \"Та неа\".\r\n\r\n\r\n\r\n\r\n\r\n", "date": "2018.10.03", "title": "Най-малко петима мигранти се удавиха в Марица при опит да минат турската граница"}
{"url": "https://www.novinite.bg/articles/165446/Naj-golemiyat-letishten-operator-vav-Velikobritaniya-e-kandidat-za-koncesioner-na-Letishte-Sofiya", "text": "Намеренията си да участва в тръжната процедура по отдаване на концесията на летище София днес потвърди Manchester Airport Group /MAG/, най-голямата британска летищна група. Началото на процедурата бе дадено от българското правителство на 5 юли 2018 г.В момента MAG управлява три от основните летища във Великобритания - Манчестър, Лондон Станстед и Ийст Мидландс, които заедно обслужват 60 милиона пътници на година, до над 270 дестинации чрез 70 авиолинии. Структура на собственост на компанията включва както Градският съвет и Общинските власти на Манчестър, така и дългосрочни частни инвеститори /IFM Investors/. Този тип собственост гарантира, че в основата на растежа на компанията, е способността да балансира търговските приоритети на летищата с ангажимента си да работи в тясно сътрудничество с местните общности около всеки обект. По този начин се гарантира, че те ще имат ползи от гледна точка на инвестиции и създаване на работни места, а и ще бъде гарантирано и опазването на околната среда, твърдят от компанията.Компанията има практиката да работи с местни компании като доставчици. Тя, съвместно с екип от местни консултанти, вече повече от две години анализира потенциала на Летище София и днес обяви, че е първият консорциум, който потвърждава участие в процедурата. Офертата на MAG ще бъде подкрепена от китайския строителен гигант BCEG, който вече работи с MAG по строителния проект в Манчестър - Airport City UK, един от най-значителните британски примери за сътрудничество с Китай в областта на инфраструктурното развитие. Включването на BCEG ще доведе и до нови възможности за сътрудничество между България и Китай.\"MAG разбира важността общностите около районите на нашите летища да могат да се развиват, без това да става за сметка на увеличаване на въздействието върху околната среда. Ние сме фокусирали нашите международни дейности за развитие към летище София, което може да стане \"перла в нашата корона\" и нашата най-значима досега инвестиция в друга държава\", обяви на пресконференция Чарли Корниш, главен изпълнителен директор на MAG, цитиран от БТА.MAG от дълго време работи успешно с превозвачи от Близкия изток, за да развива глобална свързаност от своите английски летища през Дубай, Абу Даби, Доха и Мускат, които са на до 5 часа полет от София. Компанията ще се фокусира също така и върху въвеждането на повече полети от София до градовете от Западните Балкани като Белград, Загреб, Сараево и Тирана, както и до всички европейски столици. В допълнение, MAG оперира двете най-важни летища за карго самолети във Великобритания и разбира важността на карго връзките за търговията на национално, европейско и глобално ниво.Всички летища на MAG са сертифицирани като \"въглеродно неутрални\", благодарение на сериозните усилия на вътрешен екип от експерти за намаляване въздействието на операциите върху околната среда, казаха от компанията. Министърът на транспорта на Великобритания Крис Грейлинг заяви, че MAG инвестира сериозно в своите летища във Великобритания и подкрепя тяхната оферта за концесията на летище София, където ще имат възможност да приложат успешните си практики.Партньорът на MAG, китайската държавна компания BCEG, една от световните топ 250 строителни компании, има над 65 години опит, специализирайки в строителството, развитието и инвестициите. BCEG в момента изгражда един от най-големите авиационни строителни проекти в света - Пекинското международно летище Даксинг. Проектът се състои от 9 писти и над 1.4 милиона квадратни метра площ на терминалите. Очаква се също така да бъде най-натовареното летище в света откъм трафик на пътници, като при пълен капацитет ще обслужва по 130 милиона пътници и над един милион полета на година.По думите на Ксинг Ян, управляващ директор на BCEG International Co. Ltd., компанията разглежда участието си в предложението по процедурата за летище София като продължение на меморандума за разбирателство между Китай и България и като част от инициативата \"Един пояс, един път\". Проектът представлява истинска възможност за нас да проучваме и за в бъдеще съвместни инфраструктурни възможности, посочи Ксинг Ян.", "date": "2018.10.03", "title": "Най-големият летищен оператор във Великобритания е кандидат за концесионер на Летище София"}
