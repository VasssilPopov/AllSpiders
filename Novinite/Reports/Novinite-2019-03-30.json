{"url": "https://www.novinite.bg/articles/173252/Shte-kupuvame-li-produkti-balgarsko-proizvodstvo-i-na-kakvi-ceni", "text": "Ще купуваме ли продукти българско производство и на какви цени? Според много публикации българската продукция намалява – и площите, и количествата, а сушата не носи добри новини за местното производство. Вносът на плодове и зеленчуци обаче расте и за последната година е с 15% повече. Варивата, олиото, захарта и млечните продукти са на по-ниски цени, както на борсата, така и на трапезата.  Проверка на NOVA установи, че в момента на пазара цената на 2 кг ябълки е колкото за килограм свинско месо.40 години проблемите в земеделието на гърба си изпитва Костадин Стаменов от санданското село Лебница. Стопанинът е хвърлил стотици хиляди левове, за да изгради няколко оранжерии, но от година на година пласирането на продукцията става все по-трудно, а печалба често липсва.В Гърция производителите получават сериозни субсидии за зеленчукопроизводство и така разчитат по-малко на приходи от продажби. Затова и могат да си позволят да продават продукцията си на по-ниски цени. „Минават през гръцката борса двама колеги от Перник и си коментират:  „Аз взех 100 кг български и 500 кг гръцки и нали знаеш?”. Предлага гръцкия домат за български. Всеки отива да купи по-евтино, и отива купува гръцки, турско, македонско и го предлага за българско. 70 процента от народа не знае какво консумира, той разчита на търговеца, на продавача. Купува си човекът български домат и казва: „Нашият домат не е хубав!”.  Няма да е хубав, да, защото не е наш”, заяви Костадин Стаменов.Когато печалба няма, производителите са принудени да намаляват инвестициите си. И с всяка изминала година земеделците засаждат все по-малки количества плодове и зеленчуци.Част от земеделските производители в региона вече са напуснали родните си места, за да търсят препитание в чужбина.", "date": "2019.03.30", "title": "Ще купуваме ли продукти българско производство и на какви цени?"}
{"url": "https://www.novinite.bg/articles/173256/Izvanredno-Agenciyata-po-vpisvaniyata-raboti-v-sabota-a-v-Sofiya-i-v-nedelya", "text": "Всички офиси на Агенцията по вписванията в страната ще работят извънредно на 30.03.2019 г. ,събота, с работно време от 09:00 до 15:30 ч.Гишетата на агенцията в София ще бъдат отворени за клиенти и в неделя – 31.03.2019, отново от 09:00 до 15:30 часа. Така институцията цели да улесни подаването в срок на декларациите по чл. 38, ал. 9, т. 2 от Закона за счетоводството. Законовият срок за подаване на заявленията за липса на дейност на търговци и юридически лица с нестопанска цел е от 01.01.2019 г. до 31.03.2019 г.Агенцията по вписванията припомня, че освен на гише, документите могат да се подават и онлайн на сайта на Търговския регистър и регистъра на юридически лица с нестопанска цел (ТРРЮЛНЦ) – www.brra.bg. Според статистика на институцията се наблюдава тенденция на нарастващ брой подавани заявления с електронен подпис. \"Миналата година в системата на Търговския регистър бяха извършени действия по обновяване и модернизиране, което увеличи с осем пъти капацитета й на работа. Въпреки това, апелирам към търговците и юридическите лица с нестопанска цел да не чакат последните дни, за да внесат декларациите си“, каза Габриела Козарева, изпълнителен директор на Агенцията по вписванията. ", "date": "2019.03.30", "title": "Извънредно: Агенцията по вписванията работи в събота, а в София - и в неделя"}
{"url": "https://www.novinite.bg/articles/173260/Dvama-zaginaha-pri-tejka-katastrofa-v-Slivensko", "text": "Тежък пътен инцидент е станал тази сутрин на главен път I-6, на територията на РУ-Сливен, съобщиха от ОДМВР в града.В събота в 05.57 часа е получен сигнал за настъпило пътно произшествие на пътя между разклона за село Глушник и село Калояново.Лек автомобил „Пежо”, управляван от водач на 28 години, се е движил в посока село Калояново, загубил е управление и е излязъл от пътното платно. В автомобила са пътували четирима. От произшествието на място са починали 28-годишният водач и момиче на 20 години. Момче на 26 години е в тежко състояние с опасност за живота. 18-годишно момиче е с леки наранявания без опасност за живота. Всички участници в пътното произшествие са от село Тополчане. ", "date": "2019.03.30", "title": "Двама загинаха при тежка катастрофа в Сливенско"}
{"url": "https://www.novinite.bg/articles/173263/Tyutyunoproizvoditeli-na-protest-zaradi-nepolucheni-ot-gracka-firma-sumi", "text": "\r\nТютюнопроизводители от Североизточна България излязоха на протест заради неполучени от гръцка фирма суми за продадена продукция.\r\n\r\n\r\n\r\n\r\n", "date": "2019.03.30", "title": "Тютюнопроизводители на протест заради неполучени от гръцка фирма суми"}
{"url": "https://www.novinite.bg/articles/173249/Ochakva-se-intenzivno-dvijenie-po-patishtata-prez-uikenda", "text": "Очаква се интензивно движение по пътищата през събота и неделя, заради почивните дни, хубавото време и ваканцията на учениците.От Агенция „Пътна инфраструктура” съобщават, че в участъците с ремонти на автомагистралите „Тракия“ и „Хемус“ в събота ще има две ленти за движение за Бургас и Варна и една в посока София. В неделя, когато се очаква основният трафик да е към столицата, в същите участъци ще има по две ленти за София и една за Бургас или Варна.", "date": "2019.03.30", "title": "Очаква се интензивно движение по пътищата през уикенда"}
{"url": "https://www.novinite.bg/articles/173277/Frenskite-banki-treperyat-ot-jaltite-jiletki", "text": "\r\nФренските банки призоваха да бъде сложен край на агресията срещу техните офиси при демонстрациите на \"жълтите жилетки\", предаде Франс прес.\r\n\r\nПризивът е в статия днес във френския вестник \"Монд\".\r\n\"Дойде времето всички да осъдят насилието срещу банките\", написаха шестимата членове на изпълнителния комитет на Френската банкова федерация - организация, която защитава интересите на всички банки във Франция.\r\nВ комитета влизат директорите на шестте големи френски банкови учреждения Бе Пе Се Е (BPCE), Бе Ен Пе Париба (BNP Paribas), Креди Мютюел (Credit Mutuel), Банк Постал (Banque Postale), Креди Агрикол (Credit Agricole) и Сосиете Женерал (Societe Generale).\r\nОчаква се днес \"жълтите жилетки\" да излязат на демонстрации за двадесети пореден път въпреки забраните и опасността от нови сблъсъци със служителите на реда.\r\n\"Необходимо е да бъде сложен край на това неоправдано насилие. Настояваме да бъдат създадени условия, при които колегите ни да могат спокойно и безопасно да упражняват професията си. От близо четири месеца стотици банкови офиси се превърнаха в мишени и бяха разграбени и подпалени, а нашите банкови консултанти бяха заплашвани с физическа саморазправа\", написаха шестимата членове на изпълнителния комитет.\r\nТе подчертаха, че френските банки са на първо място в списъка на данъкоплатците във Франция.\r\nОбщо 760 банкови офиси бяха повредени от началото на демонстрациите на \"жълтите жилетки\", отбелязва Франс прес.\r\nВъв Франция има общо около 37 000 офиси на банки, в които работят над 360 000 служители.\r\n„Жълтите жилетки” се събират за нови протести днес, в 20-ата последователна събота, въпреки забраните след проявите на насилие и вандализъм при предишните им акции, предаде АП.\r\nШествия се организират днес в Париж, Бордо и други градове, за да се поддържа натискът над президента Макрон или да води по-социална политика в помощ на работниците, или да подаде оставка.\r\nПротестиращите искат освен това да изразят солидарност със 73-годишната Женевиев Льоге, която бе блъсната от полицай и ранена в главата при протестите миналия уикенд в Ница. \"Всички сме Женевиев\", гласи онлайн призив за днешните протести.\r\nВ Париж шествието ще започне от Левия бряг на Сена и ще премине край Айфеловата кула. Протести на булевард Шанз'Елизе са забранени след вандалските прояви в предишни уикенди, напомня АП.\r\n", "date": "2019.03.30", "title": "Френските банки треперят от \"жълтите жилетки\""}
{"url": "https://www.novinite.bg/articles/173266/Jordanka-Fandakova-s-kojeno-rokersko-yake-za-motosezon-2019", "text": "С черно кожено яке, тесен черен панталон и високи черни боти столичният кмет Йорданка Фандъкова откри мотосезон 2019 на площада пред катедралата \"Александър Невски\" в София. Според организаторите на паветата пред патриаршеския храм се събират 15 000 мотористи. Девизът на новия сезон е \"Бъди разумен на пътя, започни от себе си\".\"Важно е от този площад да отправим посланието за толерантност на пътя, за безопасност. Да пожелая на всички любители на моторите много успешен, безопасен сезон\", каза Йорданка Фандъкова от трибуната към множеството.\"И нека всички участници в движението да знаем, че от всеки от нас зависи запазването на живота и здравето на другите - пешеходци, велосипедисти, мотористи, шофьори, всички трябва да уважаваме всички останали“.След традиционния църковен ритуал и запалването на свещи, дойде време за най-важната част: забоботиха хилядите мотори и тръгна шествието по маршрут \"Оборище, булевардите \"Васил Левски”, ”Цар Освободител”, \"Цариградско шосе”, \"Алея Яворов”, \"Никола Вапцаров”, ”Черни връх” и ”България” до пътен възел Бояна, където празникът продължава.От МВР напомниха още преди старта, че всички участници в движението трябва да спазват правилата и да бъдат толерантни един към друг.  Десетки моторни полицаи се включиха в колоната - служебно.", "date": "2019.03.30", "title": "Йорданка Фандъкова с кожено рокерско яке за мотосезон 2019"}
{"url": "https://www.novinite.bg/articles/173248/Zornica-Rusinova-Nad-230-000-bezrabotni-zapochnaha-rabota-prez-2018-godina", "text": "Безработицата в България се понижи до рекордно ниско ниво. През 2018 г. средното й равнище е 5,2%, което е значително по-ниско от средното за ЕС ниво. Близо 230 000 безработни постъпиха на работа благодарение на подкрепата на трудовите посредници в бюрата по труда. Това каза заместник- министърът на труда и социалната политика Зорница Русинова по време на форум на Предприемачи ГЕРБ, който се провежда в Бориовец. Положителните тенденции продължават и в началото на 2019 г. През януари и февруари близо 37 000 безработни са започнали работа, даде за пример Русинова. Сред предизвикателствата остават подготовката на кадри с необходимите знания и умения, за да се удовлетворят потребностите на икономиката, отбеляза още Зорница Русинова. Най-търсени на пазара са хората с умения за общуване, разрешаване на конфликти, лична ефективност, решаване на проблеми, изграждане на екип, както и с математически, научни, аналитични и дигитални умения, уточни Русинова. Заместник-министърът на туда и социалната политика представи и ефекта от мерките на Оперативна програма „Развитие на човешките ресурси\" за подкрепа на пазара на труда. По различни операции за осигуряване на обучения и заетост на младежи до 29 години и възрастни са инвестирани над 400 млн. лв. До 3 май работодателите могат да подават проекти по схема „Умения\". Предложенията могат да варират между 15 000 лева и 4 млн. лева, в зависимост от големината на предприятието. Средствата ще се отпускат за обучение на служителите на компаниите или за обучение и наемане на безработни лица, като акцентът ще е поставен върху дигиталните компетентности и ключовите умения. Общият бюджет на схема „Умения\" е 30 милиона лева, с които се очаква се осигури заетост и обучения за над 5 000 души. От 1 април 2019 г. стартира и нов прием на заявления от работещи за получаване на ваучер за обучение по ключови компетенции или професионална квалификация, информира още Зорница Русинова. Документите се подават във всички Бюра по труда. За ваучери могат да кандидатстват заети над 54 години, както и заети със средно и по-ниско образование, уточни Русинова.", "date": "2019.03.30", "title": "Зорница Русинова: Над 230 000 безработни започнаха работа през 2018 година"}
{"url": "https://www.novinite.bg/articles/173254/Zaharieva-Ne-sme-dovolni-Turciya-da-ni-izpolzva-za-predizbornata-si-kampaniya", "text": "\r\nИма дипломатическо напрежение с Турция, но не е предизвикано от София, заяви вицепремиерът и министър на външните работи Екатерина Захариева пред bTV. \r\n\r\n\"Премиерът беше много ясен и категоричен, разбира се че сме ядосани. Изборите ще минат. Все още ще бъдем съседи, няма как да си преместим кошарите. За съжаление започна да става система. Премиерът каза, че е много лесно да втвърдяваме тона, но не го правим. На ден първи след изборите отново ще искаме добри съседски отношения. Миналата година март месец имаше изказване на Ердоган при изборите, на което също трябваше да реагираме остро\", каза тя. \r\n\"Все по-често започва да се използва религията като част от политиката. В България живеем в мир и разбирателство и не се замисляме кой какво вероизповедание изповядва. Този тренд да използваш религиозните теми за политика е изключително опасен\", добави Захариева. \r\n\"Нека да изчакаме понеделник. Да видим дали няма да размислят след изборите. Най-лесното би било Чавушоглу да се извини. Ние сме една от не многото държави на ЕС, които считат, че ще е лошо ако Турция прекрати преговорите за членство. Както Борисов каза, ние сме ги подкрепили. Ние не сме доволни като Турция ни използва за предизборната си кампания. Има дипломатическо напрежение с Турция, но не е предизвикано от София. Имам много добри отношения с колегата Чавушоглу. Учудва ме, че приема този закон като натиск. Миналата година разговаряхме по телефона през декември по тази тема. Обясних му, че той важи за всички църкви, не е насочен към тях. Разговорът беше възпитан и добросъседски. В никакъв случай не е насочен срещу някоя от религиите. По никакъв начин не е оказан натиск. Сега на предизборен митинг, за да се стегне електората, това е абсолютно излишно\", каза вицепремиерът. \r\nСнощи, след 5 ч. разговори между премиера на България Бойко Борисов и вицепрезидента на Турция Фуат Октай, двамата се разделиха без да се разберат. Борисов поиска извинение от Турция за изказване на турския външен министър Чавушоглу, който заяви, че Анкара се е намесила, за да мине Законът за вероизповеданията у нас.\r\n", "date": "2019.03.30", "title": "Захариева: Не сме доволни Турция да ни използва за предизборната си кампания"}
{"url": "https://www.novinite.bg/articles/173250/Zapochva-motosezonat", "text": "Начало на мотосезона. Сборният пункт, както обикновено, е през храма „Свети Александър Невски”. В 10 часа там ще се съберат хиляди мотористи от София и от цялата страна.Оттам колоната от мотоциклети ще мине през центъра на града в посока към Националния исторически музей. Клубовете се надяват на хубаво време и спокоен сезон, без произшествия на пътя.  ", "date": "2019.03.30", "title": "Започва мотосезонът"}
{"url": "https://www.novinite.bg/articles/173253/Tazi-nosht-preminavame-kam-lyatnoto-chasovo-vreme", "text": "\r\nТази нощ въвеждаме лятното часово време. Точно в 3:00 през нощта ще преместим стрелките с час напред. Окончателното отпадане на смяната на времето ще стане през 2021 година за Европейския съюз.\r\n\r\n\r\n\r\n\r\n\r\n", "date": "2019.03.30", "title": "Тази нощ преминаваме към лятното часово време"}
{"url": "https://www.novinite.bg/articles/173255/BDJ-Preminavaneto-ot-zimno-kam-lyatno-chasovo-vreme-shte-zasegne-razpisaniyata-na-29-vlaka-v-noshtta-sreshtu-nedelya", "text": "Предстоящата смяна на часовото време, в нощта срещу неделя, ще наложи промени във времепътуването на общо 29 влака. Това съобщиха от пресцентъра на БДЖ. При преминаването от зимно към лятно часово време всички влакове, които се движат след 03.00 ч., ще генерират виртуално 60 минути закъснение в нощта между 30 март 2019 г. и 31 март 2019 г.Смяната на часовото време тази година ще засегне 11 бързи влака, един международен влак, 9 пътнически влака, както и 8 крайградски влака. Тези композиции ще се движат с коригирани разписания, тъй като при разминаването с други влакове в еднопътни участъци, се предизвикват промени и в техните разписания от порядъка на 10-15 мин.Поради тази причина няма да бъдат осъществени връзките на общо 8 влака, основно на пътуващите с нощните композиции, във възелни гари с влакове по други направления, които се движат в сутрешните часове в интервала между 05.00 ч.- 07.00 ч.Влаковете, които ще се движат с коригирани разписания, пътуват по направленията основно на нощните влакове: София-Варна /през Горна Оряховица и Карлово/, Пловдив-Варна, София-Пловдив-Бургас, Повеляново-Добрич-Кардам, както и единични влакове Мездра-Видин, Самуил-Силистра, Самуил-Русе.Подробна информация за разписанията на влаковете клиентите на националния железопътен превозвач могат да получат от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.03.30", "title": "БДЖ: Преминаването от зимно към лятно часово време ще засегне разписанията на 29 влака в нощта срещу неделя"}
{"url": "https://www.novinite.bg/articles/173258/Patriotite-ot-VMRO-Turciya-tryabva-da-se-izvini-Turskite-politici-preminaha-vsyakakvi-granici-v-naglostta-si", "text": "България не е турска провинция, за да ни казва Анкара какви законопроекти да правим и да се намесва във вътрешните ни работи. Това се казва в категорична позиция на Патриотите от ВМРО във връзка с отказа от страна на турския вицепрезидент Фуат Октай да поднесе извинения за думите на колегата си Чавошоглу.Припомняме, че преди дни външният министър на Южната ни съседка Мевлют Чавушоглу в публична реч в центъра за обществено образование каза: „“ и допълни още,  че Анкара „ден и нощ работи за интересите на турските общности в чужбина и това e един от приоритетите на външната политика на страната“.Веднага ние, Патриотите от ВМРО, реагирахме на тези думи и поискахме спешно външният ни министър Екатерина Захариева да бъде изслушана в Народното събрание, за да стане ясно дали са водени разговори от българска страна и каква точно намеса е оказана. За първи път от 30 години българското правителство в лицето на външния министър Захариева и министър-председателят Бойко Борисов изрази категоричната си позиция срещу казаното от турски политик. За първи път от 30 години българската държава се противопоставя по този начин на политиката на Турция за вмешателство във вътрешните работи на България.Също така искаме да припомним и факта, че именно ние, Патриотите от ВМРО, заедно с нашите колеги от Обединени патриоти оказахме сериозна съпротива в пленарната зала при гласуването на законопроекта на ГЕРБ, БСП и ДПС, подписан лично от Цветан Цветанов, Корнелия Нинова и Мустафа Карадайъ. Това е законопроект, написан от ДПС като контра на законопроекта за вероизповеданията на ВМРО, който имаше за цел тоталното пресичане на всякакво външна финансиране и намеса в делата на вероизповеданията, като така щеше да бъде гарантиран техният суверенитет, както и пресечен пътят на радикалния ислям към страната ни.В този контекст и позицията и изказванията на БСП по темата са нищо повече от опит да се измъкнат от отговорност. Припомняме, че точно те гласуваха този спорен законопроект докато още бяха в пленарната зала и точно тях ги нямаше, когато ОП се борихме срещу скандалното предложение за финансова амнистия на мюфтийството. Ако те си бяха на работните места с нашите, техните и гласовете на „Воля“ този текст нямаше да мине. Именно тях ги нямаше и да подкрепят нашето предложение да се забрани всякакво чуждо финансиране на религиозните общности.Тук не само, че не е нужен политически популизъм, а той в този момент даже е опасен за националната сигурност на страната. Мястото на депутатите е в парламента, за да отстояват позициите на партиите, чиито избиратели са ги избрали. Популистки са и призивите на Корнелия Нинова ОП да напуснем управлението. Какво цели тя с тях – да вкара страната в политическа криза месеци наред и така да проправи пътя за поредното вредно управление на коалицията БСП – ДПС?Благодарение на ОП всички тези теми излизат на бял свят. Благодарение на Патриотите във властта днес държавата ни има категорична и ясна позиция за ненамеса на чужди държави в българската политика. Ето защо г-жо Нинова, вместо да обикаляте студията, върнете депутатите си в парламента, за да отстояват там политиките в защита на националния интерес. В телевизиите политика не се прави!Единственият начин да пресечем опитите на чужди държави и политически субекти да се намесват в делата на България е да се приемат отхвърлените текстове на ВМРО за категорична забрана за финансиране на вероизповеданията от чужди държави, физически лица, фирми или НПО-та. Казваме го ясно за пореден път, за да бъде пределно ясно за всички.Нахалството на турските управници този път премина границите на дипломатическото благоприличие. Да откажеш извинение при очевидно твърдение за политически натиск от страна на Турция е демонстрация на незачитане на суверенитета на страната ни.Ето защо ние, Патриотите от ВМРО, ще изразим своето категорично несъгласие с политиката на Турция. Още в понеделник в 8.30 ч. сутринта ще изразим своя протест пред посолството на Република Турция в България, за да покажем, че България е суверена държава, която сама взема своите решения и не ни е нужно опекунството нито на Анкара, нито на друга столица. Каним всички български граждани, които искат да изразят несъгласието си, да се присъединят.", "date": "2019.03.30", "title": "Патриотите от ВМРО: Турция трябва да се извини! Турските политици преминаха всякакви граници в наглостта си"}
{"url": "https://www.novinite.bg/articles/173264/Nova-lekarstvena-regulaciya-shte-zatrudni-dostapa-do-novi-terapii", "text": "Нова лекарствена регулация, регламентирана в Наредба 10 на Министерството на здравеопазването, публикувана в \"Държавен вестник\" и влизаща в сила от 1 април, ще затруднидостъпа до нови терапии. Това каза Деян Денев, директор на Асоциацията на научноизследователските фармацевтични производители.По думите му наредбата ще забави достъпа до терапиите с около три години. Ако даден продукт влезе до 30 септември т.г. в Позитивния лекарствен списък, Националната здравноосигурителна каса (НЗОК) ще започне да го реимбурсира през 2020 г., но ако не успее, реимбурсирането му ще бъде отложено най-рано за 2021 г., обясни той. Новите терапии достигат до пациентите в Германия няколко седмици след като са били разрешени за употреба, а в България сега процесът отнема поне две години, допълни Денев.Според Денев тежката процедура в регулацията води до отказ компаниите да регистрират продукта си в България. През последните три години от 121 одобрени за употреба нови терапии българският пациент има достъп до 23, което е по-малко в сравнение с 2017 г., каза още той.След 1 април България ще започне да заплаща нови терапии, едва след като те бъдат одобрени от държави, в които досега най-бавно са били одобрявани, изрази тревогата си Денев. В промените на наредбата се изисква дадено лекарството да е заплащано от обществен здравноосигурителен фонд в 5 от 17 държави, за да го заплаща и НЗОК, но не е ясно какво би станало, ако то е заплащано от друг източник, допълни той.Друга промяна, която би затруднила достъпа до иновативно лечение, е изискването фармацевтичните компании да плащат на Здравната каса още една сума над тази, която в момента връщат като договорена отстъпка от цената на медикамент. За миналата година в бюджета на НЗОК са постъпили 160 млн. лв. от договорени отстъпки, а след 1 април компаниите ще трябва да плащат допълнително, ако се надвиши планираният разход за лечение с даден медикамент.Публичните разходи за здравеопазване в България се очаква през тази година да бъдат малко над 5 млрд. лева, а за лекарства - 1,4 млрд. лева, което е близо 23% без ДДС, посочи още Денев и допълни, че системата ни харчи за лекарства колкото и другите държави в Източна Европа.", "date": "2019.03.30", "title": "Нова лекарствена регулация ще затрудни достъпа до нови терапии"}
{"url": "https://www.novinite.bg/articles/173251/Dneven-horoskop-za-sabota-30-mart-2019-g", "text": "Днес ще изградите силна и необичайна връзка с някого, с когото по принцип не бихте искали да прекарвате много време. Бъдете отворени за нови възможности.  Изразете мнението си по някакъв въпрос. Хората ще бъдат много изненадани, че се вълнувате от подобни неща. Привличането на вниманието на хората определено ще е от ваша полза.  Подарете този ден на себе си. Погрижете се за себе си, свършете всичко дребно, което отлагате отдавна. Общо взето сложете себе си на първо място днес.  Вижте повече: ", "date": "2019.03.30", "title": "Дневен хороскоп за събота, 30 март 2019 г."}
{"url": "https://www.novinite.bg/articles/173247/Dnes-shte-bade-predimno-slanchevo", "text": "Днес ще бъде предимно слънчево с временни увеличения на облачността, главно над източната половина от страната. Вятърът ще е от североизток – предимно умерен. Максималните температури ще са между 13° и 18°.Над планините облачността ще е променлива. Ще духа умерен, по високите и открити части – силен североизточен вятър. Дневните температури слабо ще се повишат и максималната на височина 1200 метра ще е около 4°, на 2000 метра около минус 2°.Над Черноморието ще бъде предимно слънчево с временни увеличения на облачността. Валежи не се очакват. Ще духа слаб до умерен север-североизточен вятър. Максимални температури между 9° и 12°. Температурата на морската вода е 9-11°. Вълнението на морето ще е 2-3 бала.", "date": "2019.03.30", "title": "Днес ще бъде предимно слънчево"}
{"url": "https://www.novinite.bg/articles/173257/Evrodeputatite-na-GERB-Balgarskiyat-biznes-pecheli-naj-mnogo-ot-chlenstvoto-ni-v-ES", "text": "„През последните пет години с колегите ми в делегацията на ГЕРБ в Европарламента положихме всички усилия да променим за добро ежедневието на европейските граждани и да направим Европа по-добро място за бизнес. Вярвам, че ЕС е мястото, където българският бизнес може да се развива най-добре и именно предприемачите са тези, които печелят най- много от членството ни в ЕС. По-ниски такси за преводи в евро, над 900 млн. лева по плана “Юнкер” за малкия и среден бизнес, подобряване на образованието и уменията на младите българи – това са част от успехите ми през този мандат като част екипа на ГЕРБ и ЕНП.“ Това заяви евродепутатът Ева Майдел по време на Четвъртия национален форум на Предприемачи ГЕРБ „Българският бизнес: Хоризонт Европа”. Ева Майдел е международен секретар на ПГЕРБ. Евродепутатът Андрей Новаков коментира с предприемачите от ГЕРБ една от най-актуалните теми в ЕП – пакета „Мобилност 1“. По думите му, ако бъде приет по този начин - нашите превозвачи биха издържали най - много 6 месеца. „Повечето от нашите сънародници разполагат с нови камиони със съвремении сателитни системи, които позволяват да се избират най-добрите маршрути и така да се пестят време и средства. Те могат да предлагат на своите клиенти по-ниски цени на предлаганите услуги и са абсолютно конкурентноспособни на европейските си колеги“, обясни евродепутатът от ГЕРБ/ЕНП. Андрей Новаков се ангажира, ако все пак пакетът „Мобилност” бъде прокаран - той и неговите колеги да направят всичко възможно да бъде по-мекият вариант - да няма връщане на камиона и водача на всеки 4 седмици, както и да бъдат увеличени дните за вътрешни курсове на повече от три. Евродепутатът подчерта, че и през следващия програмен период ще продължи безвъзмездното финансиране по програми за България, като то трябва да се запази на 85%. С предимство ще бъдат обезлюдените райони и се очаква през този период страната ни да получи 18 милиарда лева. По думите на евродепутата Асим Адемов от всички 17 представители на България в Европейския парламент Групата на ГЕРБ/ЕНП е най – сплотена и представя страната ни по най - достоен начин, като винаги намира крехкия баланс между това да е солидарна с решенията на ЕНП, но и да защитава българския национален интерес. Асим Адемов похвали българското правителство начело с премиера Бойко Борисов за успехите, които то постига. Той цитира и Манфрет Вебер, според когато Борисов е абсолютен авторитет и един от най - силните лидери в ЕНП. Според евродепутата Владимир Уручев образованието трябва да бъде абсолютен приоритет за страната ни, защото добре образованите нации са богатите нации. „Затова е изключително важно да се провеждат кампании и дори децата в училище да изучават предприемачество, за да могат един ден да се реализират успешно в бизнеса“, коментира той. Владимир Уручев обясни, че към този момент страната ни продължава да разчита на въглищните централи. 60% от електроенергията се произвежда от ТЕЦ. Освен това голяма част от централите на твърдо гориво не отговарят на европейските норми и ще спрат да функционират след 2025 г. дори като студен резерв. „Предстои да се вземат трудни решения, но крайната цел е България да не се превърне от износител във вносител на електроенергия“, каза още Уручев.", "date": "2019.03.30", "title": "Евродепутатите на ГЕРБ: Българският бизнес печели най-много от членството ни в ЕС"}
{"url": "https://www.novinite.bg/articles/173262/VMRO-Turciya-tryabva-da-se-izvini", "text": "Да откажеш извинение при очевидно твърдение за политически натиск от страна на Турция е демонстрация на незачитане на суверенитета на страната ни.  Това се казва в категорична позиция на Патриотите от ВМРО във връзка с отказа от страна на турския вицепрезидент Фуат Октай да поднесе извинения за думите на колегата си Чавошоглу.\"България не е турска провинция, за да ни казва Анкара какви законопроекти да правим и да се намесва във вътрешните ни работи. Това се казва в категорична позиция на Патриотите от ВМРО във връзка с отказа от страна на турския вицепрезидент Фуат Октай да поднесе извинения за думите на колегата си Чавошоглу.Припомняме, че преди дни външният министър на Южната ни съседка Мевлют Чавушоглу в публична реч в центъра за обществено образование каза: „Турция беше принудена да се намеси и се наложи България да внесе промени в закона за вероизповеданията“ и допълни още,  че Анкара „ден и нощ работи за интересите на турските общности в чужбина и това e един от приоритетите на външната политика на страната“.Веднага ние, Патриотите от ВМРО, реагирахме на тези думи и поискахме спешно външният ни министър Екатерина Захариева да бъде изслушана в Народното събрание, за да стане ясно дали са водени разговори от българска страна и каква точно намеса е оказана. За първи път от 30 години българското правителство в лицето на външния министър Захариева и министър-председателят Бойко Борисов изрази категоричната си позиция срещу казаното от турски политик. За първи път от 30 години българската държава се противопоставя по този начин на политиката на Турция за вмешателство във вътрешните работи на България.Също така искаме да припомним и факта, че именно ние, Патриотите от ВМРО, заедно с нашите колеги от Обединени патриоти оказахме сериозна съпротива в пленарната зала при гласуването на законопроекта на ГЕРБ, БСП и ДПС, подписан лично от Цветан Цветанов, Корнелия Нинова и Мустафа Карадайъ. Това е законопроект, написан от ДПС като контра на законопроекта за вероизповеданията на ВМРО, който имаше за цел тоталното пресичане на всякакво външна финансиране и намеса в делата на вероизповеданията, като така щеше да бъде гарантиран техният суверенитет, както и пресечен пътят на радикалния ислям към страната ни.В този контекст и позицията и изказванията на БСП по темата са нищо повече от опит да се измъкнат от отговорност. Припомняме, че точно те гласуваха този спорен законопроект докато още бяха в пленарната зала и точно тях ги нямаше, когато ОП се борихме срещу скандалното предложение за финансова амнистия на мюфтийството. Ако те си бяха на работните места с нашите, техните и гласовете на „Воля“ този текст нямаше да мине. Именно тях ги нямаше и да подкрепят нашето предложение да се забрани всякакво чуждо финансиране на религиозните общности.Тук не само, че не е нужен политически популизъм, а той в този момент даже е опасен за националната сигурност на страната. Мястото на депутатите е в парламента, за да отстояват позициите на партиите, чиито избиратели са ги избрали. Популистки са и призивите на Корнелия Нинова ОП да напуснем управлението. Какво цели тя с тях – да вкара страната в политическа криза месеци наред и така да проправи пътя за поредното вредно управление на коалицията БСП – ДПС?Благодарение на ОП всички тези теми излизат на бял свят. Благодарение на Патриотите във властта днес държавата ни има категорична и ясна позиция за ненамеса на чужди държави в българската политика. Ето защо г-жо Нинова, вместо да обикаляте студията, върнете депутатите си в парламента, за да отстояват там политиките в защита на националния интерес. В телевизиите политика не се прави!Единственият начин да пресечем опитите на чужди държави и политически субекти да се намесват в делата на България е да се приемат отхвърлените текстове на ВМРО за категорична забрана за финансиране на вероизповеданията от чужди държави, физически лица, фирми или НПО-та. Казваме го ясно за пореден път, за да бъде пределно ясно за всички.Нахалството на турските управници този път премина границите на дипломатическото благоприличие. Да откажеш извинение при очевидно твърдение за политически натиск от страна на Турция е демонстрация на незачитане на суверенитета на страната ни.Ето защо ние, Патриотите от ВМРО, ще изразим своето категорично несъгласие с политиката на Турция. Още в понеделник в 8.30 ч. сутринта ще изразим своя протест пред посолството на Република Турция в България, за да покажем, че България е суверена държава, която сама взема своите решения и не ни е нужно опекунството нито на Анкара, нито на друга столица. Каним всички български граждани, които искат да изразят несъгласието си, да се присъединят\", се казва в позицията на ВМРО.", "date": "2019.03.30", "title": "ВМРО: Турция трябва да се извини"}
{"url": "https://www.novinite.bg/articles/173275/Pulev-za-reporterkata-Djeni-Sushi-Tazi-jena-ne-e-moj-tip", "text": "„Тази жена не е мой тип. Не се страхувам. Имам още видеа, ако се налага”. Това заяви Кубрат Пулев пред германския вестник „Билд”, предаде .Българската звезда в професионалния бокс направи кратък коментар за случката с американската репортерка Джени Суши. Пулев я целуна и това доведе до разразяване на скандал в САЩ.„Нямам вина, през кариерата си съм дал десетки хиляди интервюта. Всеки ме познава като любезен и вежлив човек. Жената дойде при мен при тегленето на кантара и каза: След боя ще вдигнем купон\", споделя Пулев пред репортера на „Билд” Йорг Лубрих.Пулев отрича категорично твърдението на репортерката Джени Равало, че малко след целувката я е сграбчил за задните части.Германският треньор на Пулев Ули Вегнер също говори пред „Билд”. „Бях точно до тях. Беше след мача. Кубрат даде интервю на красивата и любезна дама. Да, и после я целуна. Това бе израз на емоция\", разказва 76-годишният специалист. Той също отрича Пулев да е хващал Джени за задните части.", "date": "2019.03.30", "title": "Пулев за репортерката Джени Суши: Тази жена не е мой тип"}
{"url": "https://www.novinite.bg/articles/173270/Trus-ot-53-po-Rihter-lyushna-Garciya-usetiha-go-i-v-Atina", "text": "Трус от 5,3 по Рихтер разлюля централната част на Гърция, съобщава АФП, позовавайки се на Националния сеизмологичен институт на страната. Няма данни за пострадали и щети.Земетресението е било на дълбочина от около 14 километра. Епицентърът му е бил в Коринтския залив, на около 200 километра северозападно от Атина.\"Това беше сравнително силно земетресение, което е почувствано в централната част на страната и дори в столицата“, заяви Ефтимиод Лекас – ръководителят на сеизмологичния институт. \"Ситуацията е под контрол и ние я следим отблизо. Има много разломни линии в Коринтския залив“, допълни той.Гърция е разположена върху множество разломни линии и често е удряна от трусове, но те рядко вземат жертви.", "date": "2019.03.30", "title": "Трус от 5,3 по Рихтер люшна Гърция, усетиха го и в Атина"}
{"url": "https://www.novinite.bg/articles/173261/Cvetan-Cvetanov-v-Pomorie-Nyama-da-imame-nito-edin-kandidat-za-evrodeputat-s-obvinenie-za-prane-na-pari", "text": "В ГЕРБ очакваме да имаме най-много евродепутати в следващия Европейски парламент. Задължително трябва да имаме поне 6 евродепутати, като по всеобщо мнение 7 души също е напълно реалистична прогноза. Защо да нямаме и 8? Това заяви зам.-председателят на ГЕРБ Цветан Цветанов пред журналисти в Поморие непосредствено преди старта на областния регионален семинар на ГЕРБ-Бургас. Според Цветанов европейските избори ще дадат вот на доверие към ГЕРБ и правителството на Бойко Борисов да продължат да изпълняват своята 4- годишна управленска програма, в която са заложени основите на държавния просперитет. „В нашата платформа за евровота ще акцентираме върху всички общи цели, които имаме с политическото ни семейство ЕНП.Поредното доказателство за нашата принадлежност дойде от подписването на споразумението със СДС за съвместно явяване на изборите и по този начин се вслушахме в призива на председателя на ЕНП Жозеф Дол да не се разпиляват десни гласове“, коментира той. Според Цветан Цветанов докато ПП ГЕРБ показва какво я обединява с ЕНП, БСП подчертават своите различия с ПЕС и председателя й Сергей Станишев. „Мога да гарантирам, че в нашата листа с кандидати за евродепутати няма да има хора, обвинени за прани на пари в особено големи размери, защото това би означавало, че искаме да ги скрием в ЕП“, категоричен бе зам.- председателят на ГЕРБ. „В живота и политиката трябва да знаеш кога е дошъл моментът да направиш крачка назад или настрани, за да продължиш напред. Макар и да не съм нарушил закона, нямаше как да допусна този случай да урони престижа на партията. Аз се интересувам от силата и единството на ГЕРБ, а не от конкретни постове“, обясни Цветанов. Той подчерта, че е показал своята солидарност с колегите си Димитър Главчев, Валентин Радев, Николай Нанков, Ивайло Московски, Цецка Цачева и Ваня Колева, които също без вина се разделиха с позициите си. „Трябваше да застана зад приятелите си. Аршинът трябва да е еднакъв за всички“, посочи зам.- председателят на ГЕРБ. Той допълни, че БСП в такива ситуации могат само да дават оценки и да съдят, но не и да поемат отговорност, като даде пример с катастрофата край Бяла. Цялата атака срещу себе си Цветанов сподели, че си обяснява с наближаващите избори. Зам.-председателят на ГЕРБ говори и по темата с изказването на турския външен министър. „Неделя има избори в Турция, които се очертава да са много оспорвани. Аз лично с това си обяснявам изказването“, каза Цветанов и заяви категорично, че не е имало намеса на турската страна в поправките в Закона за вероизповеданията. „Направихме всичко, водени от интереса и свободата на вероизповеданията у нас. Като съседни държави сме длъжни да запазим добрите си отношения с Турция и да правим премерени изказвания. Не бива да забравяме, че имаме и общи цели, свързани с бежанския поток, който е неизменна част от националната сигурност на двете държави“, обясни Цветан Цветанов.", "date": "2019.03.30", "title": "Цветан Цветанов в Поморие: Няма да имаме нито един кандидат за евродепутат с обвинение за пране на пари"}
{"url": "https://www.novinite.bg/articles/173265/Cvetanov-Ima-opasnost-ot-migracionna-valna-tryabva-da-sme-umereni-s-izkazvaniyata", "text": ",Знаете, че в неделя са изборите в Турция и това вероятно е провокирало подобно изказване. Категорично заявявам, че няма никаква намеса в закона за вероизповеданията. България, външно министерство и Борисов са направили всичко, водени от националния интерес. Тази тема изобщо не би трябвало да се отразява толкова съществено, защото след неделя нещата ще са доста по-различни. Не бива да забравяме, че около 3,5 млн. са бежанците на турско-сирийската граница, заради ситуацията в Иран около 700 афганистанци са се върнали, но 200 хил. са влезли в Турция. Има потенциален риск за миграционна вълна, затова трябва да сме умерени в изказванията, за да имаме външна граница, която да не бъде под натиск от турската страна\".Така зам.-председателят на ГЕРБ Цветан Цветанов коментира в Поморие горещата тема - имало ли е намеса от турска страна във връзка със закона за вероизповеданията. Цветанов присъства на областна конференция на ГЕРБ, която започва всеки момент. На мястото са бургаските депутати от ГЕРБ, кметове и общински съветници от областта. ", "date": "2019.03.30", "title": "Цветанов: Има опасност от миграционна вълна, трябва да сме умерени с изказванията"}
{"url": "https://www.novinite.bg/articles/173267/Katya-Nikolova-Obedinenieto-na-jenite-socialistki-shte-se-vklyuchi-mnogo-aktivno-v-predizbornite-kampanii", "text": "Обединението на жените социалистки (ОЖС) ще се включи много активно с редица събития в предизборните кампании до края на годината. Това заяви председателят на ОЖС към БСП Катя Николова след днешния пленум на организацията. На него беше направен анализ на проведените събития и инициативи от началото на 2019-а година и бяха обсъдени насоките за работа до края й. Близо два часа продължи дискусията по въпросите, свързани с предстоящите европейски избори. В нея жените социалистки бяха много активни и споделиха идеи, свързани с организиране на различни събития. Те отбелязаха, че една от посоките, в които трябва да работят е за равно заплащане на труда на мъжете и на жените. Другата изключително важна тема за ОЖС в БСП е борбата с насилието над жени и деца. Жените социалистки бяха категорични, че е изключително важно да бъде засилена още повече дейността на организацията в тази посока, за да бъде изострено общественото внимание върху този толкова сериозен проблем в България днес.\"Годината е под знака на две предизборни кампании и два избора - за европарламент и за местни органи на властта. Периодът е изключително важен. Напълно е възможно да има и трети вид избори - предсрочни парламентарни, както сочи общата политическа обстановка, коментира Катя Николова. - Затова на днешния пленум имахме възможност да чуем различни мнения и предложения за предстоящата ни работа. Жените социалистки винаги сме били много активни в дейността ни за партията и откровени в дискусиите за бъдещето й. Много се радвам, че на този пленум видях приповдигнато настроение и активизиране на жените социалистки. Те показаха, че разбират огромната важност и значимост на европейските избори и са готови да работят за успешното представяне на БСП на тях\".Катя Николова добави, че планираните събития и инициативи са свързани с основните теми, по които Обединението на жените социалистки избраха да работят активно през 2019-а на пленума в края на миналата година - борбата срещу насилието над жени и деца и за повече жени в политиката. \"При планирането на нашата дейност по време на двете предизборни кампании насочихме основно вниманието си към тези две теми, каза тя. - Специално за местните избори през есента нашата подготовка започна още от сега. Ще имаме много инициативи и действия, които ще проведем заедно с неправителствени организации и граждански структури по места. По този начин ще имаме възможност да представим нашите способни и успешни жени и местни авторитети, които заслужават да намерят място в листите за местни органи на властта като общински съветници или кметове. В хода на кампанията нашата задача ще бъде да им помогнем и да ги подкрепим с организирането на различни събития и инициативи\".По време на пленума на Обединението на жените социалистки в БСП Анна Славова представи идеите и насоките, по които ПЕС - жени планира да работи през 2019 година. Анна Славова, която е член на оперативното бюро на ОЖС, беше неговият представител на Конгреса на ПЕС - жени, който се проведе в края на февруари в испанската столица Мадрид. \"Ние съобразихме нашата работа през годината с насоките, които набеляза ПЕС на Конгреса, обясни Катя Николова. - През април и май планираме оперативни срещи с местните структури на ОЖС по области. Целта ни е да активизираме тяхната работа и да организираме срещи и контакти със структури на гражданското общество - женски организации, организации на хората с увреждания, на младежи и пенсионери, на еколози. Чрез тези събития и инициативи ще се опитаме да представим не само на нашите членове и симпатизанти, но и на по-широк кръг от граждани предизборната платформа на БСП за европейските избори\".", "date": "2019.03.30", "title": "Катя Николова: Обединението на жените социалистки ще се включи много активно в предизборните кампании"}
{"url": "https://www.novinite.bg/articles/173272/GERB-se-celi-v-evroparlamenta-sas-7-8-deputati", "text": "\r\nРезултатите на ГЕРБ от тези евроизбори ще бъдат по-добри от всякога. Целта ни е да вкараме 7-8 депутати.\r\n\r\nОчакваме мръсна компроматна война от опонентите. Това каза в Поморие заместник-председателят на политическа партия ГЕРБ Цветан Цветанов. Той заяви, че винаги преди избори срещу него имало атаки. Цветанов даде пример със случая в Костинброд. Заместник - председателят на ГЕРБ подчерта, че е имал пълна подкрепа в партиен план. Той информира, че на 31 март от 12.00 часа в София ще бъде представена евролистата на ГЕРБ. Тогава щяло да стане ясно и кой ще е водачът. В нашата евролиста няма кандидати с повдигнати обвинения за пране на пари, добави той.\r\nДнес Цветанов откри в Поморие областния семинар на бургаската структура на партията. На дискусията присъстват народни представители, кметове, общински съветници, председатели на клубове, членове и симпатизанти на партията.\r\nПреди началото на семинара Цветанов каза, че има потенциален риск от миграционна вълна и трябва да се внимава в изказванията, за да имаме външна граница, която да не бъде под натиск от турска страна.\r\nУтре са изборите в Турция и това сигурно е провокирало подобно изказване, но категорично заявявам, че няма намеса в закона за вероизповеданията, коментира Цветанов.\r\nДнес в рамките на събитието в Поморие той ще изнесе лекция, свързана с актуалната политическа обстановка в страната и предизвикателствата към България и Европа през призмата на предстоящите евроизбори. След него политологът Румяна Коларова ще коментира българския политически процес в условията на демокрацията, а политологът Антон Тодоров ще говори за \"Фалшивите новини: манипулативни техники в контекста на европейските \r\n", "date": "2019.03.30", "title": "ГЕРБ се цели в европарламента със 7-8 депутати"}
{"url": "https://www.novinite.bg/articles/173259/Ninova-v-sreshta-s-lejbaristi-Samo-nie-imame-prieta-programa-quotViziya-za-Evropaquot", "text": "„Имаме възможност за победа на предстоящите Европейски избори”, заяви председателят на БСП Корнелия Нинова по време на работна среща с Иън Макникъл, политик от Лейбъристката партия, бивш неин дългогодишен генерален секретар и член на Камарата на лордовете. Двамата разговаряха по откритите въпроси за бъдещето на Европа, предстоящите европейски избори и Брекзит. \"Знам, че решението за Брекзит е сложно, но бихме искали във вариантите, които обсъждате, да защитите правата на българската общност във Великобритания”, заяви Нинова. Двамата се обединиха около общото твърдение, че бедността нараства както на национално равнище – в България и Великобритания, така и в цял свят, което разтваря широко ножицата между бедни и богати. Нинова изтъкна проблемите на България, свързани с доходите, неравенствата, здравеопазването, корупционните практики с евросредства. \"Нашите евродепутати ще отстояват в бъдещия Европарламент еднакъв стандарт в храните, еднакви права на българите с тези на другите европейци, минимална европейска заплата и пенсия, младежка гаранция за работа на младите хора\"- каза тя. Корнелия Нинова разказа още за множеството обиколките на БСП в страната по повод проекта „Визия за България\" и \"Визия за Европа\". „Ние сме единствената партия с програма за европейските избори. За нас на първо място е какво ще правим там, как ще отстояваме българския интерес. Искаме дебат за Европа, но няма с кого. Другите партии не излизат с програма. А опонентите ни от ГЕРБ са затънали в корупционен скандал с апартаменти”, каза още Нинова. От своя страна, Макникъл коментира: „Брилянтно! Вие правите това, което и ние правим. Дори отивате по-далеч от повечето европейски социалистически партии с „Визия за България”. „Значи няма нужда да съм тук”, пошегува се британският политик. По мнението на Макникъл, БСП трябва да продължава работата си в същата посока, защото тя е правилната.", "date": "2019.03.30", "title": "Нинова в среща с лейбъристи: Само ние имаме приета програма &quot;Визия за Европа&quot;"}
{"url": "https://www.novinite.bg/articles/173274/EVROIZBORI-2019-G-Kolko-deputati-shte-badat-izbrani-ot-vsyaka-strana", "text": "Как ще се промени броят на евродепутатите по страни в следващите европейски парламент и при евентуален Brexit? Разяснение дават от българския офис на ЕП.Новите правила, които ще важат за европейските избори от 23 до 26 май 2019 г., получиха официално одобрение от държавните ръководители в ЕС на срещата на върха на 28-29 юни 2018 г. Преди това депутатите в ЕП дадоха съгласието си за решението, което ще доведе до намаление на общия брой на депутатите, след като оттеглянето на Великобритания от ЕС влезе в сила, но също така ще осигури допълнителни депутатски места за някои страни.В момента Европейският парламент има 751 депутати, което е максималният брой според Европейските договори. След евентуален Brexit 73-те места на Великобритания ще бъдат преразпределени на други страни. Останалите 46 места ще бъдат запазени като резерв за бъдещи страни-членки. По този начин броят на депутатите, които ще бъдат избрани през 2019 г., ще бъде 705.Никой не губи в разпределението на местата.Напротив, някои ще спечелят между 1 и 5 места вследствие на демографски промени. България ще остане със същия брой от 17 депутати. В разпределението се взема предвид населението на страните-членки и следва принципа на „дегресивната пропорционалност”. Това означава, че страните, които са по-малки по население, следва да имат по-малко депутати в парламента от по-големите страни. В същото време един депутат от по-големите страни представлява повече хора, отколкото един депутат от по-малките страни. Така депутатите от по-малките страни имат относително по-силно присъствие в Ппарламента.Новото разпределение обаче ще влезе в сила едва след официалната дата на Brexit.Водещите кандидати за председател на ЕК трябва да бъдат номинирани от европейските политически партии преди изборите.", "date": "2019.03.30", "title": "ЕВРОИЗБОРИ 2019 Г.: Колко депутати ще бъдат избрани от всяка страна?"}
{"url": "https://www.novinite.bg/articles/173271/ABV-i-oshte-6-partii-shte-se-yavyat-na-evroizborite-kato-Koaliciya-za-Balgariya", "text": "ПП АБВ и още 6 партии ще се явят на европейските избори като „Коалиция за България”. Формацията ще бъде председателствана от лидера на АБВ Румен Петков, стана ясно на пресконференция, предаде БГНЕС. Партиите, участващи в „Коалиция за България“, са ПП АБВ, ПП „Обединен блок на труда Български лейбъристи“, Политическо движение „Социалдемократи“, ПП „Движение за социален хуманизъм“, ПП „Българска левица“, ПП „Българска партия Либерали“, ПП „Възраждане на Отечеството“. Рамковото споразумение на „Коалиция за България“ се обединява около пет основни цели: за силна държава и сигурност за гражданите, за завръщане на икономическия и политически суверенитет на България; за борба с бедността и демографската катастрофа, за социалната справедливост и повишаване на доходите; за гарантиране на енергийна сигурност на България; за възраждане на българското село; за общодостъпно и качествено здравеопазване и образование, за развитие на българската духовност и култура.", "date": "2019.03.30", "title": "АБВ и още 6 партии ще се явят на евроизборите като „Коалиция за България”"}
{"url": "https://www.novinite.bg/articles/173273/Stanishev-Ne-vodya-bitka-s-Ninova", "text": "Не водя битка с Корнелия Нинова. Позицията на председателя на НС на БСП е известна, но не мисля, че това отразява мнението на по-голямата част от партията. Това заяви лидерът на ПЕС Сергей Станишев в \"Още от деня\" на БНТ.Станишев подчерта, че в БСП няма разделение и се радва на подкрепата на ПЕС. Той призна, че има неразбирателство с Корнелия Нинова, но това е нормално, тъй като БСП е демократична партия.Около тази листа има напрежение, каквото за съжаление никога не е имало, но това е въпрос към ръководството.Не е трагедия също, ако лидерът на БСП не е в българския парламент, коментира той думите на Нинова, че не е трагедия, ако той не е в евролистта на БСП.БСП не е еднолична партия на никого, не е моя, не е и на Корнелия Нинова, категоричен беше той.Животът ми е свързан неразривно с БСП, заяви Станишев.Не е вярна насажданата в БСП представа, че ПЕС и БСП са нещо различно. ПЕС подава ръка на БСП. Аз съм направил предложение, останалото е решение на ръководството, коментира Станишев.Знам колко усилия костваше на БСП да излезе от клишето \"бивша комунистическа партия\".Една партия не може да обърне една тенденция, която е много мощна, смята той.Водещото в Манифеста на ПЕС е нов социален договор за Европа. България има нужда от същото.ЕС е така устроен, че да защитава правата на малките, да търси баланса. Трябва да отстояваме нашите виждания, трябва да го правим много по-умело, да намираме съюзници, да работим последователно, а не в последния момент като на Шипка да хвърляме телата, обясни Станишев.По въпроса за Брекзит, Станишев заяви, че има реална опасност от Брекзит без сделка, а тази ситуация показва до какво водят авантюрите в политиката. ПЕС ще се стреми да се избегне негативният сценарий от Брекзит без сделка, защото създава несигурност за всички засегнати страни. Това ще означава Великобритания да поиска отсрочка, заради което страната ще трябва да проведе евроизбори, допълни Станишев.Според лидера на ПЕС, проблемът с „Мобилност“ е в това, че в него са вкарани два несъвместими елемента. В него са вкарани протекционистки поправки, но има и разумни елементи, които касаят условията на труд на превозвачите.", "date": "2019.03.30", "title": "Станишев: Не водя битка с Нинова"}
{"url": "https://www.novinite.bg/articles/173276/Lyubo-Ognyanov-Na-GERB-im-tryabva-bitkadjiya-v-evrolistata", "text": "Когато скандалът с апартаментите на властта започна да набира сила никой не можеше да предвиди кои ще бъдат образно казано \"жертвите\", които щяха да паднат от управляващата партия ГЕРБ. Тази седмица Цветан Цветанов, председател на парламентарната група от 7 години, вторият след лидера Бойко Борисов, подаде оставка и напусна парламента.Още е рано да се прецени какви щети може да нанесе този скандал върху електоралното доверие на управляващата партия. Но заради крутите мерки предприети от лидера на партията Бойко Борисов е възможно дефектът да се превърне в ефект. В ГЕРБ за пореден път доказват, че се разделят с хора и то на най-ръководни позиции в партията при съмнения.Нека обаче да помислим кой с какви позиции излиза от \"Апартамент гейт”. Скандалът се развихри два месеца преди европейските избори. В избирателите на ГЕРБ той ще остане като активно мероприятие,  планирано и реализирано, за да отстрелят най-силните им играчи преди решителния мач. Това ще изиграе мобилизиращ ефект върху твърдото ядро на членовете и привържениците на ГЕРБ. До каква степен придърпването на СДС ще изиграе позитивна роля предстои да видим.Номинирането на Александър Йорданов на избираемо място вече среща първите критични коментари. Очаква се големият губещ от подобно действие да е \"Демократична България\". Голяма част от романтично настроените десни избиратели ще гласуват за партията, която ще накаже по-успешно социалистите. А това трудно може да се случи с лица като Светослав Малинов, който се загуби в небето над Франкфурт току преди гласуването на Плана \"Мобилност”.Това е и причината на преден план да излезе бившият председател на ДСБ Радан Кънев, който уж се бе отказал от политиката. До каква степен това обаче ще бъде стимул за привържениците на \"Да,България”, които минават на заден план с техния кандидат Стефан Тафров все още не е ясно. Но градската десница така или иначе се бори, за да влезе в Европарламента, а не да се намеси в битката на върха.Там ожесточението е гарантирано. Корнелия Нинова заложи всичко на една карта – Елена Йончева. Без да е член на БСП, Йончева е средството за саморазправа на Нинова с лидера на ПЕС Сергей Станишев. Лидерката на БСП изправя срещу европейското лице на социалистите все по-националистическа и все по-настървена риторика. Йончева си позволи дори да каже, че Бойко Борисов прави от страната турска провинция заради предизборната изцепка на външния министър Чавушоглу по въпроса за парите за Мюфтийството.Утре в Турция има избори и лесно можем да отнесем подобна скарана с дипломацията реплика към ориенталския начин на привличане на гласове. Но БСП отдавна е започнала пътя към радикализация, посягайки към вота на патриотите, които още не са се разбрали с каква листа да се явят.Елена Йончева играе по тънката струна на недоволните. Липсата на конкретно издържани тези се заместват с реплики като \"крадци\", \"организирана престъпна група”, \"корумпирани”. БСП обаче странно се дистанцира от най-големия скандал – \"Апартамент гейт”. Дали заради гузна съвест не е ясно.Тук е много важна личността на водача на евролистата на ГЕРБ. Утре управляващата партия ще представи кандидатите си за Брюксел. След тежкия  скандал, който нанесе репутационни щети, ГЕРБ трябва да заложи на ярко лице. Повече от всякога партията се нуждае от биткаджия, който не се страхува да влезе в остри спорове с основния си опонент – Елена Йончева и БСП.Може би никой няма илюзии, че дебатът по време на кампанията няма да е насочен към Европа. Сблъсъкът ще бъде вътрешнополитически, а \"Апартамент гейт” доказва, че ще се използват всякакви прийоми. На изборите на 26 май няма да се толерира брюкселската риторика. Затова водачът не трябва да има нито едно петно в биографията си, нито едно слабо място, да бъде част от секторите, които са били най-успешни в управлението на ГЕРБ.", "date": "2019.03.30", "title": "Любо Огнянов: На ГЕРБ им трябва биткаджия в евролистата"}
{"url": "https://www.novinite.bg/articles/173269/Cvetanov-Politicheskite-ni-oponentite-nyamat-idei-i-razchitat-na-kompromati", "text": "Предстои ни много тежък предизборен период, насреща си имаме политически опонент като БСП, който не предлага политики. Те не искат дебат по същество за евроизборите, направиха всичко възможно техният водач на листата да бъде агресивен и арогантен.Това не е послание за същността на европейския вот, а той е нещо изключително важно, защото в европейските институции се приемат параметрите, бюджетите и основните политики, които всяка една държава трябва да изпълнява. Нашата евролиста ще бъде от компетентни и знаещи хора, които познават функциите на европейските институции и имат признанието на европейските лидери. Убедителната победа на евровота ще ни даде сили за предстоящия местен вот. Tова заяви заместник-председателят на ГЕРБ и председател на Националния предизборен щаб Цветан Цветанов пред близо 250 души в Поморие. Той откри традиционния Областен семинар на бургаската структура на партията в Гранд Хотел „Поморие“. На него присъстваха областният ръководител Димитър Бойчев и неговите колеги народни представители от Бургас, зам.-министри, зам.-председателят на партията и кмет на Бургас Димитър Николов, зам.-областни управители, общински съветници, председатели на клубове и др. Модератор на събитието бе бургаският депутат Ивелина Василева. Цветанов прогнозира, че с обявяването на листата кандидатите ще чуят всякакви неверни неща от БСП. „На местните избори битката ще бъде отново безмилостна.Ще се стараят да дискредитират успешните кметове с компромати. Опонентите ни нямат какво друго да предложат, нямат идеи. Затова трябва да подкрепяме кметовете. Без работата им в общините нямаше да имаме тези успехи във всички национални избори. Гръбнакът на една партия е местната власт, добрата структура от партийни организации и постоянният диалог. Силата ни е, когато подкрепяме всичко, което е добро за страната ни и хората да усетят, че политиката стига до тях.Това е партия ГЕРБ“, заяви той. Пред многобройната структура Цветанов даде редица примери за компромати срещу ГЕРБ в предходни години непосредствено или по време на кампания спрямо него, спрямо кмета на Бургас Димитър Николов, аферата „Костинброд“ и др. „Когато 2013-2014 управляваха тези, които днес казват, че с „Визия за България“ могат да са по-добри от нас – спираха еврофондовете и кметовете страдаха“, напомни Цветанов. „В нашата предизборна платформа ще представим приликите си с ЕНП, а не както направиха от БСП – да акцентират върху различията с ПЕС. Когато си член на партия и политическо семейство, трябва да показваш какво ви обединява, а не това, което ви разделя. Това показва, че БСП са неискрени към техните избиратели. Те залагат на това, което може да провокира националпопулистките настроения на хората“, сподели още председателя на Националния предизборен щаб. „Вероятно всички сте видели водача на листата на БСП – обвинената в пране на пари в особено големи размери Елена Йончева – вчера да казва, че вярва на турската страна във връзка с изказването Мевлют Чавушоглу, но не и на премиера Борисов и правителство на България. Това национално отговорна политика ли е? Не е ли умишлено търсене на провокация. Това е потенциален риск за страната ни и от всяко излишно изказване – може да тръгне нещо, което да е заплаха за националната ни сигурност. В Гърция има увеличение на миграционния поток с около 30% спрямо 2017 г, а за България той е почти нулев. Това не е ли заслуга на българското правителство и на министър-председателя?“, заяви Цветанов. По време на областния семинар Цветан Цветанов връчи членски карти на новоприети членове на ГЕРБ в област Бургас.", "date": "2019.03.30", "title": "Цветанов: Политическите ни опонентите нямат идеи и  разчитат на компромати"}
{"url": "https://www.novinite.bg/articles/173268/Cvetan-Cvetanov-Zashto-GERB-da-nyama-8-deputati-v-noviya-Evroparlament", "text": "В ГЕРБ очакваме да имаме най-много евродепутати от България в следващия Европейски парламент. Задължително трябва да имаме поне 6 евродепутати, като по всеобщо мнение 7 души също е напълно реалистична прогноза. Защо да нямаме и 8? Това заяви зам.-председателят на ГЕРБ Цветан Цветанов пред журналисти в Поморие непосредствено преди старта на областния регионален семинар на ГЕРБ-Бургас, съобщиха от ГЕРБ.Според Цветанов европейските избори ще дадат вот на доверие към ГЕРБ и правителството на Бойко Борисов да продължат да изпълняват своята 4-годишна управленска програма, в която са заложени основите на държавния просперитет.\"В нашата платформа за евровота ще акцентираме върху всички общи цели, които имаме с политическото ни семейство ЕНП. Поредното доказателство за нашата принадлежност дойде от подписването на споразумението със СДС за съвместно явяване на изборите и по този начин се вслушахме в призива на председателя на ЕНП Жозеф Дол да не се разпиляват десни гласове“, коментира той.Според Цветан Цветанов докато ПП ГЕРБ показва какво я обединява с ЕНП, БСП подчертават своите различия с ПЕС и председателя й Сергей Станишев. \"Мога да гарантирам, че в нашата листа с кандидати за евродепутати няма да има хора, обвинени за прани на пари в особено големи размери (с подобно обвинение е Елена Йончева, начело на листата на БСП - бел. ред.), защото това би означавало, че искаме да ги скрием в ЕП“, категоричен бе зам.-председателят на ГЕРБ.\"В живота и политиката трябва да знаеш кога е дошъл моментът да направиш крачка назад или настрани, за да продължиш напред. Макар и да не съм нарушил закона, нямаше как да допусна този случай да урони престижа на партията. Аз се интересувам от силата и единството на ГЕРБ, а не от конкретни постове“, обясни Цветанов. Той подчерта, че е показал своята солидарност с колегите си Димитър Главчев, Валентин Радев, Николай Нанков, Ивайло Московски, Цецка Цачева и Ваня Колева, които също без вина се разделиха с позициите си.\"Трябваше да застана зад приятелите си. Аршинът трябва да е еднакъв за всички“, посочи зам.-председателят на ГЕРБ. Той допълни, че БСП в такива ситуации могат само да дават оценки и да съдят, но не и да поемат отговорност, като даде пример с катастрофата край Бяла. Цялата атака срещу себе си Цветанов сподели, че си обяснява с наближаващите избори.Зам.-председателят на ГЕРБ говори и по темата с изказването на турския външен министър. \"В неделя има избори в Турция, които се очертава да са много оспорвани. Аз лично с това си обяснявам изказването“, каза Цветанов и заяви категорично, че не е имало намеса на турската страна в поправките в Закона за вероизповеданията.\"Направихме всичко, водени от интереса и свободата на вероизповеданията у нас. Като съседни държави сме длъжни да запазим добрите си отношения с Турция и да правим премерени изказвания. Не бива да забравяме, че имаме и общи цели, свързани с бежанския поток, който е неизменна част от националната сигурност на двете държави“, припомни Цветан Цветанов.", "date": "2019.03.30", "title": "Цветан Цветанов: Защо ГЕРБ да няма 8 депутати в новия Европарламент?"}
