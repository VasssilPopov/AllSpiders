{"url": "https://www.novinite.bg/articles/167492/Zaradi-nedostig-na-shofori-prez-2019-aBalgariya-shte-zagubi-22-mlrd-lv", "text": "Близо 2.2 млрд. лв. се очаква да загуби българската икономика през идната 2019 г. заради недостига на шофьори на ТИР-ове. Това сочат данните от социологическо проучване, изготвено по поръчка на Съюза на международните превозвачи. Загубите се равняват на около 2% от БВП на страната. Въпреки че заплатите на шофьорите у нас са над 2 хиляди евро, няма желаещи за международни курсове. В резултат на това заради липсата на работна ръка в момента 15% от лицензираните камиони стоят без курсове. „Трябва да вкараме поне 2-3 хиляди шофьори, които да поемат”, изтъква Йордан Арабаджиев, председател на Съюза на международните превозвачи в България, в ефира на БНТ. Частично решение на проблема може се очаква с подписването на двустранната спогодба между България и Украйна. Чрез нея у нас ще може по-лесно да се наемат на работа бесарабски българи. „Много е важна тази спогодба за нас. Тя е важна за всички превозвачи, за всички хотелиери, за всички строителни фирми”, коментира Ангел Попов, заместник-министър на транспорта. В понеделник се очаква решението на Върховния административен съд по жалбата на превозвачите срещу събирането на продуктова такса за камионите. Ако налогът не отпадане, от бранша не изключват и протести. Общото събрание на Съюза излезе и с декларация за стопиране на т.нар. „пакет за мобилност\", според който шофьорите от източноевропейските страни трябва да получават командировъчни като колегите си от Западна Европа, а задължителната 45-часова почивка на седмица да е в хотел. Според българския бизнес това е равносилно на фалит.", "date": "2018.11.18", "title": "Заради недостиг на шофьори през 2019-а:България ще загуби 2.2 млрд. лв."}
{"url": "https://www.novinite.bg/articles/167480/169-snegorina-shte-chistyat-Sofiya", "text": "Във връзка с прогнозата за започване на снеговалеж след 18.00 часа в столицата, кметът на София Йорданка Фандъкова разпореди на Столичния инспекторат и на фирмите, ангажирани със снегопочистването да създадат организация за работа и да мобилизират необходимите екипи и техника, съобщиха от пресцентъра на Столичната община.Фирмите разполагат със 169 снегорина, които ще бъдат разположени на 68 местостоянки в града, за да бъдат максимално близо до районите, които ще почистват. Целта е да се осигури проходимост в града и движение при зимни условия. Приоритетно ще се обработват пътните платна на улици и булеварди, по които се движи общественият транспорт.От Столичната община призовават водачите на моторни-превозни средства да излизат на пътя само с добре подготвени за зимата автомобили, както и да шофират със съобразена със зимната обстановка скорост.От там припомнят на управителите на етажна собственост и търговски обекти, че имат ангажимент да почистят прилежащите към сградите тротоари.", "date": "2018.11.18", "title": "169 снегорина ще чистят София"}
{"url": "https://www.novinite.bg/articles/167484/Malchugani-risuvat-kartini-za-targ-v-pomosht-na-Detsko-zdrave-Pirogov", "text": "Търг с детски картини и с произведения на изкуството на български творци в подкрепа на Националната програма \"Детско здраве - Пирогов\" ще се проведе след седмица - на 23 ноември, по инициатива на живеещата в Монако Мисис България Ана Иванова. Волейболните ни национали даряват топка с автографи за търга, който ще събере Лайънс и Ротари Клубове на благотворителна вечеря в ресторант \"Laila Cooking\" в София, съобщава ВИП Комюникейшън.Членове на Lions club Sofia Capital, фондация Angels и Ротари клубовете ще се включат в търга с картини от художничката със световна слава Любов Тотева, произведения на изкуството на Мила Салахи, уникални колиета от Мария Йончева, както и сладкарски бижута от майстора на декора Младен Манджуков - MLADMAN. Дизайнерката Жана Жекова ще облече с вечерни рокли от най-новата си колекция инициаторката на събитието Ана Иванова и водещата на вечерта - журналистката и пи ар Патриция Кирилова.НП \"Детско здраве-Пирогов\" стартира на 3 март 2013 г. с детски специалисти по УНГ, хирургия и травматология, които извършваха скрининг на деца между 0-18 г. всеки месец в \"Пирогов\". В  профилактичните прегледи се включиха и детските уролози. В процеса на работа екипът установява, че идват все повече и повече хора от различни части на страната. \"Част от тях разказваха, че са тръгнали в малките часове, за да даведат децата си на преглед. Констатирайки потребността и значимостта на случващото се, екипът започна да посещава различни места в България.  Последната 1 година основно обикаляме страната. Интензитетът на програмата е осезаем и към момента можем да констатираме, че за 6 години от високоспециализираните профилактични прегледи са се възползвали над 7000 деца\", отчитат резултатите от \"Пирогов\".Малчуганите са прегледани от началници на отделения и водещи специалисти с дългогодишен опит в областта на детските заболявания:УНГ др Асен Меджидиев - създател на програмата, началник на УНГ отделението на \"Пирогов\" и председател на Столична Лекарска Колегия на БЛСхирургия - доц. д-р Христо Шивачев - шеф на Специализирания комплекс по детски болести, началник на Клиниката по детска хирургия-част от комплексаортопед-травматология д-р Николай Цуцмански - началник на Детската травматологияурология - др Стоян Пеев - началник на детската урологияофталмология (очен) -др Мария Праматарова - началник на Офталмологичното отделениеневрохирургия - проф. д-р Николай Габровски -образна диагностика - ас. др Ваня Страхиновакардиология - др Галина Тодорова - от Трета градска болница.Пътуванията на докторите продължават всеки уикенд в различни градове на страната. Закупуване на мобилна медицинска техника  и бус са крайно необхидими за работата на пътуващите медици.", "date": "2018.11.18", "title": "Малчугани рисуват картини за търг в помощ на \"Детско здраве - Пирогов\""}
{"url": "https://www.novinite.bg/articles/167487/Evavgelistite-na-miting-molitva", "text": "В Княжевската градина в София се провежда \"митинг-молитва\" и \"молитвено шествие\" до парка на Националния дворец на културата \"За отстояване на конституционните права и свободата на вероизповеданията\", организиран от обединени евангелски църкви, съобщи \"Дневник\".Демонстрацията е инициирана от приетия на първо четене проектозакон за изменение на Закона за вероизповеданията.Протестиращите са разтревожени заради планираните промени, свързани със свободата и дейността на вероизповеданията. \"Както отделни текстове, така и цялостният дух на предложения законопроект, е чужд на демократичните ценности и се опитва да върне гражданите на Република България във времена, в които репресивната държава, чрез своите силови структури преследваше верските общности и ги третираше като \"врагове на народа\", казват те.Евангелските църкви настояват за пълното отпадане на предложените промени в Закона за вероизповеданията и подчертават, че договорените в последните дни редакции на предложенията не са достатъчни. \"Ще продължаваме да запознаваме европейските и световните протестантски организации, институции и държавници със случващото се в България. Те не са безразлични и ще продължат да реагират за спазване на постигнатите международни договорености\", заканват се те.", "date": "2018.11.18", "title": "Евавгелистите на \"митинг-молитва\""}
{"url": "https://www.novinite.bg/articles/167463/Den-v-pamet-na-jertvite-ot-patni-incidenti", "text": "За поредна година България се присъединява към международната инициатива 18 ноември да се отбелязва като ден в памет на загиналите в катастрофи, съобщава bTV.До 16 ноември жертвите на войната по пътищата у нас за 2018 г. са 540 души. През 2017 г. общият брой на загиналите е 682, през 2016 г. – 708.Резолюция на ООН от 26 октомври 2005 г. за повишаване безопасността на движението по пътищата в целия свят отправя призив към правителствата и международната общественост всяка трета неделя на месец ноември да бъде Ден за възпоменание на жертвите от пътнотранспортни произшествия.В цялата страна ще бъдат отслужени молитви. В София заупокойна панихида за жертвите на пътнотранспортни произшествия ще бъде отслужена в храм-паметника „Св. Александър Невски“.", "date": "2018.11.18", "title": "Ден в памет на жертвите от пътни инциденти"}
{"url": "https://www.novinite.bg/articles/167476/Zapochnaha-protesti-v-redica-gradove-blokirani-sa-patishta", "text": "Протестни демонстрации започнаха днес в част от десетки градове в страната, които планират демонстрации, като на места започнаха блокади на пътища, предаде БНР.Протестиращите от Хасково и Свиленград блокираха движението на два километра преди границата с Гърция при пункт \"Капитан Петко войвода\", а жители на Бургас - магистрала \"Тракия\" на изхода на града. Близо 200 протестиращи от Троян и региона блокираха пътя Троян-Ловеч. Недоволни граждани в Шумен спряха движението на пътния възел Белокопитово. Около обяд в столицата започна протестът срещу високите цени на горивата и поскъпването на  застраховката „Гражданска отговорност“. По предварителна информация към него трябваше да се присъедини и митинга, започнал преди това с искане за смяната на системата.Изключително засилено е полицейско присъствие в целия център на София. Най-много жандармерия има разположена пред Народното събрание, пред Министерски съвет, както и в околните улички.Вътрешният министър Младен Маринов съобщи, че част от протестите в страната са регламентирани, а част о тях - не. Той призова хората да се включат в протести, които са регламентирани„Към момента можем да кажем, че вече има, макар и слабо присъствие в Хасково, Пловдив, в Силистра имаше 20 автомобила, в Добрич имаме. Организирано придвижване към София се очаква от Пловдив и Пазарджик и може би от Благоевград, очакваме организаторите да уточнят“, каза министърът.„Ние сме създали необходимата организация от една страна да гарантираме мирен протест на тези, които протестират, от друга страда да гарантираме сигурността на останалите граждани. Получаваме сигнали за готвени провокации, засичаме лица, които не можем да си обясним мотивацията да присъстват там, но пак казвам - ние затова сме там, за да предотвратяваме конфликти и провокации\".От Вътрешното министерство обясниха още, че са взети всички необходими мерки, за да не се допусне напрежение на протестите в страната и апелираха към хората да са внимателни, когато се придвижват по междуградските пътища, тъй като по-късно днес се очаква влошаване на времето и силен снеговалеж.Срещу промените в Закона за вероизповеданията ще се обявят представители на Християнската общност на протестантските вярващи и църкви, които ще проведат молитвено шествие. И тази вечер ще се съберат майките на деца с увреждания, които смениха протеста си с присъствие, докато не бъде гласувана от Народното събрание оставката на вицепремиера Валери Симеонов.В Пловдив протестиращите се потеглиха сутринта в шествие по основните булеварди в града. Маршрутът на колоната включваше булевардите „България“, „Васил Априлов“, „Шести септември“, „Източен“ и „Христо Ботев“, като ги блокира за около два часа. След това част от участниците в протеста да се съберат пред сградата на общината. Миналата неделя шествието блокира за близо два часа централната част на града като в него се включиха над 1000 автомобила. Блокада имаше и на автомагистрала „Тракия“.Протестиращите в Пазарджик се разделиха на два лъча. Над 100 автомобила потеглиха по автомагистрала „Тракия“ към София. Към тях се присъедини и автошествие от Пловдив. Колоната от протестиращите е съпроводена от  полиция и жандармерия, за да се гарантира нормалното движение по магистралата. Протестиращите са категорични, че не искат оставката на правителството, а повишаване на стандарта на живот.В Бургас за днес е насрочен един от най-мащабните протести срещу цените на горивата. В 12 часа недоволните ще се съберат на паркинга на хипермаркета на един от входовете на града. Към този момент не е обявено официално посоката на шествието и дали ще бъдат блокирани централни булеварди или магистрали. Росинка Бъчварова, която е сред хората повели недоволството, обяви, че тя и нейни колеги са подложени на натиск от полицията. Тя допълни, че протестът в Бургас е на целия народ и няма нужда от организатори, а надсловът му трябва да е „Социалното убиване на българина“. \"Около 20 стотинки паднаха цените на горивата. Това не е заради световния пазар, а защото (властите) с това нещо се опитват да потушат народа\", смята Бъчварова.Организаторите на гражданските протести в Блоагоевградска област твърдят, че властта и полицията се опитват да осуетят провеждането на демонстрациите. По думите им увудомленията за протести , подадени в общините,или се отхвърлят с мотиви, че може да се стигне до безредици, или се променят заявените от хората маршрути. В Благоевград полиция и жандармерия не допусна протестното автошествие да стигне до главния път Е-79 . В Петрич и Сандански хората обаче са категорични, че ще стигнат до граничния пункт Кулата. В Разлог и Гоце Делчев също са обявени протести с намерения за блокади. В Разлог за кратко блокираха пътя за Банско, но полицията възстанови нормалния трафик.  Протестиращите в Ямбол се разделиха, като едното автошествие планира блокада на автомагистрала „Тракия“. Друга колона от автомобили се отправи към граничен пункт „Лесово“, като блокира международния път до село Тенево, който се очаква да по-късно да бъде отворен.В автошествието участват около 150 до 200 автомобила. В колоната се включиха и ТИР-ове и таксиметрови коли. Плътен кордон от полиция и жандармерия е препречил пътя както в посока Елхово, така и в посока Ямбол и на практика движението е спряно точно от силите на реда.Искането на протестиращите е не оставка на правителството, а смяна на системата, която да осигури по-висок стандарт на живот.Около обяд започна друг протест в Ямбол. Очаква се автомобилите да блокират за кратко автомагистрала \"Тракия\" до село Кабиле.В Сливен протестиращите ще се съберат на ТИР-паркинга на „Дамарски мост“, след което от 11,00 часа е предвидено протестно автомобилно шествие в града. След него протестиращите отново ще се отправят към автомагистрала „Тракия“ и ще се опитат да я блокират, така както успяха миналата неделя.Организаторът на протеста в Сливен Доника Мангова съобщи:„След протеста, той може би към 12.30 часа ще свърши, всички коли, по лично усмотрение, ще се присъединяват към нашите събратя от Ямбол. Една част от тях ще затварят магистралата, а другата част ще затварят международен път I-7 в участъка, след село Окоп, където е самолетната писта“.Миналата седмица полицията спря колоната от протестиращи при село Крушаре и те трябваше да стигнат пеша до магистралата, за да я блокират за близо два часа. За днес не е ясно, какви ще бъдат действията на полицията и как ще реагират на намеренията за блокади от страна на протестиращите.Жители на Ловеч, Троян, Тетевен и региона също планират протести срещу високите цени на горивата и за по-добри условия за живот в  страната.Протестът в Ловеч ще е от 14.00 ч. пред сградата на общината. След това е предвидено автошествие по централния булевард „България“. Жители на Троян се събират на па мирен протест в 12.00 ч. на пътя Ловеч-Троян, на разклона за село Калейца, а по-късно протестът им ще продължи с шествие по основните улици в Троян.За втора поредна неделя протест ще има и на пътя София-Варна. Предвидено е мотошествие, което ще тръгне в 14.00 ч от бензиностанцията на пътен възел Боаза до бензиностанцията на входа на село Български извор.Не се предвижда блокиране на пътища в районите на заявените протести.В Хасково автошествието тръгна сутринта към Свиленград, но беше спряно на разклона до село Крепост. Кордон от полицаи и жандармеристи не допуснаха автомобилите до автомагистрала \"Марица\".  След половинчасова блокада на пътя демонстрантите се отправиха по стария път към Свиленград, където по предварително заявени намерения ще се слеят с протестиращите от града.Протестиращите от Хасково се отказаха от първоначалните си искания за президентска република и за сваляне на правителството.Засилено е полицейското присъствие по маршрута на протестиращите. След като колоната от автомобили не беше допусната да се качи на автомагистралата, тя се отправи по стария път към Свиленград.В Свиленград, където се сливат двата протеста - този от Хасково и този от Свиленград. Те се насочват към границата за Гърция, където възнамеряват да блокират движението. От Хасково до „Капитан Андреево“ движението се осъществява свободно. На пореден протест срещу високите цени на горивата и ниския стандарт на живот излизат шуменци. Очаква се гражданското недоволство да стартира в 11 часа пред зала „Арена Шумен“.В Исперих организират протест срещу лошото състояние на уличната мрежа в града и до селата от общината. Протестиращите подкрепят и националните искания за понижаване цените на горивата, за по-добър стандарт на живот и по-добри условия за отглеждане на децата със специални потребности в България. Протестът се очаква да започне в 12 часа пред войнишкия паметник в центъра на Исперих.\r\n \r\nСериозни мерки за сигурност ще вземе полицията заради предстоящите днес протести. От МВР ще разположат и екипи на пътна полиция на входовете на градовете заради очакваните автошествия в неделния ден. Край София и други големи градове ще има и допълнителни екипи на жандармерията. \r\nОт пътна полиция имат готовност да осигурят обходни маршрути в районите на протестни шествия. \r\nПред парламента и Министерски съвет ще има засилено полицейско присъствие. \r\nЕкипи на МВР ще има и по пътя Перник-София, тъй като се очаква някои от протестиращите да пристигнат в столицата.\r\nОт МВР призовават участниците в демонстрациите да не се подават на провокации, за да може всичко да премине мирно.\r\n\r\n\r\n\r\n", "date": "2018.11.18", "title": "Започнаха протести в редица градове, блокирани са пътища"}
{"url": "https://www.novinite.bg/articles/167469/I-dnes-protesti-v-cyalata-strana", "text": "Протестни демонстрации са организирани в неделния ден в десетки градове в страната. Вълната от недоволство беше породена от цените на горивата, но впоследствие прерасна до протести срещу цялостния начин на живот у нас - ниската покупателна способност, качеството на здравеопазването, образованието и начина на управление на България през последните десетилетия. На няколко места се планува блокиране на основни пътни артерии, сред които магистрала \"Тракия\" и гранични пунктове, съобщава БНР.Няколко протеста се очаква да се проведат днес в столицата. По обяд пред парламента ще се съберат протестиращи срещу високите цени на горивата и застраховката гражданска отговорност и срещу новите данъци. Към тях ще се присъединят и участниците в протест, на който ще поискат промяна на политическия модел на управление и намаляване на броя на депутатите.Срещу промените в Закона за вероизповеданията ще се обявят представители на Християнската общност на протестантските вярващи и църкви, които ще проведат молитвено шествие.И тази вечер ще се съберат майките на деца с увреждания, които смениха протеста си с присъствие, докато не бъде гласувана от Народното събрание оставката на вицепремиера Валери Симеонов.В Пловдив протестиращите се събират в 8 часа, за да потеглят половин час след това  в шествие по основните булеварди в града. От полицията оповестиха и маршрута, по който ще преминава автоколоната. Той включва булевардите \"България\", \"Васил Априлов\", \"Шести септември\", \"Източен\" и \"Христо Ботев\". Очаква се след това част от участниците в протеста да се съберат пред сградата на общината. Миналата неделя  шествието блокира за близо два часа централната част на града като в него се включиха над 1000 автомобила. Блокада имаше и на автомагистрала \"Тракия\".За днес е предвиден пореден протест и в Пазарджик. Протестиращите  ще се съберат в 9 часа на паркинга пред парк \"Стадиона\". Оставката на Валери Симеонов не е достатъчна, обяви организаторът Веселин Енчев. Недоволството е срещу бедността и ниските заплати. След автошествие по улиците на Пазарджик, протестиращите ще потеглят към София.В Бургас за днес е насрочен един от най-мащабните протести срещу цените на горивата. В 12 часа недоволните ще се съберат на паркинга на хипермаркета на един от входовете на града. Към този момент не е обявено официално посоката на шествието и дали ще бъдат блокирани централни булеварди или магистрали.Росинка Бъчварова, която е сред хората повели недоволството, обяви, че тя и нейни колеги са подложени на натиск от полицията. Тя допълни, че протестът в Бургас е на целия народ и няма нужда от организатори, а надсловът му трябва да е \"Социалното убиване на българина\".\"Около 20 стотинки паднаха цените на горивата. Това не е заради световния пазар, а защото (властите) с това нещо се опитват да потушат народа\", смята Бъчварова.Две протестни автошествия са обявени в Ямбол. Едната част от недоволните предвиждат да блокират международния път към Граничен пункт Лесово до село Тенево около 11,30 часа. Другото автошествие ще се отправи към автомагистрала \"Тракия”. В посока Бургас се очаква магистралата да бъде блокирана около 12,30 часа.В Сливен протестиращите ще се съберат на ТИР - паркинга на \"Дамарски мост\", след което от 11.00 часа е предвидено протестно автомобилно шествие. След автошествието в града протестиращите отново ще се отправят към автомагистрала \"Тракия\" и ще се опитат да я блокират, така както успяха миналата неделя. Организаторът на протеста в Сливен Доника Мангова съобщи:\"След протеста, той може би към 12.30 часа ще свърши, всички коли, по лично усмотрение ще се присъединяват към нашите събратя от Ямбол. Една част от тях ще затварят магистралата, а другата част ще затварят международен път I-7 в участъка, след село Окоп, където е самолетната писта.Миналата  седмица полицията спря при село Крушаре колоната от протестиращи и те трябваше да стигнат пеша до магистралата, за да я блокират за близо два часа. За днес не е ясно, какви ще бъдат действията на полицията и как ще отреагират на намеренията за блокади от страна на протестиращите.Жители на Ловеч, Троян, Тетевен и региона също планират протести срещу високите цени на горивата и за по-добри условия за живот в  страната. Протестът в Ловеч ще е от 14.00 ч. пред сградата на общината. След това е предвидено автошествие по централния булевард \"България\". Жители на Троян се събират на па мирен протест в 12.00 ч. на пътя Ловеч – Троян, на разклона за село Калейца, а по-късно протестът им ще продължи с шествие по основните улици в Троян.За втора поредна неделя протест ше има и на пътя София – Варна. Предвидено е мотошествие, което ще тръгне в 14.00 ч от бензиностанцията на пътен възел Боаза до бензиностанцията на входа на село Български извор.Не се предвижда блокиране на пътища в районите на заявените протести.Протестът в Хасково ще започне в 8 часа. След автошествие в града колоната ще се отправи към Свиленград. Организаторите Пламен Пейчев и Николина Гьошева обясниха:\"Събираме се в 8 на паркинга на \"21-ви век\". Правим кратко шествие из града. След това се отправяме към село Крепост.\" Там протестиращите от Хасково трябва да се съберат със съмишленици от Димитровград и Кърджали, след което колоната заедно да потегли към Харманли и Свиленград. Демонстрантите в Свиленград плануват да затворят движението през граничния пункт \"Капитан Петко Войвода\".Не е ясно колко полицаи ще охраняват протестите в Хасковско, но от полицията обявиха, че ще вземат всички необходими мерки за осигуряване на безопасността.В 12 часа е началото на протеста в Разлог. Организаторите заявиха, че той е обявен като мирен, но не е изключено да блокират пътя в посока Банско. Недоволни от поскъпването на живота и невъзможността да посрещнат по-високите данъци и застраховки , жители от Гоце Делчев и района се събират пред сградата на Пътна полиция в града. Към този момент няма нагласи за блокиране на пътя към границата с Гърция. се обединяват в протестно автошествие, което ще тръгне от паркинга пред болницата в Петрич към ГКПП \"Кулата\". Въпреки информацията за концентрация на полицейски части в района, хората са категорични, че ще спрат движението към и от Гърция.Организаторите на протестите в Благоевград също заявиха готовност да се организират и да блокират международния път Е-79 още днес, без да отменят официално обявената дата на протеста- 19, понеделник. Всички протестиращи в района потвърдиха, че оставка на правителството и смяна на политическия модел е основното им искане.", "date": "2018.11.18", "title": "И днес протести в цялата страна"}
{"url": "https://www.novinite.bg/articles/167491/Protestnoto-avtoshestvie-v-Burgas-blokira-celiya-grad", "text": "Протестното автошествие в Бургас блокира целия град. Стотици автомобили, които по-рано днес спряха движението на входа и на изхода за автомагистрала \"Тракия\", в момента запушват основни пътни артерии вътре в града.Движението е невъзможно основно по кръговите кръстовища. Коли на жандармерията поетапно затварят пътни артерии и отклоняват движението на автомобили. Но засега това се оказва безрезултатно, тъй като и алтернативните маршрути са блокирани.На кръговите кръстовища са изпратени полицейски екипи да регулират движението, доколкото това е възможно. Очаква се протестиращите по-късно днес да се отправят към центъра на града. В момента излизането от Бургас и влизането в града е невъзможно, а движението вътре по пътните артерии е блокирано.", "date": "2018.11.18", "title": "Протестното автошествие в Бургас блокира целия град"}
{"url": "https://www.novinite.bg/articles/167479/V-Pleven-shte-zarejdat-benzin-za-po-1-lev", "text": "Протестиращите от Плевен са решили да зареждат по бензиностанциите за по 1 лев, след което да направят и пешеходно шествие от централния площад в Плевен до театъра.Даниела Христова от организаторите на протеста заяви за БТА, че искат промяна, защото не желаят да напускат Плевен и България. Трябва да се събудим и да искаме промяната от себе си - всичко да бъде поставено под контрол и да се спазват законите, каза тя. Анелия Маркова смята, че само смяна на избирателната система с мажоритарна може да промени нещата, защото хората ще знаят кого избират и, ако той не се справи като депутат, ще го отзоват.Владимир Марков посочи, че повечето от протестиращите в Плевен са млади хора и зад тях няма политическа сила, а Николай Димитров заяви, че протестира за себе си и за децата си. Той смята, че \"оставка няма да реши проблемите, защото ще дойдат същите на власт\".", "date": "2018.11.18", "title": "В Плевен ще зареждат бензин за по 1 лев"}
{"url": "https://www.novinite.bg/articles/167493/BChK-otvori-chetiri-punkta-za-bedstvashti-patnici", "text": "\r\nБългарският червен кръст отвори четири пункта за бедстващи пътници от закъсали автомобили в Северна България. Това съобщи за „Монитор“ Антоанета Ябанозова - председател на Областната организация на червенокръстците, която поддържа въпросните пунктове. Те се намират в селата Сливо поле, Пиргово (по пътя Русе – София), Бъзън (по пътя Русе – Разград - Варна) и град Бяла, каза още Ябанозова и уточни, че във всеки един от тях има условия за пренощуване на средно по десет души.\r\nПо думите й в Пиргово и Бяла има възможност и за допълнителни легла, както на всяко едно от местата те могат да бъдат до двадесет. В Сливо поле пък съвместно с общината и съдействието на кмета може да бъде отворен туристическо-информационен център в село Бръшлян. Центърът може да побере до 40 души.\r\nКато резерва при много хора, закъсали по пътищата, може да бъде използван и клубът за обучения на БЧК в Русе. В него има места са около десет човека, каза още Антоанета Ябанозова и уточни, че той се намира на улица „Плиска“ 2. Там те ще бъдат подкрепени с топли напитки, с храна и топли завивки.\r\nХрана, топли напитки и завивки са доставени и в останалите пунктове в Русенско.\r\nДвадесет обучени спасители – доброволци от областния БЧК в Русе, са в готовност за мобилни обходи и спасителни дейности, ако започнат обилни снеговалежи и пътищата станат непроходими.\r\nАко има задръстване на тирове повече от 24 часа, доброволци правят обходи и им раздават топли напитки и храна, както и оказват съдействие и при необходимост от медицинска помощ.\r\nОт 19 ноември БЧК – Русе, отваря дневен център за бездомници, в който ще им се предоставя топла храна, дрехи, медицински и санитарни грижи. Към момента той има готовност да поеме 40 души. Веднъж седмично червенокръстците им прожектират и игрални филми, а на болните се предоставят безплатно лекарства. С тях работи и психолог. Доброволци съдействат за намиране на работа на тези от тях, които искат да работят.\r\nЕдинични случаи са тези, които искат да работят, призна Ябанозова. Като един от добрите случаи тя посочи бивш бездомник, на когото общината е помогнала да бъде опериран и да върне зрението си. С помощта на БЧК той е намерил работа и квартира и сега живее нормален живот.\r\n", "date": "2018.11.18", "title": "БЧК отвори четири пункта за бедстващи пътници"}
{"url": "https://www.novinite.bg/articles/167473/Politolog-Sled-vsichko-koeto-se-sluchi-v-stranata-osnoven-pechelivsh-e-DPS", "text": "След оставката на вицепремиера Валери Симеонов протестите и напрежението в България не стихнаха. Какво ще се случи в държавата и ще се успокои ли обстановката?\"След всичко, което се случи в страната през последните няколко седмици, има един основен печеливш и това е ДПС. Не казвам, че те организират всичко това, но изцяло влизат нещата в техния план. ДПС много отдавна натискат Борисов да стане точно това. Все пак Валери Симеонов е основен противник на Движението\", коментира в \"Събуди се\" по Нова телевизия политологът Първан Симеонов.Според социолога Евелина Славкова искането на оставка на кабинета \"Борисов\" става след някакъв скандал.\"След оставката на Симеонов управляващите ще се опитат да намалят напрежението. Самият Борисов съобщи, че е възможно да има още рокади в правителството\", смята тя.\"Не мисля, че вицепремиерът си подаде оставката заради протестите на майките. Той я подаде заради поредната изцепка на депутат от тяхната група, а именно Петър Петров. Може ли да си представите, че през 2018 г., когато след много усилия ние сме затворили тези 150 отвратителни домове за изоставени деца, Симеонов да казва, че децата с увреждания трябва да бъдат там? Валери Симеонов няма място в парламента\", заяви журналистът Слави Ангелов.\"Сега е важно какво следва. Първо какъв човек ще сложат на негово място. Ако отново застане някой, който е критичен към Изтока и към ДПС, то промяна няма да има\", допълни Първан Симеонов. Според него причина за недоволството на хората е социалното разслоение в България.", "date": "2018.11.18", "title": "Политолог: След всичко, което се случи в страната основен печеливш е ДПС"}
{"url": "https://www.novinite.bg/articles/167470/Dvama-v-bolnica-sled-katastrofa-v-Shumensko", "text": "Двама мъже бяха откарани в шуменската болница след катастрофа тази сутрин на изхода за село Дибич в посока село Илия Блъсково, съобщи БНР.Лек автомобил „Фолксваген Голф“ с шуменска регистрация катастрофира на изхода за село Дибич в посока село Илия Блъсково.Сигналът за инцидента е получен в 8 часа и 2 минути в оперативната дежурна на областната дирекция на МВР в Шумен.Шофьорът на лек автомобил „Фолксваген Голф“ с шуменска регистрация загубил контрол над управлението на колата и след десен завой излязъл вляво от пътя и се преобърнал в реката.Освен водача, в автомобила е пътувал още един пътник.Екипи на пожарната са оказали съдействие за изваждане на пострадалите. Двамата мъже са настанени за преглед в многопрофилната болница за активно лечение в Шумен. Към момента все още се извършват огледи на мястото на инцидента. ", "date": "2018.11.18", "title": "Двама в болница след катастрофа в Шуменско"}
{"url": "https://www.novinite.bg/articles/167468/Siderov-OP-moje-da-spodelyat-sadbata-na-Reformatorite", "text": "Грешка е било решението двама от тримата лидери на \"Обединени патриоти\" – Валери Симеонов (НФСБ) и Красимир Каракачанов (ВМРО), да влязат в правителството, защото това е нарушило комуникацията вътре в националистическото обединение, заяви пред bTV председателят на \"Атака\" Волен Сидеров.Той още вчера отправи \"дискретно предложение\" към Каракачанов да последва подалия оставка Симеонов. Според лидера на „Атака” и трите партии трябва да изпратят в кабинета други лица.\"Като че ли позагубихме добрата комуникация между лидерите и възможността за бързи и точни анализи. Виждам, че доверието в нас е спаднало. Тази оставка я предлагам като спасителна акция, като едно показване, че можем да управляваме без да заемаме постове\", коментира Сидеров.Той призна, че със седмици не може да се види с колегите си, но това е нормално заради големия им брой ангажименти като вицепремиери. Посочи и за какво ги е призовавал: \"Отмести поглед, Валери, от дискотеките и го насочи към пенсиите, отмести поглед, Краси, от американските самолети и го насочи към базите, за които не плащат\".И предупреди – \"Обединени патриоти\" може да споделят съдбата на Реформаторския блок: \"Ние сме готови да преосмислим идеята за патриотична коалиция, имаме нужда от обновяване, от една „мозъчна атака”, която да ни изведе на друго ниво. Има риск да последваме Реформаторите\".Според Сидеров \"оздравителното\" изтегляне на лидерите от правителството е важно, защото иначе цялата патриотична тема може да девалвира. Той не спести критики и към ГЕРБ, които трябвало да решат каква политика ще водят: \"либерално-джендърска или консервативно-патриотична\".Той подчерта, че няма \"да предаде четата\", но и се оплака, че в парламента като председател на ПГ на Патриотите работи с хора, \"с които честно казано ми тежи\". \"Не купувам самолети и танкове, не решавам някъде да се направи курорт или да се закрие такъв\", отбеляза Сидеров.", "date": "2018.11.18", "title": "Сидеров: ОП може да споделят съдбата на Реформаторите"}
{"url": "https://www.novinite.bg/articles/167471/Otkriha-martav-obshtinski-slujitel-izdirvan-ot-10-dni", "text": "Пожарникари и полицаи извадиха трупа на издирвания 10 дни служител на общината в Петрич Асен Панков, съобщава Struma.com.Tялото е намерено в автомобила му, открит от ловци. Колата \"Опел Корса\" е пропаднала в дълбоко дере в планината Беласица. Вчера пожарникари и полицаи слязоха в пропастта, за да установят дали в колата е тялото на Панков.Става въпрос се за самоубийство, категорични са експертите.Дългогодишният общински служител изчезна на 7 ноември. Около обяд на въпросната телефоните му вече били изключени и повече никой не го е видял. Според запознати имал заболяване, с което не се примирил.", "date": "2018.11.18", "title": "Откриха мъртъв общински служител, издирван от 10 дни"}
{"url": "https://www.novinite.bg/articles/167477/Virusite-v-momenta-nosyat-uporita-kashlica-i-postoyanna-hrema", "text": "В момента все още няма грипни вируси, но започват да настъпват тези, които предизвикват инфекции на горни и долни дихателни пътища. Това каза пред NOVA д-р Гергана Николова, общопрактикуващ лекар.„При децата оплакванията са температура, упорита кашлица и постоянни хреми. При по-малките има склонност инфекциите да прерастват в бронхиолити. В някои случаи дори се налага хоспитализация”, предупреди д-р Николова.По думите на общопрактикуващия лекар повече боледуват хората, които са подложени на системен стрес, хранят се нездравословно и нямат време за спорт и разходки навън. Лекарят препоръча работното помещение да бъде проветрявано често.Нужно е преди настъпването на зимата, с която идва и грипът, да сме взели мерки, посочи д-р Николова: \"Дали ще бъдат закалителни, дали ще бъде промяна на начина на живот, дали ще бъдат имуностимуланти под формата на ваксина, таблетки, сиропи\".", "date": "2018.11.18", "title": "Вирусите в момента носят упорита кашлица и постоянна хрема"}
{"url": "https://www.novinite.bg/articles/167467/Stimuli-vmesto-sankcii-pri-yavyavane-na-profilaktichen-pregled", "text": "Ден допълнителен отпуск, ако отидем на профилактичен преглед и представим амбулаторен лист пред работодателя. Идеята е на Здравната каса в Русе, според която въвеждането на стимули вместо санкции за задължителните профилактични прегледи, е значително по-ефективно, съобщава БНТ.В Русе едва 30 на сто от всички 200 хиляди здравноосигурени са минали на профилактичен преглед тази година.През последните 3 години не повече от 40 на сто от подлежащите на профилактичен преглед се възползват от него. Според закона за здравето глобата за първо неявяване на преглед е от 50 до 100 лв. , а при повторно - от 100 до 200лв.Калоян Копчев, директор на Районната здравноосигурителна каса - Русе смята, че тези санкции като цяло е неефективно средство, защото те трябва да се налагат от служители на РЗИ, които не могат да глобят 5 човека, а всичките, което няма как да стане физически.Досега санкционирани няма. Затова Калоян Копчев предлага вместо санкции стимули, които да накарат гражданите да ходят на прегледи.\"Ще ви дам прост пример - един ден допълнителен отпуск, ако отидеш на профилактичен преглед и представиш амбулаторен лист пред работодателя\", предлага Копчев.Според него така работодателите ще плащат по-малко болнични, ще се спестят и пари на държавата, защото откритите по-рано заболявания ще се лекуват по-евтино.Според общопрактикуващите лекари обаче профилактичният преглед не е типичният скрининг за откриване на сериозните заболявания.Общопрактикуващият лекар д-р Виделина Даскалова смята, че според човека трябва лекарят сам да прецени какви изследвания да пусне. Д-р Даскалова има в листата си 2 500 пациенти, досега на профилактичен преглед са се явили половината. Тя смята, че всеки трябва сам да носи отговорност за своето здраве, затова не възнамерява да им звъни по телефона или да им изпраща писма с обратна разписка.", "date": "2018.11.18", "title": "Стимули вместо санкции при явяване на профилактичен преглед"}
{"url": "https://www.novinite.bg/articles/167496/Masovi-protesti-obhvanaha-cyalata-strana", "text": "Протести обхванаха цялата страна днес. Сайтът Novini.bg обобщово събитията до момента.Протестиращи от Хасково и Свиленград по обед блокираха пътя към границата с Гърция, а след това се пренасочиха пеша към автомагистрала \"Марица\" и я затвориха. Повече от час аутобанът бе блокиран. В 15.10 часа магистрала \"Марица\" вече е свободна за движение, блокиралите платната на пътя са се оттеглили, съобщиха от ОД на МВР - Хасково. По данни на полицията в протеста са взели участие около 300 души, а по сведения на организаторите - близо 1000.Хората в Хасково протестират срещу безобразията в страната и искат да живеят нормално. По думите им оставката на Валери Симеонов е малка победа, но протестите ще продължат, защото безобразията не са свършили. Те се заканиха, че няма да спрат да протестират, докато правителството не започне да работи в интерес на обществото.Протестиращи от Петрич и Сандански блокираха движението и стоят в граничната зона преди самия граничен контролно-пропусквателен пункт \"Кулата\". Полиция и жандармерия опитаха с щитове и шлемове да разпръснат насъбралото се множество, но се стигна и до сблъсъци. Протестиращите викаха, че не искат полицията да демонстрира насилие, припомняйки, че когато самите служители от МВР са протестирали, хората са били с тях. \"Недопустимо е, когато сме излезли на мирен протест, да се упражнява срещу нас такава сила\", казаха хората, цитирани от БНР. Обстановката е привидно спокойна. От едната страна пътя е блокиран от жандармерията, от другата страна от протестиращите хора, които са категорични, че ще останат тук до края, до крайния час, който са заявили - 18.00 часа. Малко преди 16 ч. приключи протестът и блокадата на пътя в района на Гоце Делчев към другия граничен пункт Илинден-Екзохи. Хората там се разотидоха.Блокиран е и другият пункт при \"Илинден-Ексохи\". Там се намират протестиращи, които участваха в автошествието в Гоце Делчев.  Въпреки изключително масираното присъствие на полиция и жандармерия, която успя да заварди АМ \"Струма\"  и всички обходни пътища през селата до граничния пункт \"Кулата\", хората успяха да се придвижат поединично с автомобилите и около 14.40 ч. блокираха подхода към граничния пункт. Не се пропускат камиони и  леки коли, с изключение на пътуващи, които имат здравословни проблеми или малки деца. Хората не се ангажират с прогнози колко време ще остане под блокада най-натоварената пътна артерия в страната, но минути преди 15 ч. на място бяха дислоцирани около 3-4 буса на жандармерията, както и коли. Изключително засилено полицейско присъствие, но засега не се очаква да се стигне до ексцесии.Протестиращи блокираха международния път за Гърция край Кърджали. Те спряха за половин час с автомобилите си движението в двете посоки на разклона, известен като \"спирка Джебел\".  По-късно автомобилите бяха изтеглени встрани от основното платно, но преминаването беше затруднено. Част от недоволните оставиха колите си в района и тръгнаха пеша за Кърджали. За понеделник вечер е насрочен нов протест, но без автомобилиСлед близо два часа блокада протестиращите шуменци са се оттеглили от пътен възел \"Белокопитово\" на автомагистрала \"Хемус\". Образувалите се колони по различните направления на движение се пускат поетапно, съобщиха от областната дирекция на полицията. По-рано днес около 200 жители на областния град се събраха пред залата \"Арена Шумен\". От там започна автошествие към автомагистралата.Протестиращите от Плевен зареждаха по бензиностанциите за по 1 лев, след което да направиха пешеходно шествие от централния площад в Плевен до театъра. Близо 400 габровци с над 100 автомобила се събраха по обед пред спортната зала \"Орловец\", за да протестират срещу високите цени на горивата, поскъпването на живота и ниските доходи. Автошествието премина по централните градски улици под звуците на клаксони, насочи се към южните градски квартали и завърши пред общинската администрация, където участниците в автошествието обявиха, че протестите в града ще продължат и през следващата седмица. Протестиращите от Бургас блокираха движението по магистрала \"Тракия\" в посока София при отбивката за Камено и Българово. След като блокадата на входа на града беше преодоляна и част от протестиращите се прибраха в Бургас, друга част продължиха по автомагистралата и блокираха пътният възел, който води към село Българово. Алтернативният път, който бе даден от полицията - през Камено, също е блокиран с жива верига от протестиращи, които развяват трибагреници. Колите с майки и възрастни хора, се пропускат. Блокадата продължава.От пресцентъра на ОДМВР разпространиха и информация за обходните маршрути, които могат да бъдат използвани от водачите. Въведена е временна организация. Колите, които се движат в посока София могат да използват надлеза на \"Лукойл\", а оттам могат да се качат на магистралата от пътен възел Камено. Колите, които пътуват за Бургас от автомагистрала Тракия, се отбиват от пътен възел Камено.Протести има също в Търговище, в Сливен. В Силистра на митинг протестиращи настояха за започване на всенародно обсъждане за преминаване към президентска република с двукамарен парламент със силно редуциран числен състав. Те искат незабавна оставка на правителството и разпускане на парламента.Част от автомагистрала \"Тракия\" в района на Ямбол беше затворена от протестиращи от областния град. Повече от три часа беше блокиран пътя към Граничен пункт \"Лесово\". Създадени бяха обходни маршрути през селата Симеоново- Асеново- Стефан Караджово и град Елхово, но движението беше възстановено малко преди 16 ч.В Русе протестът бе и срещу замърсяването на въздуха, повишаването на данъците, поскъпването на гражданската отговорност и увеличението на цените на храните. Недоволните се заканиха, че ако не бъдат чути, следващата неделя ще затворят пътя Русе-София.Масов протест и блокада на път в Разлог. Местните хора се вдигнаха и заради високата цена на водата в региона. Движението на главния път между Разлог и Банско бе затворено. Имаше напрежение между протестиращи и полицаи.Протести и в Северозападна България. Сред кратко автошествие из улиците на Монтана жителите блокираха една от бензиностанциите в града. Протестиращи от общините Берковица и Връшец блокираха от 13.30 до 14.30 часа днес пътя Монтана- София през прохода Петрохан при берковското село Бързия. Те закачиха листовки, на които пише \"Спрете социалното убийство на българина\", \"Смяна на системата\", \"Не на поскъпването на живота\", \"Искаме европейски доходи\" и т.н. Според тях, с вдигането на данъци и застраховки на автомобили и цени на различни продукти и услуги за последния месец северозападна България е обедняла значително, а в много местни фирми са направени съкращения. По време на протеста от двете страни на село Бързия се извиха големи опашки от автомобили. Колоната зад село Бързия от прибиращи се след почивните дни хора към София достигна до разклона за Берковица. Полицията охраняваше протеста и не се стигна до инциденти.За първи път на протест излязоха и жителите на Генерал Тошево. Малко след 12.30 часа главният път в добруджанския град бе блокиран от десетки автомобили и мотори. Около 100 автомобила потеглиха от Генерал Тошево към контролно-пропунсквателния пункт \"Кардам\". Идеята на протестиращите е да стигнат до \"Кардам\" и да се върнат обратно в мирно мотошествие. До затваряне на пътища няма да се стига, категорични са организаторите.Около 200 протестиращи блокираха главния път София-Варна в района на пътен възел \"Боаза\" при разклона за Тетевен. Движението беше спряно за около 10 минути. Образуваха се големи колони от автомобили, но трафикът в участъка постепенно се нормализира. Преди това беше организирано автошествие от пътен възел \"Боаза\" до село Български извор и обратно, в което участваха около сто автомобила, което също затрудни движението. Протестиращите настояваха за по-добри условия на живот в страната, чуха се и викове \"Оставка\". До инциденти не се стигна, в района имаше засилено полицейско присъствие.Около 40 души излязоха на пешеходно протестно шествие и по централния булевард \"България\" в Ловеч.В Троян след блокадата на пътя Ловеч-Троян протестиращите преминаха с автошествие по основните улици в града. Протестът им приключи пред сградата на общината. ", "date": "2018.11.18", "title": "Масови протести обхванаха цялата страна"}
{"url": "https://www.novinite.bg/articles/167465/Kapana-namigva-za-vsyako-novorodeno", "text": "Пловдивският квартал на творческите индустрии „Капана” ще намигва на минувачите с уличните си лампи всеки път, когато в някоя АГ болница в града изплаче новородено.Проектът е част от програмата за европейска столица на културата и неговият старт бе даден официално в петък вечерта от градоначалника Иван Тотев, художника Емил Миразчиев и от автора на проекта – италианския художник Алберто Гарути.На символичната церемония присъстваха и представители на пловдивски болници, които са се включили в инициативата. По думите им квартал „Капана” е сърцето на града. Така всяка пулсация на уличното осветление там ще бъде символичното потвърждение на това.Светлините са свързани с родилните отделения на болниците: „Селена“, УМБАЛ „Св. Георги“, УМБАЛ „Пловдив“ и клиника „Торакс“. Отделенията са оборудвани с бутон, който ще бъде натискан от член на екипа при всяко раждане. На земята в една от уличките в квартал „Капана” е монтирана каменна плоча с информация за проекта.Проектът се реализира за изложбата Metaphorai, 24-то издание на Седмица на съвременното изкуство с куратори Катя Ангелова и Алесандра Поджанти.", "date": "2018.11.18", "title": "„Капана” намигва за всяко новородено"}
{"url": "https://www.novinite.bg/articles/167488/Maj-za-malko-da-se-vreje-s-kolata-si-v-protestirashti-v-Sofiya", "text": "СДВР публикува  кадри на Фейсбук страницата си от протеста, който се провежда в момента пред Народното събрание. Автомобил преминава в опасна близост до протестиращите граждани, става ясно от видеото. „Голфът“ прави дрифт по мокрите жълти павета и почти се врязва в тълпата. След няколко кошмарни кръгчета той завива и потегля по бул. „Цар Освободител“ в посока към президентството. От информацията на полицията става ясно, че шофьорът е арестуван. Инцидентът стана минути преди обявения начален час на протеста – 15.00 ч.  Втори видеоклип показва как полицейски автомобил пресреща опасния шофьор и го спира на ул. „Г. С. Раковски“.", "date": "2018.11.18", "title": "Мъж за малко да се вреже с колата си в протестиращи в София"}
{"url": "https://www.novinite.bg/articles/167472/Miki-Maus-na-90-godini", "text": "Легендарната мишка на \"Дисни\" Мики Маус става на 90 години, съобщава Нова телевизия.Анимационният герой се появява на екрана през далечната 1928 г., а наскоро получи своята звезда на Алеята на славата в Лос Анжелис.Освен любимец на децата, Мики Маус се е превърнал в бранд за милиарди. По света на негово име има много тематични паркове. Образът му е по дрехи, стоки за дома и дори храна.Седем редки стари плаката на Мики Маус ще намерят купувачи за хиляди долари на търг, който съвпада с 90-годишнината от първото появяване на анимационния герой, предава Ройтерс. Седемте лота датират от 30-те и 40-те години на миналия век и бяха предложени на търг в Лондон на възпомченателна изложба, организирана от \"Дисни\".Наддаванията в интернет се организират от аукционната къща \"Сотбис\" и ще продължат до 26 ноември. Очаква се общата сума, за която плакатите ще намерят купувач, да надхвърли 165 хиляди долара.Лотовете са изключително редки и идват от Англия, Франция и Белгия, като два от плакатите са единствените оцелели екземпляри.", "date": "2018.11.18", "title": "Мики Маус - на 90 години"}
{"url": "https://www.novinite.bg/articles/167474/Nad-400-dushi-sa-postradali-pri-vcherashnite-protesti-vav-Franciya", "text": "Над 400 души са били ранени, 14 от които тежко, на вчерашните протести в цяла Франция срещу увеличаването на цените на горивото и спадането на покупателната способност. Това заяви днес министърът на вътрешните работи Кристоф Кастанер, цитиран от Франс прес, предаде БНР.По негова информация вчера е имало 2034 протестни акции, в които са взели участие над 287 000 души.Силите на реда са задържали общо 282 души. Сред ранените има 28 полицаи, жандармеристи и пожарникари.От 1 януари 2019 г. цената на бензина ще се покачи с 3 евроцента, а на дизела - с 6,5, припомни ТАСС. Една от причините за поскъпването на горивата е въвеждането на екологична такса за отделяните парникови емисии. В сряда премиерът Едуар Филип изтъкна, че правителството възнамерява да въведе този налог въпреки протестите.", "date": "2018.11.18", "title": "Над 400 души са пострадали при вчерашните протести във Франция"}
{"url": "https://www.novinite.bg/articles/167466/Veche-nad-1200-sa-izcheznalite-sled-ogneniya-ad-v-Kaliforniya", "text": "Броят на жертвите на горския пожар в американския окръг Бют, Северна Калифорния нарасна от 71 на 76 души, съобщават световните агенции, цитирани от бТВ.Същевременно, броят на изчезналите безследно лица се увеличи с 265 души и достигна 1276 души.Площта на най-опустошителния пожар в историята на Калифорния вече е 598 кв.км и е локализиран на 50%. Хиляди сгради са унищожени. В южната част на щата гори друг пожар, който също взе жертви.Обявено е извънредно положение.„Никой не би могъл даже да си помисли, че това може да се случи”, каза американският президент Доналд Тръмп в почти напълно унищожения от пламъците град Парадайз.Той обяви, че федералният бюджет ще подпомогне възстановяването на региона.", "date": "2018.11.18", "title": "Вече над 1200 са изчезналите след огнения ад в Калифорния"}
{"url": "https://www.novinite.bg/articles/167490/Bez-cherven-kilim-na-pochetnite-Oskar-i", "text": "Американската филмова академия ще раздаде почетните си награди тази вечер с променен формат. До това решение се стигна след разразилите се горски пожари в Калифорния.Традиционната вечеря с отличените на церемонията ще се проведе. Суетата обаче ще бъде сведена до минимум. Няма да има червен килим преди събитието, а снимки ще бъдат направени отново само на наградените.\"Във връзка с трагичните пожари из целия щат Калифорния, ние решихме тази година да ограничим формата на шествията по червения килим на церемонията по връчването на Наградите на управителите на киноакадемията\",  ласи част от изявлението на институцията, която догодина – на 24 февруари, ще раздаде за 91-и път своите награди „Оскар“.Тази година с почетните награди за цялостно творчество \"Ървинг Талбърг\" Академията ще отличи пиара Марвин Леви, композитора Лало Шифрин, актрисата Сисъли Тайсън и продуцентите Катлийн Кенеди и Франк Маршал.", "date": "2018.11.18", "title": "Без червен килим на почетните „Оскар“-и"}
{"url": "https://www.novinite.bg/articles/167489/20-arestuvani-pri-sblasaci-v-Atina", "text": "\r\nГръцката полиция задържа 22-ма души при съботните стълкновения близо до Политехническия институт в централната част на Атина.\r\n\r\n \r\n", "date": "2018.11.18", "title": "20 арестувани при сблъсъци в Атина"}
{"url": "https://www.novinite.bg/articles/167481/V-Bukuresht-otkriha-otkradnat-shedovar-na-Pikaso", "text": "Една от седемте картини, които бяха откраднати през 2012 година от холандския музей „Кунстхал” в Ротердам, е била открита в Румъния, съобщават АФП и БГНЕС.Седемте шедьовъра дело на Пабло Пикасо, Клод Моне, Пол Гоген и Люсиен Фройд, Мейер де Хаан и Анри Матис бяха откраднати при един най-дръзките обири в света за последните десетилетия, който според полицията продължил само три минути. Преди шест години холандските медии пък го определиха като „кражбата на века”.Според румънските власти вероятно откритото платно е „Глава на арлекин” на Пабло Пикасо, но автентичността на картината трябва да се потвърди.Четирима румънски граждани през 2014 година бяха осъдени на по 6 години затвор за дръзката кражба. Съдът постанови те да платят и сумата от 18 милиона евро на застрахователите на картините. Един от членовете н престъпната група – Олга Догару, заяви при задържането си, че е изгорила картините в селцето Каркалиу в Източна Румъния, в опит да предпази сина си, след като не могли да ги продадат.", "date": "2018.11.18", "title": "В Букурещ откриха откраднат шедьовър на Пикасо"}
{"url": "https://www.novinite.bg/articles/167462/Mrazovito-i-vetrovito-sas-snyag-i-dajd", "text": "Под влияние на средиземноморски циклон, времето в страната ще бъде облачно и с валежи от дъжд, в Северозападна България и в Централния Предбалкан - от сняг.Ще духа до умерен вятър от изток-североизток. Минималните температури ще са предимно между минус 3 и 2 градуса. Максималните ще са от 0-4 градуса в северозападните до 8-12 градуса в югоизточните райони от страната.По Черноморието ще бъде облачно и с валежи от дъжд, значителни привечер по Южното крайбрежие. Ще духа умерен, временно и силен североизточен вятър. Максималните температури ще са между 7 и 12 градуса. Температурата на морската вода е 14-15 градуса. Вълнението на морето ще е 2-3 бала.В планините ще бъде облачно, ветровито и с валежи, предимно от сняг. Привечер на места в Родопския масив количествата ще са значителни. Ще духа умерен югоизточен, по високите и открити части и силен южен вятър. Температурите ще се повишат и максималната на височина 1200 метра ще е около 1 градус, на 2000 метра - около минус 4 градуса.Атмосферното налягане ще се понижи, но ще остане по-високо от средното за месеца.Привечер и през нощта срещу понеделник валежите ще се усилят, и в Родопската област и Югоизточна България количествата ще са значителни, съобщават от НИМХ.", "date": "2018.11.18", "title": "Мразовито и ветровито, със сняг и дъжд"}
{"url": "https://www.novinite.bg/articles/167464/Pojar-zatvori-ceh-na-petrolna-rafineriya-v-Moskva", "text": "Пожар избухна вчера сутринта в петролна рафинерия в Москва и това доведе до затварянето на цех, който по данни на Томсън Ройтерс, произвежда половината от бензина в завода.Пожарникарите се бориха с огнената стихия над три часа преди да потушат огъня в нефтопреработвателния завод в московския район Капотня, съобщи министерството на извънредните ситуации, цитирано от Ройтерс.Собственикът на завода \"Газпром-нефт\" - петролното подразделение на Газпром - уточни, че рафинерията отново работи както обикновено, освен цеха за каталитичен крекинг.Този цех на завода произвежда дневно 6900 тона бензин, което е над половината от бензина, произвеждан от завода, по данни на Томсън Ройтерс.Московския кмет Сергей Собянин написа в Туитър, че пожарът няма да доведе до недостиг на гориво в града.Пожарът е избухнал в 11 часа сутринта местно време (8 ч. по Гринуич), няма жертви и ранени, уточни министерството.Руското правителство и петролните компании се споразумяха за намаляване на местните цени на горивата на едро през октомври като временна мярка с цел да се ограничи растежът на цените на бензина и дизела.", "date": "2018.11.18", "title": "Пожар затвори цех на петролна рафинерия в Москва"}
{"url": "https://www.novinite.bg/articles/167485/Tatyana-Doncheva-GERB-nyamat-eksperten-kapacitet-na-upravlenie", "text": "ГЕРБ нямат експертен капацитет на управление, каза в \"Неделя 150\" Татяна Дончева - лидер на \"Движение 21\". Според нея протестите са ескалация, следствие на некомпетентните решения на управляващите:\"Десетте години управление на ГЕРБ са ескалация на идването във властта на нахални, пробивни, некомпетентни, неграмотни, недоучени и т.н. люде... Тези грешки, които са идентифицирани досега от българското общество и заради които протестите избухват, са заради въпиющи проблеми, създадени от некомпетентно управление, от глупави решения, от откровен лобизъм\", каза Дончева.Тя коментира и ролята на политическата опозиция в момента: \"Политическата опозиция може да бъде, в сегашния ѝ вид, само експлоататор на народното недоволство\".Атанас Атанасов от \"Демократична България\" обясни защо партията не се е присъединила и не е подкрепила протестите, а е нарекла това, срещу което протестират хората, \"Коалицията Лукойл\". \"Тези протести са изключително шарени, там според нас, има хора, които са вкарани от властта вътре, за да бъдат провокатори\", каза той.\"По отношение на основния проблем, поради който започна това обществено недоволство – цените на горивата, никой не я назовава тази коалиция \"Коалицията Лукойл\", тя е видна с просто око. Защото с този закон, лобисткия, който накратко ние наричаме \"Закона за горивата\", ликвидираха изцяло конкуренцията в този сектор в услуга на монополиста \"Лукойл\".Според него не може да не се посочат конкретни факти.\"Съпругът на Корнелия Нинова се издържа от \"Лукойл\". Борисов - преди да влезе в политиката, най-големите доходи, които получаваше неговата охранителна фирма, беше от това, че охраняваше тръбата на \"Лукойл\". Тази коалиция контролира в един аспект българския политически живот и никой не смее да я пипне\", каза той.\"Вижте - тук няма управляващи и опозиция. Става въпрос за едни корупционни вериги, през които се контролира политическото статукво в държавата, да не се гледа в канчето на \"Лукойл\". И тия свръх-печалби, които, къде отиват? - отиват в Москва\", посочи Атанас АтанасовСпоред съпредседателя на \"Демократична България\" Атанас Атанасов \"Обединени патриоти\" са изкуствено изградена коалиция, а Борисов е просто властелин на обществените поръчки.\"Борисов и тези, с които той работи, си изработиха механизъм да създават коалиции \"патерици\", които впоследствие да изяждат… Борисов е властелин на обществените поръчки. Той работи само да разпределя общите ни пари в онези тесни обръчи от фирми, с които държи властта. Всичко друго е пиар. Това е абсолютно изкуствено изградена коалиция. В последния етюд да бъде отстранен Валери Симеонов - кой влезе в острата атака? Ами \"коалиционният му партньор\".Двамата гости на \"Неделя 150\" коментираха и промените в Изборния кодекс.Татяна Дончева посочи, че обществото трябва да се консолидира. \"Казвам Г.гражданското общество, а не парламентарно представените политически партии, към това, че смяната на системата е свързана с честни избори. Честните избори означават една корекция в прилагането на правилата\".Атанас Атанасов на свой ред допълни: \"Най-добре е да се съсредоточи обществената енергия върху това да се окаже натиск върху тези, които са сега в парламента, да се променят изборните правила, ама не в тази посока, която те посочват, ами наистина изборните списъци и другото, което е – начинът, по който се брои и се отбелязват резултатите\".", "date": "2018.11.18", "title": "Татяна Дончева: ГЕРБ нямат експертен капацитет на управление"}
{"url": "https://www.novinite.bg/articles/167483/Bansko-za-shesti-pat-stana-ski-kurort-1-na-Balgariya", "text": "За шеста поредна година Банско бе обявен за курорт №1 на България от най-високата инстанция в туристическата индустрия изобщо. Той получи признанието от Академията на Световните ски награди в Кицбюел в Австрийските Алпи, нареждайки се сред 26-те най-добри дестинации в света.В 16-седмичната онлайн надпревара, която се проведе от първия петък на юни до 22 септември, участваха 208 топ локации от пет континента, а в гласуването се включиха над 2 млн. души от повече от 143 държави.Банско е сред осемте места в света с пълен комплект от шест приза и от шестте издания на Световните ски награди. 10-хилядното градче е на върха на класацията от 2013 г. досега.", "date": "2018.11.18", "title": "Банско за шести път стана ски курорт №1 на България"}
{"url": "https://www.novinite.bg/articles/167495/Ostava-studeno-i-utre", "text": "През нощта валежите ще продължат и в много райони ще са значителни. В западната половина на страната ще са предимно от сняг, на места там ще се образува снежна покривка, в източната ще са от дъжд.В сутрешните часове в централните райони на Северна България е възможно да се образуват поледици. Още преди обяд от югозапад валежите ще отслабват до вечерта и ще спрат, най-късно привечер в Североизточна България. Вятърът ще е умерен, в Източна България до силен; през нощта ще е с източна компонента, утре ще се ориентира от северозапад. Минималните температури ще са между минус 1 и 4 градуса, в Източна България - до 12 градуса. Максималните температури в крайните югозападни райони, Горнотракийската низина и по Черноморието ще са между 9 и 14 градуса, в останалата част на страната - предимно между 1 и 6 градуса.По Черноморието ще бъде облачно с валежи от дъжд, на много места - значителни. До вечерта валежите ще отслабнат и спрат. Максималните температури ще са между 13-15 градуса, близки до температурата на морската вода. През нощта вълнението на морето ще е 4 бала, през деня ще отслабва. Над планините до сутринта ще бъде облачно, на много места с валежи от сняг, под 1700-1800 метра - от дъжд. Още преди обяд от запад валежите ще спират, облачността ще се разкъсва и намалява, най-късно в планините в Източна България. Вятърът ще е силен до бурен, но през деня ще се ориентира от югозапад и ще отслабва.Температурите още ще се повишат и максималната на височина 1200 метра ще е около 5 градуса, на 2000 метра - около минус 1 градус. През нощта с преминаването на средиземноморския циклон налягането още ще се понижи и ще е по-ниско от средното, но през деня ще започне повишение и вечерта вече ще е по-високо от нормалното.Във вторник сутринта ще е студено, но през деня вятърът ще се ориентира от югоизток, ще се усили и температурите ще се повишат - максималните ще бъдат между 5 и 10 градуса, в Горнотракийската низина и източните райони до 14-16 градуса; само в северозападните райони, където ще се задържи снежна покривка, а югоизточният вятър ще е слаб, ще остане с температури близки до 0 градуса. Още сутринта в югозападните райони ще завали дъжд, до вечерта валежите ще обхванат по-голямата част от страната, а през нощта срещу сряда ще се усилят.В сряда в повечето райони ще вали дъжд, валежите ще са значителни по количества, а на места в Южна България ще са придружени с гръмотевици. Сняг ще превалява на отделни места в Северозападна България, а по-късно през деня и в Предбалкана. Вятърът ще се ориентира от изток-североизток, ще се усили и отново ще нахлуе студен въздух.", "date": "2018.11.18", "title": "Остава студено и утре"}
{"url": "https://www.novinite.bg/articles/167494/Istorichesko-postijenie-za-Albert-Popov-na-Svetovnata-kupa-po-ski", "text": "Алберт Попов започна сезона си по най-добрия възможен начин. Големият български талант в ските спечели своите първи точки за Световна купа, след като изненада всички и завърши 20-и в първия слалом за сезона - в Леви, Финландия. По този начин България има първи скиор в точките на Световна купа в слалома от легендарния Петър Попангелов или иначе казано, от 32 години насам, предаде Дарик.Попов стартира с късния 75-и стартов номер, но въпреки това даде 22-о време в първия манш.Във втория българинът бе девети на стартовата къщичка и с ново силно каране зае 20-о място в крайното класиране. Само за втория манш времето на Попов бе 15-о.Спечелените 11 точки са важни за Попов, тъй като ще му позволят много по-челно стартиране в следващите стартове за Световната купа. Това бе едва девети негов старт при най-добрите в ските.Победител в първия слалом за сезона стана обичайният заподозрян Марсел Хиршер, който изпревари само с 9 стотни своя голям конкурент Хенрик Кристоферсен. Топ 3 допълни шведът Андре Мирер с изоставане от 1,41 секунди. Изоставането на Попов е 2,49 секунди като в първия манш то бе 1,62 секунди спрямо Хиршер, а във втория едва 0,87 секунди спрямо великия австриец.", "date": "2018.11.18", "title": "Историческо постижение за Алберт Попов на Световната купа по ски"}
{"url": "https://www.novinite.bg/articles/167482/Otslujiha-panihida-v-pamet-na-jertvite-na-patni-incidenti", "text": "Ден в памет на загиналите в катастрофи на пътя. По този повод българската православна църква отслужи панихада в памет на жертвите, предаде Нова тв.Според данните до днес по пътищата в страната са загинали повече 540 души в близо 6000 катастрофи. Световната здравна организация отбелязва, че на всеки 6 минути един човек губи живота си по пътищата в Европа. Доказано е, че 95% от катастрофите стават заради човешка грешка.Вътрешният министър Младен Маринов и директорът на „Национална полиция“ Христо Терзийски присъстваха на литургията.", "date": "2018.11.18", "title": "Отслужиха панихида в памет на жертвите на пътни инциденти"}
{"url": "https://www.novinite.bg/articles/167478/Menda-Stoyanov-iznenadana-che-Siderov-iska-ostavkata-na-Karakachanov", "text": "Председателят на парламентарната бюджетна комисия и депутат от ГЕРБ Менда Стоянова изрази днес пред БНР изненада от позицията на Волен Сидеров за оттегляне на другия вицепремиер Красимир Каракачанов от властта.„Изключително съм притеснена и изненадана, разбира се, от това, което чух от господин Сидеров, че той вече търси друг формат на участие в управлението, искайки господин Каракачанов - другият лидер на другата партия, другият вицепремиер, също да се оттегли от властта“, каза Менда Стоянова в предаването „Неделя 150“ по „Хоризонт“.„Те трябва да се разберат искат ли да бъдат във властта в лично качество, като лидери, или ще участват във властта през парламента и само със свои представители - министри и заместник-министри. Това е проблем, който трябва да го уточнят те тримата“, добави тя, визирайки коалицията \"Обединени патриоти\".Тя коментира и увеличението на данъка върху старите автомобили, както и въпроса има ли проблем да бъде преодоляно ветото на президента:“Мисля, че няма проблем да бъде преодоляно ветото на президента. Ветото на президента е върху целия данъчен закон. Освен за данъка върху моторните превозни средства има още три пункта, по които президента е направил ветото. Но основния, който се комуникира в медийното пространството, всъщност е данъка, вие го наричате върху старите коли. Аз искам да кажа, че това е много манипулативно и невярно определение. Какво е стар и нов автомобил? “, каза тя.Стоянова коментира и темата за протестиращите срещу увеличенията граждани:“Всичко това просто не е вярно, това е едно внушение, което хората, за съжаление получават от неверни послания. Първо, какво значи вероятност за увеличение на “Гражданската отговорност“ – такава няма. Аз самата внесох предложение, което, ако се приеме, гарантира че няма да има повишаване на “Гражданската отговорност“. Само, че манипулативно беше казано, че точно моето предложение е причината, тя да се увеличи“, каза тя и допълни:“Не няма да има увеличение на “Гражданска отговорност“, пак казвам, ако пленарна зала прояви разум и го приеме“.“Говорим за данъка върху МПС-та, мисля че обясних, че на практика това също е едно внушение, което не отговаря на реалността. Говорим за цената на бензина, само че това не е данък. Цената на бензина се формира от цената на борсовата стока – петрол. И борсовата стока петрол, на практика, повишавайки цената, няма как да не рефлектира върху цената на нашия бензин“, каза тя.", "date": "2018.11.18", "title": "Менда Стоянов изненадана, че Сидеров иска оставката на Каракачанов"}
{"url": "https://www.novinite.bg/articles/167475/Jalti-kodove-za-snyag-i-dajd-v-20-oblasti-v-stranata", "text": "Жълти кодове за сняг и дъжд са обявени в 20 области на страната за 18 ноември, сочи справка на сайта на НИМХ.Жълт код за сняг е в сила за 10 области – Видин, Монтана, Враца, Плевен, Ловеч, Габрово, София област, София-град, Перник, Кюстендил. В по-голямата част от тези области ще има валежи от сняг и ще се образува снежна покривка с дебелина до около 10 см.Код от същата предупредителна степен, но за дъжд е в сила за шест области – Бургас, Ямбол, Сливен, Стара Загора, Хасково и Кърджали. В тези райони на страната ще има значителни валежи от дъжд, като очакваните количествата са 20-30 л/кв.м.Жълта е степента на опасност за валежи от дъжд и сняг и в Благоевград, Пазарджик, Пловдив и Смолян. В тези области ще има значителни валежи от дъжд, а в планините - от сняг. Очакваните количества валежи са 15-25 л/кв.м.От Агенция \"Пътна инфраструктура\" напомнят на шофьорите да тръгват с автомобили, подготвени за движение при зимни условия.", "date": "2018.11.18", "title": "Жълти кодове за сняг и дъжд в 20 области в страната"}
{"url": "https://www.novinite.bg/articles/167486/Ivo-Hristov-Gotovnostta-na-prezidenta-za-razgovor-s-Borisov-ne-e-pokana-za-sreshta", "text": "Изразената от президента Румен Радев готовност за разговор с премиера Бойко Борисов не бива да се тълкува като покана за среща, заяви днес пред БНР началникът на президентския кабинет Иво Христов.\"Президентът реторично заяви, че би изслушал и премиера Борисов по теми като борбата с корупцията, преодоляването на срива на чуждестранните инвестиции, които гонят исторически минимум, но премиерът Борисов скочи тутакси върху тази възможност и откликна, че е готов за среща и го направи по начин, който показва, че не е разбрал посланието\", каза той в предаването \"Неделя 150\" на \"Хоризонт\".По думите на Иво Христов има явно ценностно разминаване между разбирането на президента Румен Радев за демокрация, държавност и антикорупция, и това, което практикува правителството.", "date": "2018.11.18", "title": "Иво Христов: Готовността на президента за разговор с Борисов не е покана за среща"}
