{"url": "https://www.novinite.bg/articles/162917/Organizaciya-na-dvijenieto-za-zasnemane-na-reklamen-klip", "text": "От 8.30 до 18.30 ч. на 13.08.2018г. се забранява престоят и паркирането на пътни превозни средства, с изключение на автомобилите на снимачния екип, като не се засягат местата за паркиране „служебен абонамент“ на ул.“Будапеща“ между ул.“Св.св.Кирил и Методий“ и ул.“Цар Симеон“.  ", "date": "2018.08.10", "title": "Организация на движението за заснемане на рекламен клип"}
{"url": "https://www.novinite.bg/articles/162900/Izsledvat-za-SPIN-v-Dupnica", "text": "Кампания за анонимно  изследване на желаещите  за носителство на ХИВ започва в този час в Дупница - съобщи пред БНР Елена Андонова, експерт към Регионална здравна инспекция – Кюстендил. Изследването е част от провеждащата се антиспин кампания, чието мото е „Заедно да спрем СПИН”.Ще има кампания по консултиране и предоставяне на здравно-образователни материали и презервативи. Предвидено е и изследване на количеството на въглеродния окис в издишания въздух на пушачите. Инициативата ще продължи до 14.00 часа.", "date": "2018.08.10", "title": "Изследват за СПИН в Дупница"}
{"url": "https://www.novinite.bg/articles/162901/Protestirashtite-majki-styagat-palatkov-lager-i-pred-socialnoto-ministerstvo", "text": "Майките на деца с увреждания се подготвят да направят палатков лагер и пред социалното министерство, ако не бъдат заложени техните искания в готвения Закон за хората с увреждания. Преди днешното последно заседание на работната група, която подготвя закона, майките заявиха, че не са съгласни с варианта, изпратен им късно снощи. Те поискаха оставката на председателя на Агенцията за хората с увреждания Минчо Коралски и за пореден път - оставката на Адриана Стоименова като зам.-председател на Съвета за интеграция на хората с увреждания. ", "date": "2018.08.10", "title": "Протестиращите майки стягат палатков лагер и пред социалното министерство"}
{"url": "https://www.novinite.bg/articles/162902/Kamion-katastrofira-kraj-Galabovo-i-razrushi-estakadata-na-TEC-Brikel", "text": "ТИР е катастрофирал тази сутрин край град Гълъбово и е разрушил естакадата на ТЕЦ \"Брикел\", която свързва електроцентралата и единствената в страната Брикетна фабрика, потвърдиха от пресцентъра на МВР в Стара Загора. При произшествието няма жертви. Затруднено е движението по международния път Русе-Свиленград. Шофьорът е турски гражданин, на 47 години. Настанен е в университетската болница в Стара Загора, няма опасност за живота му. По първоначални данни той сам е предизвикал катастрофата и най-вероятно е заспал зад волана, коментираха от пресцентъра на МВР. Продължава разследването на инцидента.", "date": "2018.08.10", "title": "Камион катастрофира край Гълъбово и разруши естакадата на ТЕЦ \"Брикел\""}
{"url": "https://www.novinite.bg/articles/162891/Projektirat-balgarsko-kino-pod-zvezdite-v-Bankya", "text": "Всички, които биха искали да съчетаят хубав български филм с атмосферата на уникалния въздух на Банкя, имат възможност да направят това в парк „Ротонда” на курортното градче през месец август. Там Район „Банкя“ ще реализира инициативата „БГ кино под звездите в Банкя“ като част от Календара на културните събития на Столична община за 2018 г.  След представянето на филма „Посоки” на Стефан Командарев по време на празниците Горешляци, на 11 август предстои да се излъчи филмът „Корпус за бързо реагиране”, на 17 август „Чужденецът”, на 25 август „Дъвка за балончета” и на 31 август „Светът е голям и спасение дебне отвсякъде”.Инициативата се реализира със съдействието на Дирекция „Култура“ на СО, Национален Филмов Център, Dynamic Arts, Международен София Филм Фест.Прожекциите са от 21:00 часа с вход свободен.", "date": "2018.08.10", "title": "Прожектират българско кино под звездите в Банкя"}
{"url": "https://www.novinite.bg/articles/162895/Samo-206-se-zapisaha-da-uchat-za-voenni", "text": "Общо 206-има българи се записаха да учат за военни през учебната 2018/2019 г. Бройката е сборна от Военното училище във Велико Търново и Военноморското във Варна. Около 60 от местата за курсанти са незаети след първия прием в Националния военен университет “Васил Левски” във Велико Търново. Очаква се те да бъдат заети по време на втория прием през септември.Военният ВУЗ обяви прием на 224-ма курсанти и над 280 студенти за учебната 2018/2019 г. Запълнени са над 70% от обявените места. За бакалаври в трите факултета са приети над 170 души, или над 80%, като записването продължава, пише в. \"Монитор\".Почти изцяло са запълнени местата във факултет „Общовойскови” във Велико Търново и в „Авиационен” в Долна Митрополия. В старата столица са останали само пет места за различните специалности, с едно по-малко са незаетите в Долна Митрополия. Най-много свободни места са останали във факултет „Артилерия, ПВО и комуникационни и информационни системи” в Шумен.За втора поредна година НВУ продължава прием за задочно обучение на офицерски кандидати, сержанти и войници за придобиване на образователно-квалификационна степен “бакалавър по военно дело”. Миналата година бяха приети шестима, а за тази план-приемът е за 20 души, като местата вече са попълнени.„Тази година за първи път НВУ ще обучава военнослужещи – офицерски кандидати, сержанти и войници, притежаващи висше образование по специалности, съответстващи на гражданската на курсантите, в курс за професионална квалификация по военно дело. Подготовката продължава 1 г., а в края те ще бъдат произведени в лейтенанти”, коментира началникът на НВУ ген. Пламен Богданов, като уточни, че план-приемът е за 28 души.„Отчитаме добра кампания по приема. За пореден път се убеждаваме, че когато се работи усилено и се посещават много населени места и училища, това дава много добри резултати”, каза още началникът на Военния университет. 42-а курсанти влизат на 10 август във ВВМУ „Н. Й. Вапцаров“ във Варна. 21 от тях са във военните специалности за нуждите на Военноморските сили а другите 21 са за обучение на военни лекари. Това съобщи шефът на Военноморското училище флотен адмирал, професор, доктор на военните науки Боян Медникаров.Веднага курсантите ще започнат началната си военна подготовка, която ще продължи до 21 септември, когато ще е клетвата им. При цивилния прием квотата от 500 места за гражданските специалности е изпълнена на 12 юли. Допълнително са приети още 60 студенти по съвместен проект с Военно-транспортното училище за специалността „Корабоплаване“, каза още адмирал Медникаров.Няколко са сред най-желаните специалности, като за някои от тях са се конкурирали по 6 кандидати за 1 място. Сред тях са „Корабоводене“, „Корабни машини и механизми“, „Мениджмънт на водния транспорт“, „Морска логистика“, „Информационни и компютърни технологии“.Тази година са приети и 39 анголски студенти, които ще се обучават за нуждите на техния риболов. Други 110 студенти се очакват още от Гърция и Турция. Общо във ВВМУ„Н. Й. Вапцаров“ във Варна се обучават чуждестранни студенти от 14 националности.", "date": "2018.08.10", "title": "Само 206 се записаха да учат за военни"}
{"url": "https://www.novinite.bg/articles/162892/Vav-vrazka-s-visokite-temperaturi-Stolichnata-obshtina-shte-prodalji-da-razdava-mineralna-voda-na-9-i-10-avgust", "text": "Пунктовете за раздаване отново ще бъдат три: пред пилоните на Националния дворец на културата, на площадното пространство при храма „Св. Неделя”, както и на Орлов мост – при езерото „Ариана” – в близост до автобусната спирка.  Водата e осигурена като дарение от „Девин” АД и ще бъде раздавана от служители на общината до изчерпване на количествата.", "date": "2018.08.10", "title": "Във връзка с високите температури Столичната община ще продължи да раздава минерална вода на 9 и 10 август"}
{"url": "https://www.novinite.bg/articles/162903/Ucheni-Prirodnite-kataklizmi-vse-po-chesti", "text": "Знанието за климатичните промени ще ни помогне по-добре да се подготвим.Аномални горещини в Германия, пожари в Швеция и останалите скандинавски държави, отровни водорасли, размножаващи се в необичайно топлото през тази година Балтийско море – лятото на 2018 г. е рекордно горещо не само в Европа, но и в много други региони по света.Тази унищожителна промяна на климата е следствие от глобалното затопляне, смятат учените от международната организация World Weather Attribution (WWA). Те са проучили влиянието на глобалното затопляне върху регионалните климатични явление, имащи място това лято, и стигнали до извода, че последните природни явления в Европа са резултат от климатичните промени в световен мащаб.За основата на своя анализ учените от WWA са взели последните данни и данните от историята на метеорологичните наблюдение от 6 метеорологични станции, намиращи се основно в Северна Европа – Финландия, Дания, Ирландия, Холандия, Норвегия и Швеция. Тези станции са избрани по практични съображение, защото те са събирали информация без прекъсване от началото на 19 век и тя е била цифровизирана. Учените са използвали метеорологичните данни в два модела, които са позволили да се изучат климатичните промени. В първия модел климатът е изследван с оглед на условията, в които живеем днес, във втория - без да се отчита човешкото въздействие върху околната среда. След това учените са сравнили резултатите, получени от тези два модела.Въз основа на данните от метеорологичната станция в Копенхаген учените са установили, че в първия модел аномалната жега, такава каквато се е случила в Европа това лято, ще се повтаря един път на 7 години. Във втория модел, т.е. без въздействието на човешкия фактор – един път на 35 години.„Следователно, можем да твърдим, че глобалните климатични промени увеличават вероятността от аномални жеги десетки пъти“, заяви Фридерике Ото, метеоролог от Института за климатични промени в Оксфордския университет. Анализът на данните от всичките шест метеорологични станции е установил също така, че заради глобалното затопляне вероятността от продължително горещо време, което Европа преживя през това лято, се е увеличила два пъти.Промяната на климата е доста абстрактно явление, базиращо се на абстрактни цифри. Един от най-важните показатели за това, че има такава промяна, е повишаването на средната глобалната температура. Но хората обаче могат да почувстват повишаването на средната глобална температура не директно, а само опосредствено – под формата на силни дъждове, аномални горещини, урагани или суши. „По тази причина е много важно да се намерят и докажат тези конкретни примери на последици от климатичните промени. Знанието за това как се променя климата, ще ни помогне по-добре да се подготвим“, заяви Робер Вато, учен метеоролог от френската Лаборатория по екология и климата.След горещото лято на 2003 г., когато само във Франция от високите температури са умрели 15 000 души, френското правителство разработи план за действие в случай на продължителни периоди на жеги, за да се сведат до минимум свързаните с това рискове за здравето. Но експертите се страхуват, че тези планове вече са остарели.„Тези планове се основават на данните за екстремни климатични явления, такива като горещини или проливни дъждове, които вече познаваме. Проблемът е в това, че климатът днес вече се различава от това, което беше в близкото минало, а в бъдеще промените ще бъдат още по-екстремални“, заяви Робер Вато. В някои страни политиците вече са осъзнали мащабите на проблема. Така, във Великобритания, където температурите на въздуха това лято също достигнаха 30 градуса и повече, депутатите призоваха правителството да разработи план за защита на населението и най-вече на възрастните хора, в случай на продължителни жеги. Те се страхуват, че към 2050 г. смъртността от горещото време може да нарасне три пъти.За съжаление, да, констатират учените. „Аномалните климатични явления ще станат по-чести и по-интензивни. Вече е известно, че периодите на изключително горещи лета, като, например, лятото на 2003 в Европа, ще се повтарят през година, дори, ако успеем да задържим темповете на глобалното затопляне в границите от 2 градуса“, заяви Ендрю Кинг, учен метеоролог от Мелбърнския университет.През 2015 г. страните-членки на ООН приеха Парижкото споразумение за климата, САЩ по-късно излязоха от него. Главната цел на документа е да не се допуска увеличаване на средната глобална температура повече от 1,5-2 градуса по Целзий.Проблемът е, че в момента отсъстват действащи мерки, способни в глобален мащаб да помогнат за постигането на този резултат, заявяват учените. Те също така предупреждават, че природните катаклизми ще стават все по-чести, а времето – все по-непредсказуемо. Периодите на суши ще се сменят от периоди на продължителни дъждове и наводнения, в един и същи регион ще се наблюдават различни климатични явления. Всичко това прави точните и дългосрочни прогнози практически невъзможни, което на свой ред няма да ни позволи да се подготвим добре за новите катаклизми, предупреждават учените. ", "date": "2018.08.10", "title": "Учени: Природните катаклизми - все по-чести"}
{"url": "https://www.novinite.bg/articles/162904/Lyatna-chitalnya-Zeleni-biblioteki-v-Sofiya", "text": "През лятото на 2018 г. Столичната библиотека организира за четвърти пореден път летни читални в няколко парка на София. Може да ни посетите, да прочетете хубава книга сред природата, да станете наш читател, да се срещнете с писатели, поети и музиканти. Малките любители на книгата могат да оцветяват занимателни книжки.Заповядайте  на:", "date": "2018.08.10", "title": "Лятна читалня „Зелени библиотеки“ в София"}
{"url": "https://www.novinite.bg/articles/162890/Krastovishteto-pri-Rektorata-shte-e-zatvoreno-v-sabota-i-nedelya", "text": "В събота, в 00.00 часа, се затваря за движение кръстовището на бул. \"Васил Левски\" и \"Цар Освободител\".За два дни, на 11 и 12 август, строителите трябва цялостно да фрезоват пътната настилка, да асфалтират и маркират кръстовището при Ректората.По време на ремонта тролейбусите и автобусите ще се движат по бул. \"Евлоги и Христо Георгиеви\" и по ул. \"Гурко\", обясни зам.-кметът по транспорта на София Евгени Крусев.През уикенда се очаква движението на трамвай номер 7 да бъде възстановено. В момента по трасето се извършват последните довършителни работи.От понеделник (13 август) започва ремонт и по бул. \"Арсеналски\". На мястото на реконструкцията движението няма да бъде спирано.Общо около 25 обекта се ремонтират в момента на територията на Столичната община. До края на седмицата се очаква да бъде завършено и тролейбусното трасе в кв. \"Младост\" и линия номер 5 да бъде удължена до \"Младост 2\", съобщи БНР.", "date": "2018.08.10", "title": "Кръстовището при Ректората ще е затворено в събота и неделя"}
{"url": "https://www.novinite.bg/articles/162906/Risk-ot-pojari-zaradi-toploto-vreme-u-nas", "text": "Заради високите температури у нас части от страната са в риск от пожари.Почвата и растителността са най-сухи в централната част на Дунавската равнина, в Югоизточна България и Кресненското дефиле.Индексът за пожароопасност за тези райони е оранжев – т.е. възможни са „силни пожари с въвличане на дървесните корони”.", "date": "2018.08.10", "title": "Риск от пожари заради топлото време у нас"}
{"url": "https://www.novinite.bg/articles/162893/Den-na-otvorenite-vrati-v-Narodnoto-sabranie-na-12-avgust", "text": "В деня на отворените врати в Народното събрание от 10 до 16 часа посетителите могат да видят оригинала на конституцията, приета от Седмото велико народно събрание на 12 юли 1991 г., както и фотоизложба със знакови моменти от гласуването на основния закон.", "date": "2018.08.10", "title": "Ден на отворените врати в Народното събрание на 12 август"}
{"url": "https://www.novinite.bg/articles/162909/Kak-se-izchislyava-razmerat-na-vtorata-pensiya", "text": "„Всеки, който се осигурява допълнително, при пенсиониране ще получи най-малко толкова, колкото са внесените осигурителни вноски на негово име”, обясни пред Nova, Даниела Петкова от Асоциацията на дружествата за допълнително пенсионно осигуряване.Удръжките от заплатата по втория пенсионен фонд са в размер на 5%. Сумата, която реално ще получаваме при пенсиониране, зависи от размера на заплатата ни през всеки месец, както и от това колко години трудов стаж имаме, допълни Петкова.Държавата ще задължава частните фондове да гарантират, че ще получаваме минимум това, което вече сме внесли като спестяване за старини, ако сумата по някаква причина се окаже по-малка.„Таксите на дружествата са нулеви за целия период от време. А от начина, по който са управлявани парите ни, зависи колко повече от брутните вноски ще имаме в партидата си”, поясни Петкова.", "date": "2018.08.10", "title": "Kак се изчислява размерът на втората пенсия"}
{"url": "https://www.novinite.bg/articles/162885/Zabranyavat-opavaneto-na-palatki-i-havlii-varhu-dyuni", "text": "Нова забрана за опъване на палатки и поставяне на хавлии и чадъри върху дюни по Черноморието предвижда проект за промени в Закона за устройството на Черноморското крайбрежие. Тримата ресорни министри - на туризма Николина Ангелкова, на екологията - Нено Димов и вицепремиерът Валери Симеонов, обявиха, че основен проблем за крайбрежието и това лято ще останат къмпингуващите. Христина Генова от РИОСВ-Варна обясни, че към момента дюните са отразени в кадастралните карти, но не са обозначени.„Законодателят трябва да реши кой да ги обозначава, но те са характерни образувания и се различават”, обясни Генова.Тя каза още, че предстои проверка на фургон, превърнат в търговски обект, на дюните в Шкорпиловци.", "date": "2018.08.10", "title": "Забраняват опъването на палатки и хавлии върху дюни"}
{"url": "https://www.novinite.bg/articles/162889/Firma-na-40-dni-i-s-500-lv-kapital-pecheli-porachkata-za-vaksinata-sreshtu-chuma", "text": "Фирма на 40 дни с капитал от 500 лева печели обществена поръчка за доставка на \"диагностични ветеринарномедицински средства за чума. Поръчката е за повече от 330 000 лева, съобщи Дарик.Проблемът с чумата по дребни животни в Странджа възникна преди повече от месец. От БАБХ наредиха унищожаването на няколко стада заради съмнения за зараза. Собствениците на стадата вдигнаха протести, тъй като според тях пробите са манипулирани.Регистрираната на 14-ия етаж в столичния квартал \"Сухата река\" \"Глобул вижън 2018\" е избрана от агенцията по храните да изпълни поръчка за ваксини за животни.Тя се оказва единственото дружество, което отговаря на условията на обществената поръчка, обявена от Българската агенция по безопасност на храните (БАБХ) на 7 август за доставка на \"диагностични ветеринарномедицински средства за чума по дребните преживни животни\".Собственик на компанията е Никола Явахчов. По информация на Нова телевизия той е 28-годишен, а дейността й е свързана с компютри, поддръжката им и програмиране, както и с всички дейности, \"незабранени от закона\".В съобщение до медиите от БАХБ посочват, че на 2 юли 2018 г. Националният диагностичен научноизследователски ветеринарномедицински институт е закупил неголямо количество китове за диагностика от \"Лабор Диагностик\" - дружество, регистрирано по Закона за задълженията и договорите, което е имало договор за доставка само на два вида от необходимите препарати за диагностика.Самото дружество не е било вписано в регистъра на института. При появата на болестта БАБХ не е разполагала с никакви диагностикуми за изследване на болестта, затова се е наложило спешно възлагане на обществена поръчка за доставка. В същото време лабораториите на агенцията са работили отчасти и с диагностикуми, дарени от Европейската комисия, но в малки количества.На въпроса защо точно тези препарати е трябвало да се доставят, от БАБХ посочват, че това са единствените китове за диагностика на чума по дребните преживни животни, които са регистрирани в България. Регистърът е публичен и е достъпен на интернет страницата на Националния диагностичен научноизследователски ветеринарномедицински институт. Съгласно Закона за ветеринарномедицинската дейност в България може да се използват само регистрирани препарати.Преди обявяване на поръчката \"Глобул вижън 2018\" ЕООД е представила пълномощно от 1 август 2018 г. да регистрира и продава продуктите, предмет на поръчката от IDvet Genetics, Франция, подписано от Филип Поркюе - главен изпълнителен директор. Именно поради това и БАБХ ги кани за участие в процедурата. Към тази дата няма друга фирма, която да е представила пълномощно за трите кита от този производител.По отношение на въпросите кога е създадена фирмата, те трябва да бъдат отправени към нейните представители, посочват от БАБХ. При извършена проверка в Търговския регистър агенцията е установила, че фирмата включва в предмета си на дейност \"всички дейности и услуги, незабранени от закона\". Основният мотив е, че \"Глобул вижън 2018\" ЕООД фигурира в българския регистър и има пълномощно от производителя да продава тези продукти, посочват още от БАБХ.", "date": "2018.08.10", "title": "Фирма на 40 дни и с 500 лв. капитал печели поръчката за ваксината срещу чума"}
{"url": "https://www.novinite.bg/articles/162898/Prodaljava-borbata-s-pojarite-v-Portugaliya", "text": "От седмица пожарникарите в Португалия се опитват да овладеят пожарите в южната част на страната. Огънят вече е обхванал периметър от 100 километра в туристическия район Алгарве. Паника и страх обземат жителите на южния португалски град Силвеш, след като огънят се приближава опасно близо. Пожарите лумнаха след екстремните горещини, последвали сравнително хладното лято. Даниела, жителка на град Силвеш: Настъпи паника. Можете да видите какво е тук и как се чувстваме. Много пожарникари не се хранят и не спят. Трудно е, много е тежко! Неизбежно се връщат спомените от миналата година, когато огнената стихия отне живота на 114 души. Сега обаче властите взимат превантивни мерки и евакуират селища, благодарение на което към момента няма пострадали хора. Мануела, жителка на град Силвеш: Въпрос е на секунди, на минути... Не знам откъде дойде огънят, но пламъците ни връхлетяха. Всичко беше горещо, но не изгоряхме. Пожарите в южната част на обичания от туристите район Алгарве излязоха извън контрол в първите дни на август. Вятърът, който на моменти достига до 50 километра в час, допълнително усложнява гасенето.  ", "date": "2018.08.10", "title": "Продължава борбата с пожарите в Португалия"}
{"url": "https://www.novinite.bg/articles/162883/Dneven-horoskop-za-petak", "text": "Странното поведение на някой около вас може да създаде някои пречки през днешния ден и ще трябва да измислите творчески начини да се справите с тези пречки. Ако помислите малко повече, ще ви дойдат много идеи. Днес вашият най-голям източник на вдъхновение ще бъдат хората, с които ще се сблъсквате. Днес всичко ще бъде много вдъхновяващо за вас. Ще се чувствате невероятно и ще бъдете благодарни за хората, които имате в живота си. Днес абсолютно всичко и всички ще ви дразнят страшно много. Не се колебайте да се затворите в черупката си и да изчакате този период да премине. Той няма да продължи дълго, но е добре да не разваляте отношенията си с хората. Вижте повече на: ", "date": "2018.08.10", "title": "Дневен хороскоп за петък"}
{"url": "https://www.novinite.bg/articles/162896/Lyuboven-triagalnik-s-majka-i-dashterya-izdanil-bandata-na-Mito-Ochite", "text": "Публикувано във факти.бг: Любовен триъгълник е издънил престъпната схема на Димитър Желязкова – Очите и бандата му. Това стана ясно в апелативния спецсъд. Скандал между един от основните играчи в структурата Иван Пишиев и бившата му приятелка Радина Мъглова провокирал 32-годишната жена да даде показания срещу групата, пише в. Телеграф. „Аз съм живяла с Иван Пишиев. Всички се страхуваха от Иван, той не можеше да овладее гнева си. Аз имам подадена жалба срещу него, той ме биеше, той ме тормозеше”, призна преди време Радина Мъглова. Според адвоката на Пишиев Емил Милев, който е бивш прокурор, клиентът му е имал връзка с Мъглова и майка й Румяна Черкезова, докато работел като погребален агент при тях. След като развалили отношенията си, двете жени решили да си отмъстят и дали показания срещу него, натопявайки бандата на Очите, че е свързана с палежите на погребални бюра и катафалки. Според прокуратурата Пишиев е изпълнител, а ръководител е Йордан Въчев – Ларша. Адвокатът му Димитър Марковски пък изтъкна, че Ларша е висшист и не би се занимавал с престъпна дейност. По време на заседанието стана ясно още, че по разпореждане на Димитър Желязков - Митьо Очите човек от бандата му запалил игрална зала в Слънчев бряг, като за изпълнението на задачата си Карен Ованесян получил 250 лева. Вчера спецсъдът потвърди задържането на петима от хората на несебърския бос. Иван Пишиев, Радослав Николов-Рачо, Иван Найденов, Йордан Въчев-Ларжа и Венцислав Христов - Лавацата обжалваха задържането си пред магистратите. Петимата са обвинени, че са част от бандата за изнудване, рекет и палежи на Очите. Ованесян разказал пред разследващите, че човек на име Юмер му дал парите и туба бензин и му казал: \"Отивай и си върши работата!\". Основната задача на бандата на Очите била да завземе и всички погребални агенции в града. Адвокатите на обвинените заявиха, че показанията на свидетелите звучат като художествена измислица. Повечето от разпитаните говорели за събития от 2000-2002 г. Рачо е отговарял за вендинг автоматите в Бургаско. Той събирал такса \"спокойствие\" от собственици на подобни машини. Лавацата имал връзки с улични дилъри, на които продавал амфетамини. Парите от дрогата отчитал на Очите, прие съдът. Йордан Въчев се водил като лейтенант на Очите и ако станело така, че несебърският бос влезе в затвора, Въчев щял да заеме мястото му в бандата. За петия - Иван Найденов, съдът не намери доказателства за участие в групата на Очите, но откри данни, че той е подпалил казино в Слънчев бряг.", "date": "2018.08.10", "title": "Любовен триъгълник с майка и дъщеря издънил бандата на Митьо Очите"}
{"url": "https://www.novinite.bg/articles/162905/Risk-ot-pojari-zaradi-toploto-vreme-u-nas", "text": "Заради високите температури у нас части от страната са в риск от пожари.Почвата и растителността са най-сухи в централната част на Дунавската равнина, в Югоизточна България и Кресненското дефиле.Индексът за пожароопасност за тези райони е оранжев – т.е. възможни са „силни пожари с въвличане на дървесните корони”.", "date": "2018.08.10", "title": "Риск от пожари заради топлото време у нас"}
{"url": "https://www.novinite.bg/articles/162907/Akciite-na-Patna-policiya-po-Chernomorieto-shte-prodaljat-do-kraya-na-lyatoto", "text": "Отнети са шофьорските книжки на петима водачи и са свалени регистрационните табели на три моторни превозни средства по време на специализирана операция на МВР късно снощи на територията на южното Черноморие, съобщиха от Областна дирекция на МВР-Бургас. Операцията е била за установяване на водачи, шофиращи след употреба на алкохол или наркотични вещества или други, нарушаващи Закона за движението по пътищата и е обхванала морските районни полицейски управления в Общините Созопол, Приморско и Царево. Проверени са 239 автомобила. Установени са три случая на шофиране след употреба на алкохол с концентрация до 1,2 промила и два случая, в които алкохолът е бил над 1,2 промила. Трийсет водачи са санкционирани с актове заради нарушения. Образувани са шест бързи полицейски производства за шофиране след употреба на наркотични вещества. Междувременно в хода на операцията по линия на пътната безопасност, МВР служителите са заловили и сводник от Приморско, предлагал 18-годишно момиче за платена любов.  Снощи МВР-Бургас даде старт на мащабна акция срещу рисковите шофьори. „Полицията проверява за всякакви нарушения - неизправни автомобили, липса на документи и застраховка Гражданска отговорност, неправилно спиране и паркиране, непоставени предпазни колани”, подчерта началникът на сектор „Охранителна полиция” комисар Неделчо Рачев. Главен инспектор Росен Рапчев от \"Пътна полиция\" акциите по пътищата ще продължат през целия летен сезон и всеки ден ще имат различен фокус. Униформените проверяват за неизрядни шофьорски книжки, преглед на автомобила, както и бърза проверка в базата данни на КАТ за крадени коли, както и за лица, обявени за общодържавно издирване.", "date": "2018.08.10", "title": "Акциите на Пътна полиция по Черноморието ще продължат до края на лятото"}
{"url": "https://www.novinite.bg/articles/162887/MVR-vklyuchva-vertolet-v-kontrola-po-patishtata-kam-moreto", "text": "МВР включва вертолет в контрола по пътищата към морето, съобщи Росен Рапчев от \"Пътна полиция\". Новата мярка, в която участва машината на граничната полиция, ще бъде приложена днес. Вертолетът ще кръжи около пътищата към морето. Също така, по-лесно ще бъде отбивано движението, ако има катастрофа. Агресивните водачи и тези, които не спазват дистанция или карат с висока скорост, са под особено наблюдение, ще се проверява, каза Рапчев. Ще има и скрити полицаи, които ще са в цивилни коли. Те няма да спират, а само ще подават информация на колегите си в патрулките за нарушители. За пътуващите чужденци през страната МВР е предприело мерки, като им раздава листовки на границата. В тях има информация за правилата за движение по пътищата у нас. МВР пътища вертолет мерки", "date": "2018.08.10", "title": "МВР включва вертолет в контрола по пътищата към морето"}
{"url": "https://www.novinite.bg/articles/162925/Ruse-Izvadiha-28-kapsuli-s-droga-ot-tyaloto-na-obvinen", "text": "Чрез медицинска намеса в болнично заведение в Русе от тялото на обвинен са извадени двадесет и осем капсули, всяка от по 15 грама кокаин. Изваденият наркотик е с високо качество.Медицинската намеса е след като спецпрокуратурата е повдигнала обвинения на петима за участие в организирана престъпна група за разпространение и трафик на наркотици, съобщиха от прокуратурата.Обвинени са четирима мъже и една жена за ръководство и участие в престъпната група, както и за вторични престъпления - за наркотичните вещества и за пренасянето им през граница.Един от обвинените е с постоянна мярка \"Задържане под стража\", взета от Специализирания наказателен съд, две от лицата са с мерки за неотклонение \"Гаранция в пари\" и две са с \"Подписка\". Те са задържани на 6 август т.г. при специализирана операция на територията на област Русе и област Варна.Направени са тринадесет претърсвания и изземвания на различни адреси. Иззети са около 20 хиляди лева и валута, електронни везни, както и кокаин около 700 г, сочат от прокуратурата.Разследването продължава. Извършват се разпити и други следствени действия.", "date": "2018.08.10", "title": "Русе: Извадиха 28 капсули с дрога от тялото на обвинен"}
{"url": "https://www.novinite.bg/articles/162894/Nova-Zelandiya-obyavi-vojna-na-najlona", "text": "Нова Зеландия обяви, че догодина ще въведе постепенна забрана за найлоновите торбички за еднократна употреба, предаде AFP.Стотици милиони пликчета се използват всяка година, заяви министър-председателят Джасинда Ардърн и напомни за катастрофалните последици за околната среда и най-вече върху морските видове.\"Трябва да бъдем много по-находчиви в справянето с боклуците и това е едно добро начало\", добави тя.\"Започваме постепенно изваждане от употреба на найлоновите торбички, за да се грижим по-добре за нашата околна среда, да запазим репутацията на Нова Зеландия на чиста и зелена страна\", добави тя.", "date": "2018.08.10", "title": "Нова Зеландия обяви война на найлона"}
{"url": "https://www.novinite.bg/articles/162908/Izzeha-nad-75-kg-kanabis-pri-specakciya-v-Blagoevgradsko", "text": "Полицейска операция за противодействие на производството, съхранението и разпространението на наркотични вещества е проведена вчера на територията на Благоевградска област. В хода й са проверени два имота и лек автомобил, иззети са над 75 кг канабис. Криминалисти от ОДМВР – Благоевград, техни колеги от РУ – Петрич и служители на ТСБОП проверили имот в с. Митино, общ. Петрич, стопанисван от 57-годишен мъж от селото. Там били открити 25 растения, реагиращи положително на канабис, с общо тегло около 76,600 килограма. Служители на РУ-Сандански проверили къща и прилежащо към нея дворно място в с. Плоски, обитавани от 49-годишен местен жител. Там служителите на реда открили 5 тревисти растения с общо тегло около 0,781 килограма и около 110 грама суха тревиста маса. При полевия наркотест са реагирали положително на канабис. Полицейски служители на Първо РУ в Благоевград спрели за проверка лек автомобил \"Пежо\", управляван от 33-годишен мъж от града. Установено било, че той шофира след употреба на наркотични вещества. Тримата мъже са задържани с полицейска мярка до 24 часа. По два от случаите са образувани досъдебни производства, а в един – бързо производство. Работата продължава под наблюдението на прокуратурата.", "date": "2018.08.10", "title": "Иззеха над 75 кг канабис при спецакция в Благоевградско"}
{"url": "https://www.novinite.bg/articles/162911/Kitaj-prizovava-grajdanite-si-da-imat-poveche-ot-edno-dete", "text": "Китай се отказа от дългогодишната си политика за ограничаване на нарастването на населението. Тя се оказа бомба със закъснител, която застрашава демографията на страната, съобщава Си Ен Ен.Политиката за едно дете се изпълняваше до 2015 г., когато тя бе смекчена, за да позволи на някои двойки да имат по две деца. Тогава Пекин промени закона, защото жените бяха обект на принудителни аборти, тежки глоби и изгонване при опит да имат второ бебе.Промяната на закона не е била ефективна, тъй като при средната класа в Китай раждаемостта е по-ниска. Икономическият натиск оказва силно влияние върху политиката.Китайският трудов пазар се свива, защото много млади хора издържат родителите, бабите и дядовците си, а Китай е страна, в която все още липсват социални услуги за възрастни хора.В градовете разходите за отглеждане на дете растат. Поради тази причина много млади семейства не желаят да имат деца.През 2017 г. раждаемостта в страната е била 1,6 деца на жена, което е значително по-малко от необходимото за запазване устойчивостта на населението.Мнозина обаче се опасяват, че отмяната на политиката за едно дете в семейство ще се отрази отрицателно на жените. Въпреки трудовите закони и регламенти, забраняващи дискриминацията по полов признак при наемане на работа, жените са изправени пред значителни трудности при кандидатстване за определен пост.", "date": "2018.08.10", "title": "Китай призовава гражданите си да имат повече от едно дете"}
{"url": "https://www.novinite.bg/articles/162913/Zaev-Nima-cyala-Evropa-ne-vidya-kak-Balgariya-pomaga-na-Makedoniya-da-se-dobliji-do-ES", "text": "Виждам, че в приятелска България започна открит обществен дебат и дори се повдига въпросът дали ние, двете страни и двата народа, изграждаме искрено приятелство и сътрудничество, написа във Facebook македонският премиер Зоран Заев.Той отправи призив към всички, дори и към критиците в Македония и България, да не се двоумят дали приятелството и сътрудничеството са искрени.„Повече от една година празнуваме общи части от историята между двата народа, няколко пъти заедно отбелязваме историческите събития.“ Заев подчертава, че е първият македонски премиер, който се е поклонил в България пред паметника на Гоце Делчев по време на съвместното честване на празника. Преди това моят приятел, господин Борисов, беше първият български премиер, който се поклони пред гроба на Гоце Делчев в Македония при съвместното отбелязване на празника. Заедно двамата премиери се поклонихме пред паметника на цар Самуил в София. Заедно в Рим, във Ватикана тази година отпразнувахме Светите братя Кирил и Методий, общите славянски просветители“, пише Заев.Обръщайки се към българите като към „скъпи приятели и братя“, македонският премиер казва още: “Понякога може би ние, политиците, не сме достатъчно внимателни, понякога правим и грешки, но ви уверявам, че това е само по невнимание, защото искрено желаем сътрудничество и приятелство, както го подписахме в договора за добросъседство и приятелство“.Отбелязвайки това, което българската страна е направила за Македония за излизането ѝ от изолацията по отношение на евроатлантическите си стремежи, Заев допълва: “Можем ли да се правим на слепи и глухи, когато виждаме и чуваме всичко, което България е направила и е успяла да помогне на Македония да получи поканата за членство в НАТО? Нима цяла Европа не видя как България помага на Македония и Западните Балкани да се доближат до Европейския съюз?Никога няма да забравим това приятелство, което е доказано с дела. Ние сме благодарни и много уважаваме това. Затова заедно ще празнуваме и честваме миналото си и на основите на това минало ще продължим да изграждаме нашето общо бъдеще. Заедно ще бъдем едно семейство в съюз с съюзниците от Европейския съюз и НАТО.“Реакцията на Заев е във връзка с отправените вчера атаки от страна на лидера на БСП Корнелия Нинова заради неговото изявление за Илинденското въстание. В тази връзка премиерът Бойко Борисов каза: „Историците могат да обяснят как е възникнало, къде се е провело. Отговорихме добре в лицето на вицепремиера Захариева.“ Той припомни, че Зоран Заев е бил миналия четвъртък в Благоевград, където заедно „чествахме Илинденско-Преображенското въстание, поднесохме венци, какво повече искате?“.Според българския премиер всеки трябва да си мери приказките и трябва да бъде по-обран. Когато дойде време България да изкаже своето становище за присъединяване на Македония към ЕС, ще си спомним тези думи и ще вземе своето решение, каза Борисов.", "date": "2018.08.10", "title": "Заев: Нима цяла Европа не видя как България помага на Македония да се доближи до ЕС?"}
{"url": "https://www.novinite.bg/articles/162886/Mashtabna-policejska-akciya-sreshtu-piyani-vodachi-po-Yujnoto-Chernomorie", "text": "Мащабна полицейска акция започна тази нощ на територията на Бургаска област след жестокия инцидент в Китен с прегазените от пиян и дрогиран шофьор 6 деца. 12 мобилни екипа на КАТ и Охранителна полиция проверяваха водачите за алкохол и наркотици. След старта на операцията само за час полицаите задържаха няколко нарушители, между тях и сутеньори с наркотици. В полицейското управление в Приморско попадна и друг шофьор. Дрегерът при него отчете 1,36 промила алкохол. Той твърдеше, че пробата е манипулирана. Томаш Томов: Аз на практика не пия алкохол от 5 години и не съм пил, не ми излизаха пробите, но в момента просто се манипулираха. Полицията проверяваше и за шофьори без книжки, крадени коли или лица, обявени за общодържавно издирване. Когато дрегера отчете употреба на алкохол или наркотик, полицаите задължително правят щателен преглед на автомобила и често се натъкват на дози с наркотик. ком. Неделчо Рачев- нач. сектор „Охранителна полиция\"ОДМВР-Бургас: Водачът ще бъде задържан за 24 часа и по случая ще бъде образувано бързо полицейско производство. Полицейските екипи проверяваха през цялата нощ при Царево, Китен, Приморско, Созопол и Бургас. Общо 250 автомобила бяха спрени за проверка, а след тестването с дрегер за алкохол и наркотици са образувани бързи полицейски производства срещу 10 нарушители. Активните проверки ще продължат до края на летния туристически сезон.", "date": "2018.08.10", "title": "Мащабна полицейска акция срещу пияни водачи по Южното Черноморие"}
{"url": "https://www.novinite.bg/articles/162877/Dnes-vremeto-nad-stranata-otnovo-shte-bade-slanchevo", "text": "Днес времето над страната отново ще бъде слънчево. Ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°. Над планините ще бъде предимно слънчево, през деня с временни увеличения на облачността. Ще духа до умерен вятър от изток-североизток. Максималната температура на височина 1200 метра ще е около 23°, на 2000 метра – около 15°.Над Черноморието също ще бъде слънчево. Ще духа до умерен североизточен вятър. Максималните температури на въздуха ще са: 28-30°. Температурата на морската вода е 27-28°. Вълнението на морето ще бъде 2-3 бала.", "date": "2018.08.10", "title": "Днес времето над страната отново ще бъде слънчево"}
{"url": "https://www.novinite.bg/articles/162878/Evgeni-Krusev-shte-proveri-izgrajdaneto-na-novo-trolejbusno-trase-v-jkMladost", "text": "Заместник-кметът на София по направление транспорт Евгени Крусев ще провери изграждането на ново тролейбусно трасе в ж.к.“Младост“. Тролейбусното трасе е изградено от бул.”Андрей Сахаров” до ж.к. “Младост” 2. Предстои въвеждането му в експлоатация. Проверката ще бъде в ж.к.“Младост“ 2 на ул.”Св.Киприян” до обръщателното ухо на автобус 306.", "date": "2018.08.10", "title": "Евгени Крусев ще провери изграждането на ново тролейбусно трасе в ж.к.“Младост“"}
{"url": "https://www.novinite.bg/articles/162912/Povdignaha-obvinenie-na-predpolagaemiya-ubiec-ot-Lyaskovec", "text": "Окръжна прокуратура във Велико Търново е повдигнала обвинение и е задържала за 72 часа предполагаем извършител на убийство в Лясковец, съобщиха от пресцентъра на институцията. Задържаният е привлечен в качеството на обвиняем за това, че на 8 август тази година в Лясковец умишлено е умъртвил друг мъж, като убийството е извършено по особено мъчителен начин за жертвата и с особена жестокост. Предвиденото наказание за подобно престъпление е лишаване от свобода от 15 до 20 години, доживотен затвор или доживотен затвор без замяна. Разследването по случая продължава под ръководството на Окръжната прокуратура във Велико Търново.", "date": "2018.08.10", "title": "Повдигнаха обвинение на предполагаемия убиец от Лясковец"}
{"url": "https://www.novinite.bg/articles/162881/Balgarsko-horo-posreshta-patnicite-na-Letishte-Sofiya", "text": "Традиционно българско хоро посреща пътниците, кацащи на Летище София.Фолклорният флашмоб с участието на танцов ансамбъл се провежда за пета поредна година. Неговата цел е символично да посрещне българите, които живеят в чужбина и да ги прикани да изберат професионална реализация в родината.Сънародниците ни, както и чужденците, идващи у нас, ще имат възможност да се включат в инициативата и да изиграят българско хоро под звуците на фолклорна музика.", "date": "2018.08.10", "title": "Българско хоро посреща пътниците на Летище София"}
{"url": "https://www.novinite.bg/articles/162884/Rajanear-otmenya-poleti-ot-i-do-Sofiya", "text": "Четири полета от и до София на нискотарифната авиокомпания „Райънеър\" няма да бъдат изпълнени в петък. Става дума за полетите от Брюксел  и Берлин до българската столица, както и тези от София до двете чуждестранни летища.Причината - стачка на пилотите, които искат по-добри заплати и условия на труд.Заради протеста им ще бъдат отменени и десетки полети, а засегнатите пътници са хиляди.", "date": "2018.08.10", "title": "„Райънеър” отменя полети от и до София"}
{"url": "https://www.novinite.bg/articles/162879/Zakrivat-avtobusna-liniya--93", "text": "Автобусна линия № 98 – се разделя на два маршрута:  автобусна линия № 98: от Кметство Железница по маршрута до кръстовище бул. “Симеоновско шосе”/ул. “Симеоновска”, надясно по бул. “Симеоновско шосе” по маршрута на автобусна линия № 67 до Околовръстен път, наляво по Околовръстен път до бул. “Черни връх” и надясно по бул. “Черни връх” по маршрута до Зоопарка двупосочно; Разкрива се временна спирка на Околовръстен път в посока Зоопарка преди пешеходната пътека на кръговото кръстовище с бул. “Черни връх”.  автобусна линия № 98-А с маршрут: от крайната станция на автобусна линия № 67 (спирка с код 0899 “Кв. Симеоново”) по бул. “Симеоновско шосе”, надясно по ул. “Симеоновска” и ул. “Захари Зограф” по маршрута на автобусна линия № 98 до кръстовището с ул. “Панайот Пипков”, където автобусите ще извършват обратен завой. Разкрива се временна крайна и начална спирка на ул. “Панайот Пипков” веднага след десния завой от ул. “Захари Зограф”. Въвежда се забрана за престой и паркиране на площадчето с оглед осигуряване на безопасно извършване на маневрата обратен завой.", "date": "2018.08.10", "title": "Закриват автобусна линия № 93"}
{"url": "https://www.novinite.bg/articles/162914/Shumenka-nameri-i-predade-chanta-s-pari-i-dokumenti", "text": "25-годишна шуменка намери чанта с пари и лични документи и я предаде в полицията, предаде БНР.На 9 август преди обяд Дана Богданова се движила по улица „Изворна“ в шуменския квартал „Дивдядово“. Жената забелязала зелена дамска чанта върху тротоара. След като не видяла никой наоколо, проверила и разбрала, че в чантата има лични документи и парична сума.„Предала я в полицията“Нито за секунда не съм си и помисляла да задържа парите за себе си.  Представяте ли си тези 160 лева да са единствените средства на някой до края на месеца?“ обяснила пред полицейския служител 25-годишната шуменка. В чантата имало лични документи на майка и дъщеря, 160 лева, рецептурна книжка и дебитна карта. Двете жени са издирени и поканени в полицията да им бъде върната загубената вещ. Оказало се, че живеят в трудности, и за тях парите били жизнено важни до следващата пенсия на 63-годишната жена.", "date": "2018.08.10", "title": "Шуменка намери и предаде чанта с пари и документи"}
{"url": "https://www.novinite.bg/articles/162916/Ariana-Radler-00-razvedri-lyatoto-s-nagradi-za-ceniteli", "text": "Нови книги, вкусна торта, безплатно гориво и спортна екипировка зарадваха почитателите на Ариана Радлер 0.0%. През изминалия месец Ариана Радлер 0.0% изненада своите потребители и почитатели на вкусното хапване, летните пътешествия, пълноценната почивка и активния начин на живот със специални награди. Всеки от тях, който се престраши да сподели в социалната мрежа Instagram как работи, пътува, почива, или спортува #безугризения с любимия Ариана Радлер 0.0%, имаше шанса да спечели един от разнообразните подаръчни ваучери за приятни мигове в свободното време – 5 ваучера за торта по от сладкарници Неделя, 5 подаръчни ваучера за книжарници Сиела, 5 ваучера за спортна екипировка от Decathlon и 5 ваучера за гориво от бензиностанции Petrol . Двадесет участници вече успяха да се преборят за своите изненади. Ентусиазирани от летния привкус на Ариана Радлер 0.0%, дори и в дъждовните юлски дни, няколко вдъхновяващи млади личности от родната сцена и среда в социалните мрежи разказаха в Instagram своите истории #безугризения.  Влогърът Крис Захариев ни помаха с Ариана Радлер 0.0% чак от далечния Тайланд, а Мона Гочев отпи глътка малинова напитка направо от снимачната площадка. Своите свежи, летни, безалкохолни истории споделиха и професионалният гримьор Гери Петкова, кулинарните блогъри Диана Митова и Надежда Джалъзова, както и модната дива Антоанет Попова. Ариана Радлер 0.0% с по-малко захари и калории представлява комбинация от висококачествена безалкохолна бира и плодов сок от малина или лимон. От тази пролет освежаващата напитка с натурални съставки вече се предлага и в стъклена бутилка, освен в познатия кен от 0.330l. За своите любители и почитатели Ариана Радлер 0.0% предоставя възможността да консумират любимото си питие на работното място, докато пътуват, или спортуват, без задръжки и угризения.", "date": "2018.08.10", "title": "Ариана Радлер 0.0% разведри лятото с награди за ценители"}
{"url": "https://www.novinite.bg/articles/162918/Ctolichna-obshtina-zapochva-kampaniya-za-striktno-spazvane-na-bus-lentite", "text": "Cтолична община започва кампания за стриктно спазване на бус лентите в София. Тя е под наслов \"Всеки да си знае лентата\" и е апел към всички шофьори да уважават пътниците в обществения транспорт и маркировката на лентите за автобуси. \"Всеки иска да отиде на работа, у дома или на среща с приятели навреме, пътниците в градските автобуси и тролейбуси – също\", обявиха инициаторите. В София в момента се маркират нови бус ленти, които ще дадат възможност за навлизане на автомобили в бус лентата при десен завой на кръстовище. Новите бус ленти вече са направени по бул. \"Васил Левски\" от Ректората до \"Патриарх Евтимий\". Предстои да се направят и по бул. \"Сливница\", \"Данаил Николаев\", по бул. \"България\" и \"Евлоги и Христо Георгиеви\". Нова бус лента ще има и по \"Константин Величков\" в участъка, в който се изграждат перони за споделеното трасе между трамваи и автобуси. Лица на кампанията \"Всеки да си знае лентата\" ще са звездите от трупата на Младежкия театър Божана Мановска и Севар Иванов, съобщиха от \"Транспорт за София\". Техните лица вече са на автобусите с номера 280 и 304. Подкрепете ни, за да може всеки да си знае лентата и да пристига навреме!", "date": "2018.08.10", "title": "Cтолична община започва кампания за стриктно спазване на бус лентите"}
{"url": "https://www.novinite.bg/articles/162919/Obhodni-marshruti-ulesnyavat-patuvashtite-po-patya-Burgas-Slanchev-bryag", "text": "През активния летен сезон поради натоварения трафик по път I-9 Бургас – Слънчев бряг шофьорите, пътуващи към Равда, Несебър, Слънчев бряг, Влас и Обзор могат да използват и алтернативните маршрути през Каблешково и Тънково.За пътуващите по АМ „Тракия“ в посока Слънчев бряг алтернативният маршрут e: от пътен възел „Българово“ – с. Българово - пътно кръстовище с I-6 – пътно кръстовище с път III-6009 Миролюбово – Изворище – Каблешково – кръгово кръстовище с път I -9 Равда – Несебър – Слънчев бряг.За пътуващите от Бургас към Слънчев бряг обходният маршрут е: от пътен възел „Бургас-Север“ – път III-906 Каблешково – пътно кръстовище с път III-9061 /Тънково/ – път I-9 Слънчев бряг.Движението по новата реконструирана 4-лентова отсечка Ахелой - Поморие и по обходния път на Ахелой се осъществява без ограничения. Заради интензивния трафик в пиковите часове са възможни затруднения на движението в района на Поморие, където предстои да започне изграждането на обходния път на града. Строителството на отсечката се бави заради жалби при отчуждаването на имоти. С построяването на обхода транзитният трафик ще бъде изведен от населеното място и ще се осигури по-голяма бързина и безопасност при пътуването.От Бургас към Созопол и останалите курорти по Южното Черноморие също се пътува без ограничения. На 24 юли завърши изграждането на пешеходния надлез при с. Атия по път II-99 Бургас – Царево. Осигурено е безконфликтното пресичане на пешеходците при кръстовището за с. Атия.Агенция „Пътна инфраструктура“ призовава шофьорите да карат със съобразена скорост, като не предприемат рисково изпреварване в участъците с интензивно движение, да следват указанията на контролните органи и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от  и интернет страницата на АПИ – , както и по всяко време от денонощието на тел. 0700 130 20 в АПИ", "date": "2018.08.10", "title": "Обходни маршрути улесняват пътуващите по пътя Бургас- Слънчев бряг"}
{"url": "https://www.novinite.bg/articles/162888/29-dushi-sa-raneni-pri-katastrofi-prez-izminaloto-denonoshtie", "text": "През изминалото денонощие на територията на страната са станали 24 тежки пътнотранспортни произшествия /ПТП/, съобщават от МВР. При тях са пострадали 29 души. В София за денонощието са регистрирани 45 леки и четири тежки катастрофи, при които има четирима ранени.", "date": "2018.08.10", "title": "29 души са ранени при катастрофи през изминалото денонощие"}
{"url": "https://www.novinite.bg/articles/162920/Bosiya-s-ulichavashti-zapisi-svarzani-s-arestite-v-DAI-Burgas", "text": "Провеждащият гладна стачка Николай Колев-Босия заяви, че ще представи уличаващи записи, свързани с арести на служители в агенция \"Автомобилна администрация\" в Бургас. Колев ще направи това пред временната парламентарна комисия, създадена заради неговия протест, заяви самият той пред БНР.Днес е 59-тият ден, в който Босия протестира с искане за оставката на транспортния министър Ивайло Московски и разпускане на парламента заради корупцията при издаването на шофьорски книжки. Пред \"Хоризонт\" Николай Колев свърза твърденията си със случая с арестувания бургаски автоинструктор, който чрез фалшифициране на лични карти уреждал явявания на шофьорски изпити вместо курсисти:„В момента за арестите в Бургас на хората от ДАИ, които съвсем лесничко пробиха т.нар. \"непробиваема електронна система\" на бялата стая – няма никакви записи, всичко е изтрито. И няма да мине, аз имам записи на всичко“.Николай Колев-Босия допълни, че намира здравословното си състояние за добро.", "date": "2018.08.10", "title": "Босия с уличаващи записи, свързани с арестите в ДАИ-Бургас"}
{"url": "https://www.novinite.bg/articles/162922/Prodaljava-obsajdaneto-na-novoto-zakonodatelstvo-za-horata-s-uvrejdaniya", "text": "И в този час продължава обсъждането на новото законодателство за хората с увреждания. В него участват представителите на хората с увреждания и социалният министър. Все още тече последната среща на работната група. Протестиращите майки на деца с увреждания заявиха, че са подведени и в текстовете не присъстват техни основни искания.", "date": "2018.08.10", "title": "Продължава обсъждането на новото законодателство за хората с увреждания"}
{"url": "https://www.novinite.bg/articles/162882/Do-15-septemvri-zavarshva-remontat-na-Konstantin-Velichkov", "text": "Заместник-кметът по транспорт Евгени Крусев провери изграждането на обособено трасе за градския транспорт на бул. \"Константин Величков\". При проверката Крусев обясни, че се предвижда изграждането на перон, който е част от обособеното трасе за градски транспорт по бул. \"Константин Величков\". \"Това е четвъртият перон, който се изгражда тук. Общо шест ще бъдат направени по два на всяка спирка. Спирките са църквата \"Св. Петър и Павел\", бул. \"Тодор Александров\" и ул. \"Цар Симеон\". При изграждането на тези перони се уширява пътното платно, така че да се запазят лентите за движение на автомобили, които са две на брой във всяка посока. След като бъде приключен обектът, автобусите и трамваите ще се движат по трамвайното трасе\", обясни той. По думите му с разграничителни елементи, направени от бетон-10 см над нивото на пътното ниво ще се възпрепятства навлизането на автомобили в трамвайните релси. \"Очакваме ефектът да се измери най-вече в повишена скорост на градския транспорт и съкратено време за пътуване в дадената отсечка. Предвиждаме всичко да бъде готово до 15-ти септември. Набелязали сме и следващи възможни локации при успешно въвеждане на тази система. Възможно е това да се случи по булевардите: \"Възкресение\", \"Мария Луиза\", където се съвместява трамвайно и автобусно движение. Идеята е хората да могат по-безопасно да слизат от трамвайните мотриси и автобусите, без да трябва да преминават покрай автомобилите, както това се случва в момента, да има перон, да пресичат на светофарно регулирани кръстовища и съответно по този начин очакваме да се облекчи и автомобилния трафик, тъй като ще бъде независим от пътниците на градския транспорт\", каза още той. Очаква се в неделя да започнат подготвителните дейности за затварянето на пътното платно на бул. \"България\" в посока Бояна. \"Планираме от понеделник да се започне същинската работа по платното в посока Бояна - между бул. \"Иван Гешов\" и \"Гоце Делчев\". Платното ще бъде затворено изцяло, съответно движението ще се осъществява двупосочно в другото платно. Ще има по една лента за движение\", обясни Крусев. \"Призоваваме хората да използват алтернативни маршрути - бул. \"Цар Борис III\", бул. \"Черни връх\", съответно ще бъде пусната и трамвайна линия номер 7. Нашето желание бе да се разминат тези два обекта, за да могат хората да използват единия или другия вид транспорт. Така че от понеделник трамвайна линия номер 7 ще функционира пълноценно като тя ще преминава безпрепятствено през зоната с транспортни работи, така че който може нека използва градския транспорт\", каза още той. Заместник-кметът бе категоричен, че бул. \"България\" понася много сериозен трафик и анализите на Столична община показват, че там възможното време за работа е само и единствено през месец август. \"В тази връзка ще направим всичко възможно най-късно в първите дни на септември булевардът да бъде отворен за движение предвид нарастващия трафик.\"", "date": "2018.08.10", "title": "До 15 септември завършва ремонтът на \"Константин Величков\""}
{"url": "https://www.novinite.bg/articles/162924/Baba-Stanka-ot-selo-Nadejden-stana-na-104-godini", "text": "Станка Димитрова от харманлийското село Надежден, днес навърши 104 години. За рождения си ден тя получи торта и подаръци от кмета на община Харманли. Баба Станка цял живот се е занимавала със земеделие. Има две дъщери, трима внука, шест правнука и пет праправнука. От 20 години е вдовица, а бракът й е с 63-годишна история.", "date": "2018.08.10", "title": "Баба Станка от село Надежден стана на 104 години"}
{"url": "https://www.novinite.bg/articles/162897/Bojko-Borisov-inspektira-stroitelnite-i-remontni-raboti-na-bul-Vasil-Levski-vav-Varna", "text": "Министър-председателят Бойко Борисов инспектира строителните и ремонтни работи на бул. „Васил Левски“ във Варна. Това е най-големият инфраструктурен проект в града, като за изграждането на новото трасе от ул. „Подвис“ до ул. „Девня“ правителството отпусна 80,5 млн. лв. Други 4,5 млн. лв., осигурени от държавата, са за пробива на бул. „Сливница“, като с реализирането на проекта ще бъде осигурен бърз достъп до автомагистрала „Хемус“. Ремонтът на съществуващата част от булеварда се финансира по ОП „Региони в растеж“. След завършване на булевард „Васил Левски“ ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите. Премиерът Борисов ще посети и района на „Аспарухово“, където са завършени ремонтът и разширението на ул. „Мара Тасева“, а в момента се ремонтира бул. „Народни будители“.", "date": "2018.08.10", "title": "Бойко Борисов инспектира строителните и ремонтни работи на бул. „Васил Левски“ във Варна"}
{"url": "https://www.novinite.bg/articles/162880/Dnevna-i-noshtna-karta-za-gradski-transport-veche-mogat-da-se-zakupuvat-prez-mobilen-telefon", "text": "Нова услуга за заплащане на дневна карта от 4 лева и нощна карта от 2 лева чрез мобилно устройство въвежда от днес Центърът за градска мобилност. Всеки пътник, който иска да си закупи карта за всички линии за 1 ден или да пътува с нощните линии до 04:45 ч., е необходимо да се регистрира чрез имейл на  Как работи системата:1. Регистрирате се на 2. Влизате в системата и виждате 2 опции за закупуване на избраната от Вас карта- чрез дебитна/кредитна карта. В случая няма значение коя е банката издател, както и не дължите никакви допълнителни такси. Заплащате единствено и само 4 лева за дневна карта или 2 лева за нощна (може да закупите и двете).- чрез мобилен оператор (в момента това е А1, но в срок от няколко седмици услугата ще се предлага и от останалите мобилни оператори). Отново заплащате само цената на избраната карта, а СМС-ът Ви се таксува по абонаментния план с оператора.3. Получавате защитен QR код, който е Вашата “карта“. Необходимо е да го сканирате на входа на метрото, за да влезнете на перона. За пътуване в наземния транспорт е необходимо да го покажете при проверка на контрольора или на кондуктора, който проверява валидността на картата.", "date": "2018.08.10", "title": "Дневна и нощна карта за градски транспорт вече могат да се закупуват през мобилен телефон"}
{"url": "https://www.novinite.bg/articles/162910/Premierat-proveryava-konkursa-za-dostavka-na-preparati-za-chuma-po-ovcete", "text": "„”. Така премиерът Бойко Борисов коментира казуса с вероятното възлагане на обществена поръчка за доставяне на препарати за откриване на чума по овцете от компютърна фирма, съобщава Агенция „Фокус“.Едноличен собственик на фирмата е 28-годишният Никола Явахчов. Капиталът на компанията е 500 лева, а дейността й е свързана с компютри, поддръжката им и програмиране.\"\", категоричен беше той пред NOVA. За участие в обществената поръчка е поканена само неговата фирма.Бързите си действия БАБХ оправдава с „необходимостта от неотложно възлагане на поръчката”.От агенцията защитиха решението си с мотива, че \"Глобул Вижън 2018\" е единствената фирма, представила пълномощно да регистрира и продава въпросните продукти.\"\", посочи Явахчов.Единствено тази френска фирма предлагала китове за диагностика на чума по дребните преживни животни, регистрирани в Република България, категорични са от БАБХ. Никола казва, че все още не е спечелил поръчката. Поканен бил само за договаряне. А създалата се около името му ситуация определя като \"атака\" от по-големите в бранша. Днес 28-годишният компютърен специалист с амбиция да се развива и в друг сектор е категоричен, че няма да се откаже. Защото не вършел нищо нередно. Само бизнес. ", "date": "2018.08.10", "title": "Премиерът проверява конкурса за доставка на препарати за чума по овцете"}
{"url": "https://www.novinite.bg/articles/162923/Kontrabandni-cigari-za-blizo-1-mln-leva-sa-zadarjani-na-pristanishte-Burgas", "text": "Контрабандни цигари на стойност 834 840 лева са задържани при акция на Агенция \"Митници\" и антимафиоти в Пристанище – Бургас. Това съобщиха на брифинг в Апелативната прокуратура заместник апелативният прокурор Йовита Григорова и заместник-директорът на Митницата Юлиян Мирков. Цигарите - общо 111 312 кутии, марка \"NZ\" с беларуски бандерол, били укрити в шлифовани дъски от иглолистен материал. Стоката била натоварена в контейнери на кораб, плаващ под иберийски флаг. Плавателният съд акостирал в бургаския порт от Русия на 1 август т. г. апелативна прокуратура Получател на стоката по документи било българско търговско дружество, което упълномощило митнически агент да уреди всички формалности около вноса. При проверката от митничарите обаче е селектиран един от контейнерите. В него имало шлифовани дъски. Рентгенът отчел различна плътност на някои от палетите. „Имаме изключително добра предварителна подготовка. Колегите свършиха отлична работа, забелязаха прорези по цялата дължина на дъските, което всъщност се оказва капак, а във всяка дъска са скрити по 48 кутии цигари. Тоест хората, които са подготвили тази контрабанда, са положили изключителни усилия”, каза заместник-шефът на Агенция \"Митници\" Юлиян Мирков. Цигарите - общо 111 312 кутии,марка \"NZ\", с беларуски бандерол, били укрити в шлифовани дъски от иглолистен материал. Снимки: Апелативна прокуратура - Бургас и Лалка Димитрова контрабанда Цигарите са били скрити в дъските, които са издълбани и закрити. Буквално са превърнати в шкафове за цигари, уточни Окръжният прокурор на Бургас Георги Чинев. Акцията е извършена след отлично взаимодействие между митническите органи и разследващите. контрабанда контрабанда Заместник апелативният прокурор на Бургас Йовита Григорова подчерта, че са събрани достатъчно доказателства за извършена квалифицирана митническа контрабанда в големи размери, за което законът предвижда от 3 до 10 години затвор. Към момента няма задържани. Корабът също не е задържан. Според магистратите контрабандните цигари са били предназначени за българския пазар.", "date": "2018.08.10", "title": "Контрабандни цигари за близо 1 млн. лева са задържани на пристанище Бургас"}
{"url": "https://www.novinite.bg/articles/162899/BSP-sreshtu-GERB-Upravlenie-den-za-den-ili-smyana-na-sistemata", "text": "ГЕРБ управлява ден за ден, а БСП напипва пулса на обществото с идеята за промяна на системата.Това смята социологът Кънчо Стойчев, който коментира документа на социалистите \"Визия за България\". Според него той е несъвършен и незавършен, защото е всеобхватен, а страната ни има нужда от приоритети.Въпреки това той смята, че дискусията, която предстои, ще доведе до изчистване на излишните неща.Кънчо Стойчев обяви в интервю за \"Фокус\", че държавата ни се управлява ден за ден, със спорадични акции, по метода на гасене на пожарите, което не води до ефективност.Той допълни, че може би е ефикасно в момента да гасиш пламналата съчка, но по никакъв начин не решаваш стратегическите проблеми на страната.\"Те са отсъствието на реформи, главно в бюджетната сфера, здравеопазване, образование, МВР и вътрешна сигурност. Там наливаме пари като граждани и данъкоплатци в бездънни каси. В последните четири - пет години бюджетите на всичките тези сфери са удвоени, в някои случаи утроени. Не знам нормален български гражданин, който да е казал, че нещо се е подобрило. Имаме системен проблем и е необходим сериозен разговор\", допълни той.В същото време Стойчев е убеден, че БСП напипва пулса на обществото с идеята за промяна на системата. Социологът смята, че хората са уморени от този тип управление вече 30 години.\"Има чисто формални признаци на демократично управление – сменят се партии и коалиции, но като цяло тъпчем на едно място. България продължава да е на последно място в ЕС\", каза още анализаторът.Според него страната ни никога не е била последна в Европа и това е обидно.\"В последните години, колкото и парадоксално да звучи, България бива задминавана дори от страни, които бяха значително зад нас. Имам предвид Албания\", каза Стойчев.Според него силата на документа на БСП е, че не е предизборен, че е принципен и че поставя въпросите остро именно в спокойна обстановка.Другото качество на \"Визия за България\" според Стойчев е, че не е партийна програма.\"Първо, защото в момента БСП е опозиция и няма как да реализира своята партийна програма, а и нямаме или поне на хоризонта не се виждат избори. Става дума за непартиен документ, за насочване на вниманието на обществото към наистина дълбоки и важни проблеми, които с десетилетия не решаваме\", допълни социологът.", "date": "2018.08.10", "title": "БСП срещу ГЕРБ: Управление ден за ден или смяна на системата?"}
{"url": "https://www.novinite.bg/articles/162921/Erdogan-prizova-za-spokojstvie-na-fona-na-sriva-na-turskata-lira", "text": "Турският президент Реджеп Тайип Ердоган призова за спокойствие на фона на срива на турската лира и поиска от турците да обменят чуждестранната си валута в местна, предаде Асошиейтед прес. Лирата загуби около 10 процента от стойността си днес, падайки до ново рекордно ниско равнище в контекста на безпокойствата на инвеститорите за нетрадиционните инокомически политики на Ердоган и санкциите на САЩ. \"Обменете еврото, доларите и златото, които държите под дюшека, в лири в нашите банки. Това е вътрешна и национална борба\", заяви Ердоган в обръщение към своите симпатизанти. Обвинявайки, както изглежда, чужденци, че се опитват да навредят на Турция, турският президент каза: \"Това ще бъде отговорът на моя народ срещу онези, които водят икономическа война против нас\". С изказването на Ердоган лирата загуби още от стойността си, отбелязва АП.", "date": "2018.08.10", "title": "Ердоган призова за спокойствие на фона на срива на турската лира"}
{"url": "https://www.novinite.bg/articles/162915/Borisov-Ako-ima-problem-shte-spra-porachkata-za-preparat-za-chuma", "text": "\"Ще проверя случая с обществената поръчка на БАБХ за препарат срещу чумата и ако има проблем, ще го анулирам\". Това обяви пред журналисти във Варна премиерът Бойко Борисов, след като се оказа, че е избрана фирма за компютърни части, която, освен всичко друго, е основана преди едва месец, съобщи bTV.Става дума за доставка на химикали, използвани за диагностика на заболяването при дребните животни. Според Агенцията по храните покупката е била наложителна, защото не са притежавали такива препарати.Прогнозната цена е почти 336 000 лв. без ДДС. За договаряне е поканена единствено фирмата „Глобул вижън 2018” ЕООД, чийто 28-годишен собственик Никола Явахчов работи на наказателен паркинг и твърди, че е атакуван от конкуренти.„Ще проверя случая и ако са направили такъв заход ще анулирам конкурса и ще ги изгоня. Това мога да го обещая. Отговорът ми може да получен до края на деня. Не искам всеки ден да се обясняваме на кого ли не за такива гадове”, заяви министър-председателят.", "date": "2018.08.10", "title": "Борисов: Ако има проблем, ще спра поръчката за препарат за чума"}
