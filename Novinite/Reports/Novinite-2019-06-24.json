{"url": "https://www.novinite.bg/articles/177348/Firmi-bez-registraciya-po-DDS-smenyat-kasovite-si-aparati-do-30-yuni", "text": "Остават 6 дни, в които фирмите, нерегистрирани по ДДС и които не ползват софтуер за управление на продажбите, трябва да сменят касовите си апарати, съобразно изискванията на Наредба Н-18, напомнят от Национална агенция за приходите.30 юни 2019 г. е крайният срок, в който всички фискални устройства трябва да издават касови бележки с QR-код и да подават информация към приходната агенция за всяка извършена продажба, ако търговците не са регистрирани по ДДС и не ползват софтуер за управление на продажбите.  Чрез новите касови бележки потребителите също вече могат да осъществяват контрол върху отчитането на приходите на фирмите. Достатъчно е да сканират QR кода със своето мобилно устройство, за да проверят дали дадената им касова бележка е отчетена в НАП.  Над 210 000 касови апарати работят според новите изисквания, регистрират продажби и подават нужната информация в НАП на всеки 5 минути, съобщиха от данъчната администрация.Наближава краен срок и за онлайн търговците, стартирали дейност преди 29 декември 2018 г. До 29 юни тази година те ще трябва да обявят своите електронни магазини в НАП. До момента над 12 000 вече са декларираните електронни магазини, отчитат от приходната агенция.  Подаването на данните става само по електронен път чрез портала за е-услуги на НАП, като е необходим електронен подпис.", "date": "2019.06.24", "title": "Фирми без регистрация по ДДС сменят касовите си апарати до 30 юни"}
{"url": "https://www.novinite.bg/articles/177365/Malniya-zapali-trafopost-v-Sofiya", "text": "Гръмотевица е паднала върху трафопост на кръстовището на булевард \"Константин Величков\" и улица \"Симеон\" в София. Това е предизвикало пожар, обясниха за \"Хоризонт\" от МВР. На място е изпратен екип, който да овладее ситуацията. Общо 20 са сигналите, подадени в пожарната след проливния дъжд в София. Повечето са за наводнени улици и подлези. Има и няколко сигнала за паднали дървета на пътното платно. Няма пострадали хора. Шест екипа на аварийното звено правят обходи и отводняват улици на територията на София, където вали обилен дъжд, придружен с гръмотевици. Тролеи с номера 6 и 7 временно спряха движение, тъй като се отводняваше кръстовището между улиците \"Петър Дертлиев\" и \"Генерал Динчев\". Подаден е и сигнал за завиряване в района на Киноцентъра. ", "date": "2019.06.24", "title": "Мълния запали трафопост в София"}
{"url": "https://www.novinite.bg/articles/177370/Verijna-katastrofa-na-AMHemus", "text": "\r\nТри коли се удариха на магистрала \"Хемус\" в района на тунел \"Правешки ханове\" на 57-я километър в посока София. Пострадала е жена, която е откарана и настанена в болница. Причините за инцидента се уточняват.\r\n \r\n  ", "date": "2019.06.24", "title": "Верижна катастрофа на АМ\"Хемус\""}
{"url": "https://www.novinite.bg/articles/177372/Rajonnoto-policejsko-upravlenie-v-Kotel-poluchi-dva-novi-avtomobila", "text": "Старши комисар Димитър Величков връчи днес ключовете на два нови служебни автомобила, които ще обнови автопарка на районното управление в град Котел. Автомобилите са предоставени на ОДМВР-Сливен от ръководството на МВР и са част от общо 346 автомобила, предназначени за областните дирекции и дирекция „Жандармерия”. Новата техника е закупена изцяло със средства на МВР, отпуснати с решение на Министерския съвет.Тя ще бъде разпределена по областните дирекции във вътрешността на страната, които не попадат в програмата за отпусната финансова помощ на ЕС за пограничните райони. ОДМВР-Сливен получи 8 нови автомобила от министър Младен Маринов на тържествена церемония, състояла се на 12 юни в град София. По преценка на старши комисар Димитър Величков два от автомобила се включват в дейността на РУ-Котел, предвид натовареността на служителите и остарелия автопарк, който не е обновяван 1999 година. Автомобилите ще бъдат разпределени за работа по патрулно постова дейност в Котел и участък „Ябланово”. „Добрата мобилност е от съществено значение при противодействие на престъпността и осигуряване на добър обществен ред”, каза старши комисар Димитър Величков по време на церемонията по предаване на автомобилите. Той благодари на служителите от РУ- Котел за добрата работа и постигнатите добри резултати и ги увери, че ръководството на дирекцията прави всичко възможно за подобряване условията на труд, така че да изпълняват по-ефективно своите служебни задължения. Кметът на Котел Коста Каранашев благодари на ръководството на ОДМВР-Сливен за предоставената техника и изрази увереност, че усилията, положени за обновяване на техниката и условията на работа на служителите в районното управление, е от съществено значение за повишаване на сигурността в общината.", "date": "2019.06.24", "title": "Районното полицейско управление в Котел получи два нови автомобила"}
{"url": "https://www.novinite.bg/articles/177363/Petkova-Pojarat-v-TEC-Marica-iztok-2-nyama-da-se-otrazi-na-sigurnostta-na-energijnata-sistema", "text": "„Пожарът, който възникна тази сутрин в ТЕЦ „Марица-изток 2“, няма да се отрази на сигурността на енергийната система.” Това каза пред журналисти министърът на енергетиката Теменужка Петкова, която днес провери на място обстановката след възникнало възпламеняване на гума на един от абсорберите на сероочистващата инсталация на блок 8, предаде БГНЕС.Блокът е в планов ремонт до края на месец август. Вследствие на възникналия пожар коминът на блока се е срутил. „Най-важното е, че жертви и пострадали хора няма”, подчерта министър Петкова.Тя благодари за бързата и адекватна реакция на работещите в държавната централа, както и на служителите от ГД „Пожарна безопасност и защита на населението“.Енергийният министър поясни, че РИОСВ е направила измервания за чистотата на атмосферния въздух и е установила, че няма превишаване на нормите.Предстои оглед от компетентните институции и оценка на нанесените по време на пожара щети. Застрахователната компания, в която е застрахована ТЕЦ „Марица-изток 2“, вече е информирана.Два от блоковете на ТЕЦ-а – седми и осми – са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок – в края на м. август. Останалите блокове работят нормално.Част от комина на сереочистващата инсталация в ТЕЦ „Марица – Изток“ 2 се срути вследствие на пожара, който избухна преди обяд.Продължават действията на 80 пожарникари по ликвидирането на пожара.", "date": "2019.06.24", "title": "Петкова: Пожарът в ТЕЦ „Марица-изток\" 2 няма да се отрази на сигурността на енергийната система"}
{"url": "https://www.novinite.bg/articles/177355/Otmeniha-bedstvenoto-polojenie-v-Strelcha", "text": "Бедственото положение в град Стрелча е отменено от днес. За това информира местната Общинска администрация.Бедственото положение беше обявено от кмета на общината Стойно Чачов на 10 юни. Поводът бяха последиците и пораженията в района на вододайната зона на град Стрелча, свързани с усложнената метеорологична обстановка. Това доведе до компрометиране на ВиК съоръженията и необходимостта от предприемане на спешни и неотложни аварийно-възстановителни дейности.", "date": "2019.06.24", "title": "Отмениха бедственото положение в Стрелча"}
{"url": "https://www.novinite.bg/articles/177351/Sled-pojara-Vazduhat-kraj-TEC-Marica-iztok-2-e-v-normite", "text": "Няма превишение на нормите за качество на атмосферния въздух вследствие на пожара в ТЕЦ \"Марица-изток 2\"ЕАД, с. Ковачево. Това съобщиха от пресцентъра на РИОСВ в Стара Загора.В тази връзка и съгласно действащото Комплексно разрешително операторът е информирал за възникнала авария в един от абсорберите на сероочистващата инсталация , който е в ремонт. Взети са всички необходими мерки за обезопасяване на района. Няма пострадали, няма и опасност за населението. Екипи от пожарната към централата и ПБЗН са реагирали веднага за локализиране на аварията.Данните от най-близко разположената автоматична станция за измерване качеството на въздуха в района на село Полски градец, която е на отстояние 7,5 км от централата, не отчита превишения по контролираните замърсители на атмосферния въздух - серен диоксид, азотни оксиди, фини прахови частици както по време на аварията, така и към настоящия момент.РИОСВ - Стара Загора ще продължи да следи данните от автоматичните станции в региона и при евентуално нарушаване на качеството на атмосферния въздух ще информира незабавно населението и съответните контролни органи.", "date": "2019.06.24", "title": "След пожара: Въздухът край ТЕЦ Марица-изток 2 е в нормите"}
{"url": "https://www.novinite.bg/articles/177374/Patyat-za-Sozopol-e-zatvoren", "text": "Полиция затвори пътя за Созопол и отклони движението през село Маринка-Ясна поляна-Приморско, след като микробус, натоварен с хранителни продукти, и лек автомобил с метанова уредба, избухнаха в пламъци край квартал „Крайморие“.Инцидентът е станал към 15:30 ч. днес, съобщи Областната дирекция на МВР-Бургас. Злополуката е предизвикана след сблъсък между двете возила. При удара избухнал огромен пожар, а за секунди огънят обхванал и двете превозни средства.По първоначални данни, няма пострадали.На мястото са екипи па пътна полиция, служители от Четвърто управление на МВР и  пожарната. ", "date": "2019.06.24", "title": "Пътят за Созопол е затворен"}
{"url": "https://www.novinite.bg/articles/177318/Radev-s-uchastie-v-sesiya-na-Saveta-na-OON-po-pravata-na-choveka", "text": "Президентът Румен Радев ще участва в сесия на Съвета на ООН по правата на човека в Женева.Държавният глава ще има изказване пред Съвета и редица срещи с лидери на световни организации. Утре президентът Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията.", "date": "2019.06.24", "title": "Радев с участие в сесия на Съвета на ООН по правата на човека"}
{"url": "https://www.novinite.bg/articles/177329/Djambazki-Pendarovski-napravi-dobra-stapka", "text": "\r\nКато добра стъпка на фона на \"50 години насъскван яростен антибългаризъм\". Така евродепутатът и зам.-председател на ВМРО Ангел Джамбазки коментира в студиото на \"Сутрешен блок\" изказването на президента на Северна Македония Стево Пендаровски, че Гоце Делчев се е определял като българин.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.24", "title": "Джамбазки: Пендаровски направи добра стъпка"}
{"url": "https://www.novinite.bg/articles/177361/VAP-otkri-narusheniya-pri-opredelyaneto-na-razmera-na-mestnite-danaci", "text": "При поредна проверка по реда на надзора за законност на Върховната административна прокуратура /ВАП/ са открити сериозни нарушения при определяне на размера на местните данъци в наредби, приети от общинските съвети, съобщават от институцията.Мерките на ВАП са по повод решение на Конституционния съд от 9 април 2019 г. С този акт са обявени за противоконституционни завишените данъчни ставки за имоти, които се намират в курортни населени места и не са основно жилище, не се отдават под наем или не са регистрирани като места за настаняване по смисъла на Закона за туризма.След влизане в сила на конституционното решение данъчната ставка за тези имоти следва да е както за всички останали - в определен от общинския съвет конкретен размер от 0,1 до 4,5 на хиляда върху данъчната оценка, а не от 5 до 7 на хиляда за имотите, разположени в балнеолечебни, климатични планински и климатични морски курорти от национално значение и от 4,5 до 6 на хиляда - за останалите.В хода на проверката са установени 44 наредби, които предвиждат данък за изброените имоти в по-висок размер от актуалния законов регламент.Към настоящия момент, във връзка с образуваните преписки са подадени 16 протести до административните съдилища.Нарушения са установени в действащите наредби в общини Столична, Благоевград, Стара Загора, Габрово, Перник, Несебър, Созопол, Поморие, Царево, Приморско, Банско, Разлог, Сандански, Петрич, Велинград, Хисаря, Троян, Тетевен, Ботевград, Вършец, Панагюрище, Казанлък, Шабла, Каварна и др.Целта на проверката е да се елиминира неравното третиране на собствениците по отношение на дължимия от тях имуществен данък върху имотите.Проверката на ВАП продължава.", "date": "2019.06.24", "title": "ВАП откри нарушения при определянето на размера на местните данъци"}
{"url": "https://www.novinite.bg/articles/177344/Napadnaha-policai-s-kamani-sled-masov-boj-v-plevensko-selo", "text": "Участници в масово сбиване в село Бъркач са нападнали полицаи с бирени бутилки и камъни - един от нарушителите е задържан. Това съобщиха от областната дирекция на МВР в Плевен.Около полунощ в неделя в полицията в Долни Дъбник е получен сигнал, че в центъра на с. Бъркач има масово сбиване - на около 15-20 души.При опит да ги разтърват, полицейските служители са нападнати от биещите се с бирени бутилки и камъни.Сформирана е веднага група за посещение на местопроизшествието и са извикани допълнителни сили от служители на Районното управление в Долни Дъбник.В сбиването са пострадали трима мъже - двама местни жители - 24-годишен, който е с травми по главата, 27-годишен, който е с фрактура на носа и наранявания по главата, и 24-годишен от с. Горни Дъбник, също с наранявания по главата. Тримата са откарани в ЦСМП-Плевен.За 24 часа по Закона за МВР е задържан 24-годишен от с. Бъркач. Образувано е досъдебно производство за престъпление по чл. 325, ал. 1 от НК. Работа продължава разследващ полицай.", "date": "2019.06.24", "title": "Нападнаха полицаи с камъни след масов бой в плевенско село"}
{"url": "https://www.novinite.bg/articles/177320/Simeonov-Nikoj-politik-ne-obikalya-da-darpa-kabeli", "text": "\"Никой политик не обикаля да дърпа кабели. Работата на вицепремиера в мое лице беше просто да дам кураж на институциите да спазват закона\". Това заяви в предаването \"Здравей, България\" председателят на НФСБ и бивш вицепремиер Валери Симеонов.  Той обясни, че от 14 до 16 часа, от 23 до 8 часа правомощията са само и изцяло  на полицията. Вече няма да се налага и издаване на специална заповед за извършване на нощни измервания от РЗИ. Симеонов обясни и какво ще се случи, ако се получи сигнал за силен шум в определено заведение. \"След сигнал на 112 полицейския патрул трябва да иде на място, да издаде писмено разпореждане за прекратяване на озвучаването. Ако това не се случи, полицейския служител затваря принудително заведението за 3 дни. Първо се затварят кухнята и бара, а след това се изчаква да се изпразнят масите и то се затваря\", каза още лидерът на НФСБ и добави, че при следващо нарушение в рамките на година, обектът ще бъде затворен за 14 дни, а полицаите ще имат право и да изземват техника.Бившият вицепремиер поясни, че за последната седмица е имало 4 сигнала за шум от заведения и над 70 – за шумни ромски сватби в бургаския квартал „Победа”.А на въпроса дали може курортите да се разделят на такива, където да е позволен шума и на такива, където трябва да е тихо той отговори лаконично: „Невинаги обслужването на клиентите трябва да е цел на държавния туризъм”. А целта му била българският туризъм да стане малко по-доходен. Понеже всички курорти в България са проектирани като семейни.Той определи намаляването на партийните субсидии на 1 лев на глас като инфалтивно надпреварване между ГЕРБ и опозицията. „Не бива партиите да бъдат като коне състезатели на хиподрум. Това заплашва да деанонсира коалиционното споразумение\", заключи Симеонов.", "date": "2019.06.24", "title": "Симеонов: Никой политик не обикаля да дърпа кабели"}
{"url": "https://www.novinite.bg/articles/177321/Dneven-horoskop-za-ponedelnik", "text": "Чувствате се изпълнени с енергия. Това ще си проличи, както на работното Ви място, така и през останалата част от деня. Ще свършите много неща. Днес ще изпитвате нужда да се срещате с близки приятели, които напоследък като че ли сте оставили на заден план, понеже все не Ви остава време. Днес ще успеете да пожънете успеха на неуморния си труд и поемането на много задължения извън работното Ви време. Вкъщи ще цари хармония и любов. Вижте повече на: ", "date": "2019.06.24", "title": "Дневен хороскоп за понеделник"}
{"url": "https://www.novinite.bg/articles/177327/GDBOP-i-DANS-po-sledite-na-mafiyata-za-trafik-na-migranti", "text": "ГДБОП и ДАНС са по следите на най-голямата към момента организирана престъпна група за трафик на мигранти.В София и селища в Ямболско и Бургаско се извършват претърсвания, изземвания, разпити на свидетели под ръководството на Специализираната прокуратура, съобщиха от прокуратурата. Действията са продължение на мащабната операция \"Халифакс\" на полицейските и съдебни служби в Европа през 2017 г. За участието си тогава прокурори от Специализираната прокуратра и ВКП, както и служител на ГДБОП, бяха наградени от главния прокурор на Кралство Белгия Фредерик Ван Льов.", "date": "2019.06.24", "title": "ГДБОП и ДАНС по следите на мафията за трафик на мигранти"}
{"url": "https://www.novinite.bg/articles/177359/Katastrofa-mejdu-vlak-i-mikrobus-v-Turciya", "text": "Един човек загина и осем бяха ранени при катастрофа между товарен влак и микробус в окръг Мерсин, Южна Турция, съобщи телевизия НТВ, цитирана от БТА.Инцидентът е станал на жп прелез в района на град Тарсус. Състоянието на трима от осемте ранени е тежко.На мястото на катастрофата са пристигнали много линейки и пожарни коли. ", "date": "2019.06.24", "title": "Катастрофа между влак и микробус в Турция"}
{"url": "https://www.novinite.bg/articles/177335/Spipaha-cigari-bez-banderol-za-200-bona-vav-Varna", "text": "Служители на Отдел „Икономическа полиция” към ОДМВР – Варна заловиха 600 000 къса цигари без бандерол. Задържани са двама мъже. Това съобщиха от пресцентъра на ОДМВР-Варна.Специализирана полицейска операция по линия на разпространение на акцизни стоки без бандерол се проведе във Варна през изминалите почивни дни. При извършени действия по разследването, в момент на разтоварване на кашони, съдържащи цигари, от товарен автомобил са задържани двама мъже. Намерените и иззети цигари са от марките: „Карелиа” и „Реджина” и кутиите не са облепени с акцизен бандерол. Общото количество иззети късове е 600 000.По случая е образувано досъдебно производство срещу П.К. (40 г.), известен на МВР, и Т.Т. (40 г.). Мъжете са задържани за срок от 24 часа. Работата по доказване и документиране на извършеното престъпление продължава под надзора на Районна прокуратура – Варна.Стойността на иззетото количество е приблизително 200 000 лв.", "date": "2019.06.24", "title": "Спипаха цигари без бандерол за 200 бона във Варна"}
{"url": "https://www.novinite.bg/articles/177328/Parvanov-Nyama-da-e-izlishno-partiite-da-sa-na-dieta", "text": "\"За пореден път се показа колко е изкривен българският политически дебат. От няколко седмици гледаме как партиите занимават хората със собствените си въпроси, а има толкова много проблеми“, заяви в студиото на бТВ бившият президентът на България Георги Първанов.\"Няма да е излишно партиите да са малко на диета“, заяви той.\"Ние трябва да разбием обаче корпоративния вот, тежкото купуване на гласове, което е под масата. Големите пари не идват от субсидиите и се въртят под рафта и те определят вота. Всичко е договорено и реализирано под рафта“, каза Първанов.\"Левицата е в криза и това трябва да си го кажем. В криза е парламентарната опозиция и другите леви формации. Трябва консолидация не само на левицата, но на цялата опозиция“, заяви Георги Първанов.Според него е необходимо обединение на левицата за София. Той предположи, че по места контакти ще има.", "date": "2019.06.24", "title": "Първанов: Няма да е излишно партиите да са на диета"}
{"url": "https://www.novinite.bg/articles/177317/Razpitvat-svideteli-na-strelbata-sreshtu-Mito-Ochite-v-sada", "text": "Специализираният наказателен съд ще гледа делото за стрелбата срещу Димитър Желязков – Митьо Очите и убийството на негов охранител. Подсъдими са Божидар Кузманов – Божо Кравата и още девет души.Процесът все още върви с показания на свидетели. Те са над 130 души. Тепърва предстои да бъдат разпитани в зала и вещите лица, изготвили експертизи по случая. Димитър Желязков беше тежко ранен преди три години след стрелба в ресторант в Слънчев бряг.Кузманов е с обвинение за ръководене на организирана престъпна група, профилирана в убийства, рекет, наркоразпространение и сексуална експлоатация.", "date": "2019.06.24", "title": "Разпитват свидетели на стрелбата срещу Митьо Очите в съда"}
{"url": "https://www.novinite.bg/articles/177323/Rumen-Ovcharov-se-izpravya-pred-sada", "text": "Бившият енергиен министър Румен Овчаров се изправя пред съда.Обвинението срещу него е за умишлена безстопанственост, от която последвали щети за над 29 милиона лева. Подсъдими са още заместникът на Овчаров - Анна Янева и бившият изпълнителен директор на „Мини Бобов дол“ ЕАД Пламен Евтимов.Делото започна през май на първа инстанция, 10 години, след като били извършени престъпленията, за които прокуратурата е повдигнала обвинения.", "date": "2019.06.24", "title": "Румен Овчаров се изправя пред съда"}
{"url": "https://www.novinite.bg/articles/177333/KPKONPI-onevini-vlastta-za-Apartamentgejt", "text": "Комисията за противодействие на корупцията и за отнемане на незаконно придобитото имущество /КПКОНПИ/ не е установила нарушения при проверките на апартаментите на властта, заради които бяха подадени поредица от оставки.При покупката на имотите си не са направили нарушения вече бившият шеф на ПГ на ГЕРБ Цветан Цветанов, министърът на туризма Николина Ангелкова, бившият зам.-министър на младежта и спорта Ваня Колева, бившият зам.-министър на енергетиката Красимир Първанов, ексминистърът на правосъдието Цецка Цачева, председателят на комисията по култура  и медии в НС Вежди Рашидов и шефът на ВКС Лозан Панов, съобщи БТА. Представители на управляващите бяха разследвани от комисията по информация в медиите, излязла преди няколко месеца, относно имоти, купени на по-ниски цени от пазарните.За апартамента на Лозан Панов КПКОНПИ е приела, че сигналът срещу него, в качеството му на председател на Върховния касационен съд и председател на Административен съд - София - град в периода 2007-2012 г., ще бъде препратен към Инспектората на ВСС. В сигнала се съдържат твърдения за облагодетелстване Панов, както и нарушаване на изискванията на Висшия съдебен съвет за висок морал на представителите на съдебните власти.КПКОНПИ е прекратила още и проверките по сигналите срещу депутатите Валери Симеонов, Елена Йончева, Валери Жаблянов и Крум Зарков. Те са по различни казуси, този със Симеонов се отнася за сделка в периода, когато той е бил председтел на общински съвет в Бургас. Сигналът срещу Жаблянов е за грешна информация при подадена декларация във връзка с имот и средствата свързани с него. При Крум Зарков сигналът е за имотни сделки. ", "date": "2019.06.24", "title": "КПКОНПИ оневини властта за \"Апартаментгейт\""}
{"url": "https://www.novinite.bg/articles/177349/8-godini-zatvor-za-uchitel-ot-Ruse-bludstval-s-malki-momichenca", "text": "Учител по физическо възпитание в Русе бе осъден на 8 години лишаване от свобода за блудствени действия и сексуални контакти с деца, ненавършили 14 години.Това е първото подобно дело, което трябваше да разгледа и реши състав на Окръжен съд - Русе, и след година и половина процес днес бе произнесена присъдата – 8 години лишаване от свобода за 45-годишния Ивайло Александров, който в продължение на повече от 4 години е извършвал блудствени действия и сексуални контакти с деца, ненавършили 14 години, предава БНР. До разкриването на това продължаващо престъпление се стига, след като родители подават сигнал до директора на училището, силно притеснени от това, което се случва с дъщеря им. Едно от потърпевшите момичета дори е направило опит за самоубийство.Това каза прокурорът по делото Николай Николов и обясни, че по време на производството се е наложило отново да се разпитват момичетата, което допълнително ги е травмирало.", "date": "2019.06.24", "title": "8 години затвор за  учител от Русе, блудствал с малки момиченца"}
{"url": "https://www.novinite.bg/articles/177347/Evakuiraha-britanskiya-parlament-zaradi-opasnost-ot-pojar", "text": "Британският парламент бе евакуиран днес поради противопожарна тревога, предаде БТА. По системата за вътрешно оповестяване било предадено съобщение всички да напуснат сградата. Депутатите също били накарани спешно да излязат, след като прозвучал сигнал за тревога. Докато дворецът претърпява някои ремонти, не се очаква да стартира основна програма за възстановяване и обновяване до средата на 2020 г.", "date": "2019.06.24", "title": "Евакуираха британския парламент заради опасност от пожар"}
{"url": "https://www.novinite.bg/articles/177354/Veliko-Tarnovo-posreshtna-Enovden-na-Charshiyata-stotici-minaha-pod-veneca-ot-bilki", "text": "Най-големият летен празник – Еньовден, бе отбелязан на Самоводската чаршия. Много жители и гости на Велико Търново посетиха Улицата на занаятите, за да преминат през атрактивния венец, сплетен от 77 и половина лековити билки, треви и растения. Както гласят поверията, на Еньовден билките имат най-силни лечебни свойства, а който премине през венеца, ще прогони болестите и страданията.По силата на българските традиции билките бяха набрани рано тази сутрин – още по изгрев слънце, когато бе организиран Еньовденски поход. Според народните обичаи, растенията и лечебните треви бяха ритуално опушени, след което бе изработен венецът. Празникът бе организиран от Общинската агенция по туризъм и младите хора от TurnovoRUNS. На Еньовден Българската православна църква чества и рождението на св. Йоан Кръстител.", "date": "2019.06.24", "title": "Велико Търново посрещна Еньовден на Чаршията, стотици минаха под венеца от билки"}
{"url": "https://www.novinite.bg/articles/177356/Kim-Chen-Un-Poluchih-prekrasno-pismo-ot-Tramp", "text": "Президентът на САЩ Доналд Тръмп е изпратил чудесно писмо на лидера на Северна Корея Ким Чен Ун, съобщава държавната севернокорейска информационна агенция.Изпращането на писмото беше потвърдено от говорителя на Белия дом Сара Сандърс. Според нея кореспонденцията между двете страни е вече в ход.Отношенията между двете страни охладняха след неуспешната среща между Тръмп и Ким във Виетнам. През последните седмици обаче те правят опити да подновят диалога.Севернокорейският лидер изпрати писмо на Тръмп първи. През миналата седмица на посещение в Северна Корея пристигна и китайския президент Си Дзинпин. Очаква се той да разговаря с президента на САЩ по време на срещата на върха на Г-20 през тази седмица. Една от темите на разговор ще е продължението на преговорите със Северна Корея.", "date": "2019.06.24", "title": "Ким Чен Ун: Получих прекрасно писмо от Тръмп"}
{"url": "https://www.novinite.bg/articles/177357/Kiparskiyat-serien-ubiec-se-prizna-za-vinoven", "text": "Капитан от кипърската армия със сълзи на очи се извини на семействата на седем чужденки за несправедливата болка, която им е причинил, след като се призна за виновен по дузина обвинения в предумишлено убийство и отвличане, съобщи Асошиейтед прес, цитирана от БТА.Четейки от подготвена декларация, заподозреният Николас Метаксас заяви пред тричленния съдебен състав, че той няма ясни отговори на това защо е извършил тези убийства. 35-годишният офицер от армията заяви, че неговото сътрудничество с разследващите полицаи е най-малкото, което може да направи, за да облекчи болката, която е причинил на семействата на жертвите и на своето семейство.Държавен прокурор заяви, че шест от жертвите са били задушени, а седмата е умряла от тежко нараняване на главата.Присъдата се очаква да бъде обявена по-късно днес. Метаксас е смятан за първият сериен убиец в Кипър. ", "date": "2019.06.24", "title": "Кипърският сериен убиец се призна за виновен"}
{"url": "https://www.novinite.bg/articles/177353/Geshev-Nad-17-dushi-sa-zadarjani-za-trafik-na-migranti", "text": "\r\n\r\nНад 17 души са задържани за трафик на мигранти, каза на брифинг заместник главният прокурор Иван Гешев, цитиран от „Фокус“.„Става въпрос за действаща към момента най-голяма група за трафик на мигранти през българска територия. Информация за нея придобихме при международната операция „Халифакс“ през 2017 г. Тогава в резултат на същата се проведоха действия в Белгия, България, Великобритания, със съдействието на Франция, Германия. В хода бяха задържани над 40 лица“, припомни Гешев.Той посочи, че тогава българска група е съдействала на този канал и по нея започва да се работи още през 2017 г. „Към момента са задържани над 17 лица. Предстои утре да стане ясно колко и кои ще бъдат обвинени. Това е група, която се е занимавала с трафика на територията на България – хората са или български граждани, или постоянно пребиваващи в България граждани на Ирак и Афганистан, или кандидат-бежанци. Те са се занимавали с трафик на мигранти към Западна Европа основно от Афганистан“,каза Гешев.„Т.е. групата е част от международен канал – набират се хора от Афганистан, минават през Иран, през Турция и нашите ги посрещат на границата с Турция, след което се настаняват в района на Свиленград. Друга част от групата ги посреща, отвежда ги до София и ги настанява в циганските махали „Орландовци“ и „Факултета“. Заплащането се е получавало през определени лица, а не кеш. Задържано е и това лице, което в България е осигурявало финансирането за конкретната услуга“, обясни заместник главният прокурор.\r\n\r\n", "date": "2019.06.24", "title": "Гешев: Над 17 души са задържани за трафик на мигранти"}
{"url": "https://www.novinite.bg/articles/177360/Propukana-stena-na-yazovir-zaplashva-AMTakiya", "text": "Стената на язовира в село Винарско е пропукана и може да залее автомагистрала \"Тракия\" и близките села. За това алармира кметът Стайко Манев пред БНР.\"Правен е частичен ремонт, но не е безопасно. В язовира на село Винарско се вливат две селски реки, които са станали пълноводни заради дъждовете и над отливника е започнала да прелива вода\", коментира Манев.Опитаха се да направят някакви козметични ремонти, но с толкова много вода и толкова висока стена такива козметични ремонти не трябва да се допускат. Стената е пропукана много отдавна. На две места е изядена. Опитаха се да сложат някаква пръст, но след всички тези дъждове, сами разбирате, че пръстта не помага. Няма опасност за моето село и за хората. Но има опасност за АМ \"Тракия\", трафикът е интензивен. Има опасност за бензиностанцията, която се намира под язовира, за село Кръстина, както и за другите села\", каза още кметът на Винарско.\"Причината за да е в това състояние на язовирът е липсата на средства, които се отпускат на община Камено\", твърди още кметът на село Винарско.", "date": "2019.06.24", "title": "Пропукана стена на язовир заплашва АМ\"Такия\""}
{"url": "https://www.novinite.bg/articles/177371/Startira-prodajbata-na-bileti-za-naj-velichestvenata-istoriya-tazi-godina-Car-Lav", "text": "Имаме новина за най-нетърпеливите фенове на дългоочакваната продукция Цар Лъв. От днес, 24 юни, всички зрители ще могат да запазят местата си в киносалоните и да са сигурни, че ще бъдат сред първите, посетили лъвските земи в африканската савана. И още нещо – Цар Лъв ще зарадва всички със специалните си предпремиерни прожекции в избрани кина на 18 юли.Една от емблемите на Дисни се завръща все така величествена и в същото време много различна. И идва ред на публиката да стане свидетел на новия живот, който целият творчески екип вдъхна на неостаряващия Цар Лъв. По повод предварителната продажба на билети и предпремиерните прожекции на филма Дисни ни изненада с нови материали, които разкриват още от това, което ни очаква и увеличат нетърпението ни.На фона на въздействащата реч на Муфаса и картината, запечатала се в съзнанието на малки и големи, за пръв път чуваме и емблематичната мелодия на Can You Feel The Love Tonight. Песента, превърнала се в едно от най-знаковите произведения на Елтън Джон, се завръща с нов аранжимент, но не по-малко вдъхновяваща, благодарение на зашеметяващото изпълнение на Бионсе и Доналд Глоувър, известен като рапъта Childish Gambino. Двамата артисти влизат в ролите на Нала и Симба и заедно с всички останали актьори превръщат Цар Лъв във филм със специален заряд. С огромно вълнение и все по-малко търпение очакваме филма, дело на режисьора и сценарист Джон Фавро, който е създател на феномена от 2016 г. Книга за джунглата. Остана по-малко от месец до грандиозното филмово приключение!Нека заедно отдадем почит на Цар Лъв на 19 юли в кината на 2D, 3D, IMAX 3D и 4DX в дублирана и субтитрирана версия и предпремиерно на 18 юли.", "date": "2019.06.24", "title": "Стартира продажбата на билети за най-величествената история тази година \"Цар Лъв\"!"}
{"url": "https://www.novinite.bg/articles/177322/Darveni-traversi-sa-goreli-vchera-v-rajona-na-Stochna-gara-v-Sofiya", "text": "\r\nСлед извършена проверка инспекторите са установили, че става въпрос за дървени траверси, най-вероятно напоени с масло и гумени уплътнения, които са горели вчера в района на Сточна гара в София. Първоначално имаше информация, че гуми на трактори са се запалили. Предстои да се направи проверка, която да установи дали теренът е собственост на БДЖ и да бъде съставен акт.\r\n\r\n\r\n\r\n\r\n\r\n\r\n\r\n\r\n", "date": "2019.06.24", "title": "Дървени траверси са горели вчера в района на Сточна гара в София"}
{"url": "https://www.novinite.bg/articles/177369/Putin-udalji-zabranata-za-vnos-na-hranitelni-stoki-do-kraya-na-2020-g", "text": "Руският президент Владимир Путин подписа указ, според който до края на 2020 г. ще продължи действието на специалните икономически мерки спрямо държавите, предприели санкции против Русия, съобщава БГНЕС.Официалната страница на руския президент припомня, че Русия ограничи вноса на хранителни стоки от държави, присъединили се към въведените през 2014 г. санкции. ", "date": "2019.06.24", "title": "Путин удължи забраната за внос на хранителни стоки до края на 2020 г."}
{"url": "https://www.novinite.bg/articles/177324/Malina-Krumova-Pravim-palen-pregled-na-vsichi-uchastaci-s-koncentraciya-na-PTP", "text": "Направена е инспекция на всички участъци с концентрация на пътно-транспортни произшествия в страната и в момента се изготвят конкретни предписания за промени в организацията на движението и/или маркировката на тях. Това съобщи председателят на Държавна агенция „Безопасност на движението по пътищата“ (ДАБДП) Малина Крумова в сутрешния блок на Нова телевизия.Инспекциите са направени съвместно от експерти на ДАБДП и Агенция „Пътна инфраструктура“. За първи път се прави и цялостен анализ на състоянието на пътната безопасност в страната. Държавната агенция вече е на финала в неговото изготвяне и след представянето му ще бъдат предложени редица конкретни стъпки за промени във всички елементи – подготовка и поведение на водачите, инфраструктура и организация на движението, и ефективен контрол. „Правим и анализ на нормативната уредба – какво е необходимо да се промени, за да се приложи на практика политическата воля за възприемане на подхода „Безопасни системи“.Това е много тежък и дълъг процес, но напълно задължителен, защото това е рамката, по която работят всички институции“, подчерта Малина Крумова. По думите ѝ паралелно с това е много важно да се акцентира постоянно на темата за пътната безопасност, за да могат водачите да бъдат по- внимателни и по-толерантни на пътя. През последните дни има редица тежки инциденти, а от статистическа гледна точка предстоят двата летни месеца, в които стават най-много пътно- транспортни произшествия. „Затова трябва ежедневно, заедно с медиите, да говорим за опасностите на пътя и за най-честите грешки, които се допускат.Разумното поведение на пътя, е това което всеки от нас може да направи веднага“, каза още тя. Ще инициираме завишаване на санкциите за собственици на животни, които допуснат навлизането им на пътя. Това съобщи Малина Крумова в коментар на случая от последните дни, при който в пет бивола навлязоха на пътя Кърджали – Хасково и предизвикаха тежка катастрофа. „България има 40 хил. км пътна мрежа – не можем да оградим цялата. Но трябва да има по-тежки санкции за собствениците в такива случаи и да се засили вниманието на водачите в участъците, в които е възможно да се случи подобно нещо.Защото не трябва да забравяме, че е възможно на някои места и диво животно да излезе на пътното платно“, допълни председателят на държавната агенция. В студиото с Малина Крумова бе и автомобилният състезател Румен Дунев, който даде редица практични съвети за водачите на моторни превозни средства. Той призова всички да тръгват отпочинали на път и да има повече толерантност на пътя.", "date": "2019.06.24", "title": "Малина Крумова: Правим пълен преглед на всичи участъци с концентрация на ПТП"}
{"url": "https://www.novinite.bg/articles/177373/52-ma-zadarjani-sled-masovite-sbivaniya-v-selo-Rozino", "text": "52-ма арестувани след масовите сбивания в събота и неделя в карловското село Розино заради дългогодишна вражда между два ромски клана. До момента има образувани три досъдебни производства - две за хулиганство и едно за незаконно притежание на оръжие. В селото днес няма напрежение, но засиленото полицейско присъствие остава.Хората в ромската махала на Розино са уплашени след погрома върху къщите и масовия бой. Някои от ромите вече са се изселили от махалата.Радка Иванова: Децата ми избягаха, двата ми сина стреляни с пушка, единият ми син опериран в Пловдив в болницата с жена си, другият син с болести стрелян и го няма. Плашат ме, не ме пускат тука да живея.Шефът на Областната дирекция на полицията в Пловдив обясни, че става въпрос за дългогодишна вражда между два ромски рода - Сребреви и Ескендерови. По думите му, засега в селото ще бъде създадена приемна, за да се гарантира постоянно полицейско присъствие.Старши комисар Атанас Илков, директор на ОД на МВР-Пловдив: Имаме уверението на кмета на община Карлово, че тази седмица ще бъдат гласувани средства от общинския бюджет, за да изградим полицейска приемна в ромската махала в село Розино.От Районна прокуратура Карлово казаха, че задържаните са на различна възраст и сред тях има криминално проявени.Димитрина Шекерева, административен ръководител на Районна прокуратура - Карлово: До момента са извършени 14 огледа и три претърсвания и изземвания, при които са били иззети огнестрелни оръжия, боеприпаси.Работата на полицията и прокуратурата продължава, за да се установи дали има и други съпричастни към тези престъпления.", "date": "2019.06.24", "title": "52-ма задържани след масовите сбивания в село Розино"}
{"url": "https://www.novinite.bg/articles/177325/Vsichki-liftove-v-Pamporovo-bezplatni-idnata-sabota", "text": "В събота (29 юни) всички лифтове в курорта Пампорово ще бъдат безплатни по повод официалното откриване на летния сезон в курорта. Гостите могат да избират между колоездене, плуване, езда, пешеходен туризъм, както и преминаване по алпийски маршрути, с осигурени опитни водачи и транспорт, тенис, футбол, риболов, спускане с лодка в пещера, джип сафари, скално катерене.За най-малките има Детски кът, където родителите могат да оставят децата си за час или за цял ден. По-големите деца и младежите могат да се забавляват в Приключенския парк, който е с въжена градина с 10 елемента и въздушна възглавница за скокове.За запалените по колоезденето е Велопаркът, с 15 трасета с различни нива на трудност и обща дължина над 35 километра. В Уелнес-оздравителния център в един от хотелите се предлагат различни терапии и здравословни процедури за отдих. Гости на откриването на летния сезон ще бъдат актьорите Теодора Духовникова и Владимир Карамазов.", "date": "2019.06.24", "title": "Всички лифтове в Пампорово – безплатни идната събота"}
{"url": "https://www.novinite.bg/articles/177319/Enovden-e", "text": "Днес се почита църковният празник за Рождението на Св. Йоан Кръстител. Наричан е от народа Еньовден. Св. Йоан Кръстител или Предтеча е една от най-важните исторически личности на християнството. Освен на 24 юни, Църквата му е посветила още два празника през годината - на 29 август, когато е денят на неговата смърт, познат като Секновене в народната традиция, и на 7 януари - Ивановден.Йоан е дългочакана и единствена рожба на праведните Захарий и Елисавета, които живеели в юдейския град Хеврон. Бащата Захарий бил един от свещениците на големия Йерусалимски храм. Със съпругата си живеели праведно, но нямали деца, въпреки, че усилно се молели на Бог да ги ощастливи с наследници. Вече били в напреднала възраст, когато пред Захарий се явил ангел. Свещеникът се уплашил, но ангелът му отвърнал да не се бои, защото молитвата му е чута от Господ - съпругата му Елисавета ще роди син, който ще бъде наречен Йоан /в превод \"Божия благодат\", \"Божия милост\"/ и ще бъде \"велик пред Господа\". Скоро след като Захарий се прибрал у дома си, Елисавета заченала. Съпрузите искрено благодарили на Бог за неговата милост. Според евангелския разказ преди да роди Елисавета е посетена от нейната сродница - Мария от Назарет. Когато съпругата на Захарий родила момче, съгласно Божието обещание, тя казала да го нарекат Йоан.Половин година след сина на Захарий и Елисавета се родил и Исус Христос. Поради заповедта на цар Ирод да бъдат избити всички деца - от новородените до тези на двегодишна възраст, животът на младенеца Йоан също бил застрашен. Не след дълго родителите починали и момчето било отгледано от близки роднини, а когато достигнал пълнолетие Йоан се оттеглил в пустинята. Там живял аскетично и проповядвал покаяние на хората, подготвяйки ги за идването на Спасителя - Исус Христос. Йоан Кръстител първи започва покръстването на юдеите във водите на река Йордан.Българите наричат празника Еньовден още Среди лето или Ден на слънцето, защото съвпада с лятното слънцестоене. Според народните вярвания на този ден \"слънцето играе или трепти\", когато изгрява. Народните лечители твърдят, че събраните в ранно утро на Еньовден треви са най-лековити. Хората се изкачват по високите хълмове, гледат своите слънчеви сенки и по тях гадаят за здраве. В българския празничен календар Еньовден стои по значение редом с Коледа, Великден и Гергьовден. Празникът има различни названия - Яневден - в Софийско, Иванден - в Западна България, Иван Бильобер - в Североизточна България. С него са свързани множество вярвания за слънцето, водата и лечебните растения. На този ден всички трябва да станат рано и да посрещнат изгрева на еньовденското слънце, за да усетят лековитата роса, която то отърсва от себе си, миейки се преди път. Започне ли да се показва слънчевият диск, всеки трябва да се обърне с лице към него и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина - ще боледува.", "date": "2019.06.24", "title": "Еньовден е!"}
{"url": "https://www.novinite.bg/articles/177330/NAP-izdirva-sobstvenici-na-vtori-dom-za-da-im-varne-pari", "text": "НАП издирва хиляди добросъвестни собственици на „втори” дом в курортните комплекси, за да им върне надвзети суми. Причината е, че имотите им са били обложени неправомерно с по-висока ставка.Затруднението на общините идва от промените в Закона за местните данъци и такси, приети през есента на 2018 г. Те предвиждат имоти, които се намират в курортните населени места и не са основно жилище, да се облагат с по-висока ставка. Целта е повече собственици на ваканционни имоти да плащат данък върху получените от наем доходи.Промените влязоха в сила от началото на 2019 г. и се отнасят до „втори” имот, който не е регистриран по Закона за туризма – апартаменти в хотели или жилища, разположени в над 140 български курорта.За тях общинските съвети трябваше да гласуват по-висок данък сгради - от 5 до 7 на хиляда върху данъчната оценка за имотите, разположени в балнеолечебни, планински и морски курорти от национално значение и от 4,5 до 6 на хиляда за имотите в останалите населени места, определени като курорти. За сравнение - ставката за жилищата в останалите населени места в страната е в рамките на между 0,1 до 4,5 на хиляда. В началото на април Конституционният съд отмени по-високия имотен данък в курортите, което доведе до необходимостта от масово връщане на пари от общините.„В момента цялата приходна администрация е ангажирана да преизчислява данъците и да кани гражданите човек по човек, за да си получат надвнесените пари по банков път“, каза кметът на общината и заместник-шеф в сдружението на общините Донка Михайлова, цитиран от в-к „Монитор”. Експерти по местни данъци коментираха, че има вариант, ако гражданите имат други задължения, разликата да бъде приспадната. Но тези данъци не могат да бъдат приспаднати от бъдещи вземания, гласи Законът за местните данъци и такси. Експертите в общините трудно откриват собствениците на имотите. Това създава хаос не само за администрациите, но и за изрядните платци, които трябва да покажат пред общината документ от банка за тяхна сметка, по която да бъдат преведени парите.", "date": "2019.06.24", "title": "НАП издирва собственици на „втори” дом, за да им върне пари"}
{"url": "https://www.novinite.bg/articles/177315/S-dajd-i-grimotevici-zapochva-sedmicata", "text": "Днес през страната ще премине студен атмосферен фронт. Въздушната маса ще е неустойчива и ще се развива купеста и купесто-дъждовна облачност. На много места ще има краткотрайни валежи и гръмотевични бури. На места в Западна и Централна България явленията ще са интензивни. Ще има и градушки. В Източна България ще духа до умерен североизточен вятър. Температурите временно ще се понижат и преобладаващите максимални ще бъдат между 26°-31°.Над планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22°, на 2000 метра – около 15°.По Черноморието ще бъде предимно слънчево с временни увеличения на облачността. На места, главно по северното крайбрежие ще превали краткотраен дъжд. Ще духа до умерен североизточен вятър. Максимални температури на въздуха: 29°-32°. Температурата на морската вода е 25-27°. Вълнението на морето ще бъде 1-2 бала.", "date": "2019.06.24", "title": "С дъжд и гримотевици започва седмицата"}
{"url": "https://www.novinite.bg/articles/177326/Spirat-vodata-v-nyakoi-chasti-na-stolicata-na-25-maj", "text": "„Софийска вода” временно ще прекъсне водоснабдяването в някои части на столицата на 25 юни 2019 г. (вторник). Това съобщиха от пресцентъра на дружеството.Във връзка с диагностика на уличен водопровод в кв. „Димитър Миленков“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:- кв. „Димитър Миленков“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №202.Във връзка с подмяна на сградно водопроводно отклонение на ул. 685 кв. „Овча купел“, се налага спиране на водоподаването от 10:30 до 18:30 часа на клиентите на „Софийска вода”, живеещи в района на:- ул. 685.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 685 ъгъла с ул. „Иван Радоев“.Във връзка с подмяна на сградно водопроводно отклонение на ул. 5 кв. „Обеля“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:- ул. 5 от ул. „Рила“ до ул. 12При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 12.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.06.24", "title": "Спират водата в някои части на столицата на 25 май"}
{"url": "https://www.novinite.bg/articles/177336/Ubiha-dva-elena-v-Silistrensko", "text": "Двама мъже са заподозрени, че без да притежават разрешително, са умъртвили два елена в Силистренско, съобщиха от ОД на МВР в Силистра.Труповете на животните са намерени на 22 юни в местност между селата Сокол и Суходол. Назначена е ветеринарно-медицинска експертиза. Двамата заподозрени са задържани за срок до 24 часа. Иззето е ловно оръжие и джип. Случаят се изяснява.", "date": "2019.06.24", "title": "Убиха два елена в Силистренско"}
{"url": "https://www.novinite.bg/articles/177342/Novi-proverki-na-kashti-za-gosti-v-Sapareva-banya", "text": "Нови проверки на къщи за гости започнаха днес. Инспекторите оглеждат имоти в Сапарева баня.Служителите на Областната дирекция по земеделие в Кюстендил проверяват документациите и това дали обектите се използват по предназначение.В областта ще бъдат проверени общо 15 къщи, които все още се намират в мониторинговия период. Резултатите от проверките ще бъдат ясни на по-късен етап.„Влизаме вече в активния сезон. Досега посещенията бяха много по-рехави. Сега гледам, че се пълни за юни, юли, август”, коментира Лазар Маргин, собственик на къща за гости.", "date": "2019.06.24", "title": "Нови проверки на къщи за гости в Сапарева баня"}
{"url": "https://www.novinite.bg/articles/177331/KZP-Chetete-vnimatelno-predvaritelnata-informaciya-i-dogovora", "text": "При покупката на пакетно пътуване за лятната почивка е изключително важно да се запознаем с предварителната информация. А преди да подпишем и платим, да се убедим, че договаряме с регистриран туроператор.Регистрираните туроператори са задължени да поддържат валидна „застраховка професионална отговорност”, а съгласно действащите нормативни правила в България това е единственият източник за удовлетворяване на финансови претенции при проблем. За това напомни председателят на Комисията за защита на потребителите Димитър Маргаритов в рубриката „Чети етикета” по bTV преди разгара на летния туристически сезон и в периода на активните резервации за предстоящите почивки. „Понякога потребителите са склонни да се доверяват на устна, разменена в разговор с представител на туроператор или дори в социалните мрежи информация.Но може да се окаже, че когато подпишат договор, той съдържа различна от предварително договорената информация. Затова всичко трябва да се чете”, обърна внимание Маргаритов. Председателят на КЗП каза още, че е важно да се събират всички документи. „Когато отиваме в съответното място за настаняване, ние представяме обикновено ваучери, платежни документи и пр.Но още по-важно е да разполагаме с тези документи, в случай че възникне някакъв проблем и той не може да бъде решен без намесата на контролните органи, тъй като те са основните доказателства, по които Комисията може да работи, за да установи фактическите обстоятелства в конкретния казус”, обясни той. Жалбите в КЗП за туристически услуги са около 4% от общо 23 000 оплаквания по най-различни въпроси на годишна база. „Това изглежда на пръв поглед немного, но трябва да държим сметка, че всеки конкретен проблем в туризма предизвиква доста сериозни неприятности на хората, които стават жертва на този проблем”, коментира Маргаритов. Сред най-честите проблеми, за които потребители са се обръщали към КЗП във връзка с пакетни пътувания, са че предварителната информация не се предоставя навреме или че е непълна или неточна.Други оплаквания са по повод това, че настаняването е в различен от посочения хотел, условията в хотела не отговарят на описаните или проблеми с транспорта. „Когато извършваме проверка по сигнал, ние винаги се стремим да помогнем на самите хора, които са изпаднала в някакво неблагополучие”, подчерта Маргаритов. На въпрос на Биляна Гавазова: Какъв е срокът за реакция по постъпила жалба?, председателят на КЗП информира, че по закон той е един месец, но уточни, че при туристическите проблеми е необходима много по- бърза намеса. „Затова в момента ние имаме повече екипи там, където има повече туристи – за да може веднага при сигнал да се притечем на помощ и в рамките на няколко дни буквално решаваме обикновено случаите в туризма”, заяви той.През миналата година КЗП е извършила над 8 000 проверки в сферата на туризма, в резултат на което са забранени над 80 нелоялни практики и са затворени 116 туристически обекти и офиси на туроператори, които са работили в нарушение на изискванията на закона, съответно – без категоризация или регистрация.", "date": "2019.06.24", "title": "КЗП: „Четете внимателно предварителната информация и договора”"}
{"url": "https://www.novinite.bg/articles/177345/Buryata-v-Sofiya-prichini-golemi-shteti", "text": "Към момента градският транспорт се движи навсякъде по обичайните си маршрути. Екипите на \"Аварийна помощи превенция\" са отреагирали на 10 сигнала за завирявания и паднали клони на дървета.Поради наноси по пътните платна в транспортния тунел на \"Лъвов мост\" се организира почистване и движението в посока \"Люлин\" ще е затруднено.За днес за София е обявен жълт код по данни на Националния институт по метрология и хидрология. Очакват се валежи и гръмотевични бури, по-интензивни в следобедните часове.", "date": "2019.06.24", "title": "Бурята в София причини големи щети"}
{"url": "https://www.novinite.bg/articles/177350/Intenziven-trafik-na-pet-granichni-punkta", "text": "Трафикът на българо-гръцката граница на ГКПП \"Маказа\" е интензивен на изход от страната за леки, а на ГКПП \"Кулата\" - за всички автомобили, по данни към 13.00 часа. Това съобщиха от ГД „Гранична полиция“.През почивните дни се очаква засилен трафик през ГКПП \"Маказа\".Препоръчва се на пътуващите да използват и останалите ГКПП на българо-гръцка граница. На българо-румънската граница, на ГКПП \"Дунав мост-Русе\" трафикът е интензивен на изход за товарни автомобили, а ГКПП \"Дуранкулак\" и ГКПП \"Кардам\" е натоварено движението на леки коли и в двете посоки.На българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2019.06.24", "title": "Интензивен трафик на пет гранични пункта"}
{"url": "https://www.novinite.bg/articles/177343/Proveryavat-kashta-za-gosti-i-na-Milko-Kalajdjiev", "text": "Продължават проверките на Държавен фонд \"Земеделие\" в къщите за гости, построени с европейски пари. Инспектиращите влязоха в къщата на фолк певеца Милко Калайджиев в свиленградското село Мезек.Към този момент не са установени нарушения. Къщата се използва по предназначение. Тя е построена преди четири години и все още е в мониторингов период.Общата стойност на проекта е 435 000 лева, от които 304 000 лева са европейско финансиране.„Нямам никакви притеснения. Аз съм казвал отдавна, че съм публично лице и всяка моя стъпка се следи от всички възможни институции. Къщата от първия ден, в който е построена и пусната за това, за което е направена, се използва само и единствено за гости”, обясни пред bTV Милко Калайджиев.Къщата има съответните рекламни материали, което показва, че тя се използва по предназначение, поясниха проверяващите.Преди служителите на Държавен фонд „Земеделие”, там са влезли и полицаи от Икономическа полиция. Това се е случило в разгара на скандала с къщите за гости.", "date": "2019.06.24", "title": "Проверяват къща за гости и на Милко Калайджиев"}
{"url": "https://www.novinite.bg/articles/177337/Manolova-se-sreshta-s-protestirashtite-sreshtu-Zakona-za-chernomorskoto-krajbrejie", "text": "Омбудсманът Мая Манолова се среща днес, 24 юни 2019 г., с представители на Българското кемпер общество и Бетономорие в институцията на омбудсмана /ул. Георг Вашингтон № 22/. Те протестират срещу промените в Закона за Черноморското крайбрежие, с които се предвиждат палатки, кемпери и каравани да могат да бъдат разполагани само на изрично определените за частта места. Според протестиращите това е ограничение на свободното къмпингуване.", "date": "2019.06.24", "title": "Манолова се среща с протестиращите срещу  Закона за черноморското крайбрежие"}
{"url": "https://www.novinite.bg/articles/177340/Ministar-Petkova-zaminava-za-TEC-Marica-iztok-2", "text": "Министърът на енергетиката Теменужка Петкова ще посети ТЕЦ „Марица-изток 2“ ЕАД, за да провери на място обстановката след възникнало възпламеняване на гума на един от абсорберите на сероочистваща инсталация, който е в планов ремонт. Взети са всички необходими мерки за обезопасяване на района. Няма опасност за населението. Около 14 часа министър Петкова ще говори пред медиите на място.", "date": "2019.06.24", "title": "Министър Петкова заминава за ТЕЦ „Марица-изток 2“"}
{"url": "https://www.novinite.bg/articles/177352/Borisov-i-Orban-obsadiha-partiya-vazmojnostite-za-po-aktivno-partijno-satrudnichestvo", "text": "Необходимо е да се задълбочи партньорството на всички нива между ГЕРБ и сестринската й партия от ЕНП в Румъния - Национална либерална партия (НЛП). Около това мнение се обединиха председателите на двете партии Бойко Борисов и Людовик Орбан. Двамата се срещнаха в София, като Орбан бе придружаван от зам.-председателя на НЛП Влад Ништор.Людовик Орбан е в България по покана на председателя на ГЕРБ Бойко Борисов. В рамките на срещаха Борисов и Орбан изтъкнаха нуждата от надграждане на вече съществуващия инфраструктурен капацитет не само в двете държави, но и на Балканите. Според тях по-добрите транспортни връзки биха донесли редица удобства на гражданите, но също така и биха дали тласък на културния обмен и туризма в региона.Председателите на ГЕРБ и НЛП бяха категорични, че развитата инфраструктура в България, Румъния и другите балкански страни ще направи нашия регион много по- конкурентноспособен и атрактивен за чуждестранните инвеститори. По време на разговора председателят на ГЕРБ Бойко Борисов и неговият румънски колега обсъдиха необходимостта от реализирането на различни проекти от сферата на регионалното развитие от двете страни на Дунав. Бе подчертано, че трябва да се засили и диалогът между представителите в местната власт на ГЕРБ и НЛП в България и Румъния. Двамата коментираха и предстоящия избор на председатели на европейските институции и течащите в момента консултации. В тази връзка Людовик Орбан поздрави председателя на ГЕРБ и министър- председател на България Бойко Борисов за отличния резултат на партията на европейските избори.Орбан използва възможността да честити на Борисов 60-годишния му юбилей и предаде специалните поздрави на румънския президент Клаус Йоханис – също роден на 13 юни 1959 г. Председателят на Национална либерална партия дори зарадва българския премиер с футболна топка с автограф от живата легенда на румънския футбол Георге Хаджи. Работното посещение на Людовик Орбан продължава със срещи с административния секретар на ГЕРБ Цветомир Паунов, както и с представители на ръководството на Групата на ГЕРБ в СОС.", "date": "2019.06.24", "title": "Борисов и Орбан обсъдиха партия възможностите за по-активно партийно сътрудничество"}
{"url": "https://www.novinite.bg/articles/177341/Poroj-navodni-Karlovo", "text": "Гръмотевична буря и порой наводни Карлово и съседните населени места. В града се изсипа голямо количество дъжд, а шахтите не успяха да го поберат.За минути улиците се превърнаха в реки, а от шахтите започна да извира вода. На кръстовища в града, където водата е стигала близо половин метър, имаше закъсали автомобили. Към момента няма данни за наводнени обществени и жилищни сгради, нито за бедстващи хора. На няколко места пороят е нарушил асфалтовата настилка и е повдигнал отводнителните съоръжения. Това наложи частични промени в организацията на движението.", "date": "2019.06.24", "title": "Порой наводни Карлово"}
{"url": "https://www.novinite.bg/articles/177358/Manolova-Bezobraziyata-po-balgarskoto-Chernomorie-sa-naj-vidimi-i-posledovatelno-izvarshvani", "text": "Омбудсманът Мая Манолова се срещна днес с представители на Българското кепмер общество и Обединена група „Бетономорие“, които протестират срещу промени в Закона за Черноморското крайбрежие. Според тях гласуваното законодателство с необосновано строгите си забрани ще ограничи правото на гражданите на свободно придвижване, като на практика забранява палатките, кемперите и караваните по Черноморието. Също така ще се обезобразят и бетонират последните метри от българското крайбрежие и ще се унищожи природата.Протестиращите се обърнаха с писмо към омбудсмана, в което настояват да бъдат предприети действия и установяване на противоконституционност на закон, с който по думите им се нарушават права и свободи на българските граждани. „Протестиращите са абсолютно прави. С екипа ми заставаме твърдо зад справедливите им искания за отмяна на текстове в Закона за Черноморското крайбрежие. Неприемливо е решенията да се вземат без да се чуе мнението на общността на къмпингуващите, на хората с караваните и кемперите“, заяви Манолова и подчерта, че няма да приеме подхода на работа на народните представители по този важен законопроект.Според омбудсманът е необходим анализ на проблема, към който да се подходи с идеи за регулация и за ограничаване на застрояването по Черноморието, а не просто да се налагат санкции и забрани. По думите й законодателните решения са в противоречие с принципа на правовата държава и с чл. 35 от Конституцията, който дава право на свободно придвижване на българските граждани. „Заедно с екипа ми ще анализираме и другите текстове и в случай, че не бъде наложено вето върху този закон или то бъде преодоляно, в незабавен порядък ще аргументираме конституционна жалба за отмяната на текстовете, срещу които хората възразяват и протестират“, каза Манолова. От Обединена група „Бетономорие“ и Българското кемпер общество обявиха, че са се обърнали към омбудсмана не за защита на нечии интереси, а за защита на конституционните права на всички български граждани.По думите им 22-рата поредна поправка на Закона за устройството на Черноморското крайбрежие е противоконституционна, защото не опазва околната среда, не защитава дюните, а създава възможност на местната власт да приема наредби без устойчив регламент, като нарушава правата на гражданите. Освен това уличава тяхното съсловие едва ли не като единствен разрушител на Черноморското крайбрежие. „Кадастър, който не знае къде са му дюните, две министерства – на туризма и на регионалното развитите, не изпълняват задълженията си вече 5-а година, да направят така, че специализираните кадастрални карти да съвпаднат. 3 200 дка дюни от 4 500 дка вече са частни“, алармира Мирослава Петрова, представител на Обединена група „Бетономорие“.По думите на Манолова текстовете, които уличават къмпингуващите като замърсители и унищожители на природата, трябва да бъдат отменени като противоконституционни. Тя бе категорична, че няма никакво колебание да подкрепи протестиращите, тъй като институцията на омбудсмана има последователно поведение по отношение защита на правата на гражданите да живеят в благоприятна околна среда. „Безобразията по българското Черноморие са най-видими и последователни извършвани. Няма  човек, който да не настръхне, когато види поредната сценка на изливане на бетон“, заключи омбудсманът.", "date": "2019.06.24", "title": "Манолова: Безобразията по българското Черноморие са най-видими и последователно извършвани"}
{"url": "https://www.novinite.bg/articles/177339/Zadalbochavane-na-ikonomicheskoto-satrudnichestvo-obsadiha-ministar-Karanikolov-i-vicepremierat-na-Mongoliya", "text": "Министърът на икономиката Емил Караниколов се срещна с вицепремиера на Монголия г-н Енхтувшин. Двамата обсъдиха търговско-икономическото сътрудничество между двете държави в Улан Батор, където се провежда Седмото заседание на Българо-монголската междуправителствена комисия за икономическо, търговско и научно-техническо сътрудничество. Министър Караниколов изтъкна, че стокообменът от 2.1 млн. щ.д.за 2018 година не отговаря на възможностите на двете страни.По думите му желанието на българската страна в областта на двустранното сътрудничество е да бъдат набелязани реални стъпки за засилване на взаимодействието, с цел активизиране на взаимната търговия, както и с цел идентифициране на нови възможности. Икономическият министър проведе среща и със съпредседателя на Българо- монголската междуправителствена комисия за икономическо, търговско и научно- техническо сътрудничество - г-н Ендонперенлей, министър на образованието, културата и науката и спорта на Монголия. Той посочи, че през 2015г. е подписан договор за сътрудничество между Монголия и България в областта на селското стопанство, който е открил нови перспективи за развитие на отношенията между двете страни.Министър Ендонперенлей подчерта, че по време на междуправителствена комисия ще бъде дискутирано сътрудничеството в областта на науката, младежта и спорта и че Монголското правителство отдава голямо значение на визитата на българския министър и очаква отлични бъдещи резултати. От своя стана министър Караниколов бе категоричен, че основни приоритети в разговорите между двете страни трябва да са образованието и науката, защото те ще доведат до бъдещи резултати в икономиката на двете страни. „Оценявам възможността успоредно с провеждането на МПК да се организира и бизнес форум, който още повече ще благоприятства развитието на нашите икономически отношения“, допълни той.", "date": "2019.06.24", "title": "Задълбочаване на икономическото сътрудничество обсъдиха министър Караниколов и вицепремиерът на Монголия"}
{"url": "https://www.novinite.bg/articles/177368/Manolova-predstavya-proekt-na-Zakon-za-lichniya-falit", "text": "Омбудсманът Мая Манолова ще представи законопроекта за несъстоятелност на физическите лица, т. нар. личен фалит. Събитието ще се състои утре, 25 юни 2019 г., от 11.00 часа в институцията на омбудсмана /гр. София, ул. „Георг Вашингтон № 22/.България все още е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа. Припомняме, че на 27 март 2018 г. общественият защитник дискутира концепцията на законопроекта на форум в Представителството на Европейския съюз, организиран съвместно с фондация „Български институт за правни инициативи“. Още тогава депутати, магистрати, експерти, представители на институциите, на банковата асоциация, синдикати, работодателски, съсловни и граждански организации, разискваха проблемите, последиците и възможностите пред създаването на нормативна уредба за частния фалит и „вечния длъжник“.На форума социологическа агенция „Глобал Метрикс“ оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон.", "date": "2019.06.24", "title": "Манолова представя проект на Закон за личния фалит"}
{"url": "https://www.novinite.bg/articles/177346/Registar-na-targovcite-na-plodove-i-na-zelenchuci-shte-zashtiti-rodnoto-proizvodstvo", "text": "„В България вносът на плодове и зеленчуци е около 90% според статистка на браншовите асоциации. По наши проучвания данните не са в такива рамки, но провеждаме паралелно обследване“. Това каза пред БНР заместник-министърът на земеделието Чавдар Маринов.Той припомни, че предстои създаването на регистър на търговците на плодове и зеленчуци, като целта е пълна проследяемост и регулация на вноса. Тази база данни ще бъде свързана със структурите на НАП, на Агенция „Митници“ и на БАБХ.„Целта не е да забраняваме търговията на плодове и зеленчуци, целта е регулиране, за да знаем какво консумираме. Целим модела, прилаган в Гърция – всеки търговец е запознат, че няма как да отиде свободно на пазара в Солун и да предлага български домати или краставици. Това е вид защита за родното производство на плодове и зеленчуци. Целта е да се търгува при ясни правила и проследимост“, подчерта Маринов в предаването „Преди всички“.Заместник-министърът сподели идеята за „свеж плод“, често прилагана в Европа – набирането на продукта се случва в рамките на 24 часа, след което той се закарва в търговски обект, който е в радиус не повече от 150 км: „Така считаме, че ще подкрепим значително българските производители. Би следвало до септември да имаме първоначални резултати по реализирането на тази идея“.", "date": "2019.06.24", "title": "Регистър на търговците на плодове и на зеленчуци ще защити родното производство"}
{"url": "https://www.novinite.bg/articles/177366/Trifonov-Govoritelite-na-partiite-shte-viyat-na-umryalo-za-partijnata-subsidiya", "text": "\"Драгомир Стойнев, Румен Гечев и Крум Зарков от БСП пак ще вият, че 1 лев субсидия е „разстрел на демокрацията“, след който „партиите ще изчезнат“. Ако БСП наистина са толкова загрижени за демокрацията, да бяха участвали в референдума, като агитират срещу предложението за 1 лев субсидия. Ама не участваха. Явно са очаквали, че референдумът е нещо, което ще го намажем с ракия и ще мине.В контекста на днешното виене на умряло е изключително важно да припомним, че нито една от големите партии не се регистрира в ЦИК, за да участва в кампанията за референдума през 2016 г. Нямаше ГЕРБ, нямаше ДПС, нямаше ВМРО, нямаше НФСБ, нямаше АТАКА, нямаше ВОЛЯ, нямаше и БСП. Тогава на БСП не им е пукало, че 1 лев субсидия ще унищожи демокрацията, както твърдят сега.  Интересно ми е да попитам – при 13,23 лв. ДПС грам ли не е зависима от икономическия субект, собственик на ТЕЦ-Варна и пристанище „Езерово“? Нима кражбата на субсидии е спряла другите кражби – от търговия с влияние, от приемане на лобистки закони, от раздаване на обществени поръчки? Отговорът е ясен на всички\", убеден е Слави. като се приеме от всички, че тя вече не е болест за лекуване. И предлага това да стане по „американски модел“, който въобще не е американският. Явно ДПС са открили нова Америка – не тая на Колумб. И пак ми е интересно да попитам – 13,23 лв. субсидия спасиха ли финансовия министър от това да живее безвъзмездно в тузарски апартамент на бизнесмен? И всъщност – какви зависимости го спасяват да е още министър, въпреки извършеното престъпление по надписването на партийните субсидии?Тази седмица пак ще вият и от ГЕРБ – но изпълняват волята на народа. Истината е, че на ГЕРБ въобще не им пука за волята на народа. Ако не бяхме осветили надписването на партийните дотации с милиони левове, темата за едното левче субсидия въобще нямаше да е на дневен ред. Но стана – на 942-ия ден от референдума. Политолозите вече се събраха и пак се подписаха под общо писмо колко е опасна субсидията от 1 лев. Ще рече човек, че са притеснени от думите на Борисов, че при 1 лев субсидия партиите няма да има с какво да плащат на политолозите.Между другото, с изненада установих, че председател на българската секция на организацията „Прозрачност без граници“, подписала се във въпросното писмо, е бившият член на БКП и бившият преподавател по „Научен комунизъм“ – другарят Огнян Минчев. И тая организация тука сме си я направили „по нашенски“ – чиста „българска работа“. А както пише Иван Хаджийски, българската работа – „това е работа необмислена или недомислена, зле започната, без ръководство или нескопосно ръководена...\".„От цялото това намаляване (на партийната субсидия) най-много ще се засегнат медиите – даже се опасявам да не ви намалят заплатата заради това“. Наглото изказване е от миналата седмица – направи го Хамид Хамид от ДПС пред колегата Антон Хекимян. Разбира се, журналистическата гилдия не намира проблем в тия думи и затова няма никаква позиция. Но пък намира време да ви обясни колко е опасен „популизмът“ на „гологлавия шоумен“ и „гологлавия лешояд“.. В предаване на близката до властта телевизия „Европа“, Георги Коритаров и гостите му са дали оценка колко е прост народът, подкрепил референдума. Според самия Коритаров, на референдума са гласували огромно количество невежи, поддали се на шоупопулизма на един телевизионен аятолах. Телевизионният аятолах съм аз. Не си заслужава да коментирам надълго Коритаров, защото през годините той загуби много по-ценни неща от малката си масичка. И няма как да е другояче – вече не води от „пещерата, която прави свободата“.  Днес съм повишен в „телевизионен аятолах“.За всичките наведени политолози, социолози и журналисти, проблемът на държавата винаги са „сатаните“, „новите варвари“ и „аятоласите“ - никога не са крадливите политици.Ще ги чуете и тази седмица – от сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати. Бла-бла-бла.Помнете ми думата – някой ден така ще говорят и за мажоритарния вот:Всъщност, чухте ли наведените политолози, социолози и журналисти да бъдат безкомпромисно критични за дългогодишното престъпно надписване на партийните субсидии с десетки милиони левове? Няма как да ги чуете. Ще ви кажа какво още няма да чуете от тях по темата за партийните субсидии. Не, те ви убеждават, че 3 милиона лева от вашите пари всъщност са нула лева.Те никога няма да кажат, че освен тия 3 милиона лева, партиите в Парламента ще продължат да получават и онези 6 милиона лева на година за т.нар. „представителни“ – за съветници, за секретарки, за кафенце. Стават 9 милиона лева. Но 9 милиона лева от вашите пари са нула лева – това ви убеждават.Наведените политолози, социолози и журналисти никога няма да кажат, че партиите в Парламента имат спестени 50 милиона лева! Не, те ще ви кажат, че при 1 лев субсидия партиите ще фалират.  ГЕРБ има спестени 23 милиона лева, а БСП и ДПС са с по 6,5 милиона лева. Да видим малките – „Глас народен“ има 208 000 лева, ДБГ - 144 000 лева, АБВ - 111 000 лева, СДС – 32 000 лева, създадената от Иван Костов ДСБ – 11 000 лева, а „ДА България“ има 769 биткойни. Но наведените всичколози ви казват, че при 1 лев субсидия ще се ударят малките партии. Даже ви го казват в момент, в който стана ясно, че големите партии са лапали пари от гласовете, получени за малките партии. Във всяка нормална демократична страна партиите разчитат в огромна степен на съмишленици, които споделят политическите идеи и каузите на съответната партия. И тези съмишленици финансират политическите формации с членски внос и дарения. Този процес е необходимо условие за водене на автентичен политически живот. Другите не са декларирали и един пробит лев дарение.Подобно е положението и с членския внос. Всичките партии, които получават субсидия, са събрали от членски внос общо 1,7 млн.лв. (като 938 000 лв. от тях ги е събрала БСП). Тази обща сума от 1,7 млн. е с 200 000 лв. по-малко от субсидията само на партия ВОЛЯ. Най-голямата партия ГЕРБ пък е събрала от членски внос едва 161 000 лв. Дори малката извънпарламентарна партия „Движение България на гражданите“ е получила повече от членски внос – 167 000 лв. Нормално – те си нямат милионна субсидия, получена наготово. Ще отбележа, че в Холандия партиите се издържат основно от членски внос, като държавното финансиране, въпреки че е законово уредено, не играе съществена роля. Подобно е положението в Швейцария и Малта. Това наведените няма да ви го кажат. Т.е. партиите нямат никакви авторски права и интелектуална собственост, от които да печелят. На партиите им е по-лесно да платят на наведените и да се рекламират чрез тях. Няма да ви кажат, че множество офиси на основните партии тънат в разруха и са затворени, вместо в тях да се води някакъв партиен живот. Наведените обаче ви казват, че на партиите им трябват големи субсидии, за да водят... партиен живот. Няма обаче да ви кажат, че тоя партиен живот всъщност са семинари в приятни курорти, на които жените си правят селфи за фейсбук с Бойко, а Цецка Цачева пее „Цъфнал ГЕРБ“ и песни на Булат Окуджава. А всъщност си купуват фалшиво благородство, защото парите за тези печки и хладилници са дошли от същите тези угнетени и изстрадали българи. Наведените ще ви кажат, че в това няма нищо лошо – парите се връщат при хората. Но и тук ще ви излъжат. Защото партиите, за да трупат пари на влог, постепенно се отказаха и да правят щедри дарения. Забележете – през 2012 г. ", "date": "2019.06.24", "title": "Трифонов: Говорителите на партиите ще вият на умряло за партийната субсидия"}
{"url": "https://www.novinite.bg/articles/177332/Radev-v-Jeneva-Zashtitata-na-choveshkite-prava-e-nepostijima-bez-dalgotraen-mir-i-ustojchivo-razvitie", "text": "България ще продължи да бъде част от усилията на ООН за засилване на международната солидарност за постигане на устойчив глобален подход и превенция в защита на човешките права. Това заяви президентът Румен Радев в изказването си пред Съвета на ООН по правата на човека. В Женева се провежда 41-ата сесия на международния орган, където българският държавен глава е на посещение. От тази година страната ни е пълноправен член на Съвета по правата на човека за периода до 2021 година. Това се случва за пръв път от създаването на международния орган. В изказването си пред участниците в 41-ата сесия президентът Румен Радев изтъкна, че България отдава особено значение за утвърждаване на превантивната роля на Съвета по правата на човека и за повишаване на неговата ефективност. „Нашата страна за пръв път е член на Съвета по правата на човека и допринася за укрепване на целостта и независимостта на Службата на върховния комисар“, заяви Румен Радев. Повече от седем десетилетия след създаването на ООН основна ценност на организацията остава международното сътрудничество за зачитане на човешките права и основните свободи, отбеляза президентът. По думите му, адекватните и навременни действия в тази насока затвърждават  легитимността и доверието към дейността на световната организация. Защитата на човешките права не може да се осигури без дълготраен мир и устойчиво развитие, подчерта още държавният глава и апелира за засилване на свързаността и сътрудничеството между органите и агенциите в системата на ООН в тази насока. Президентът потвърди ангажимента на България да провежда националните политики в областта на защитата на човешките права, както и да участва в регионалните и международни органи като Съвета, за постигането на тази висша за ООН цел. Като основополагащи ценности на демокрацията държавният глава открои толерантността и разбирателството като ключови фактори за защитата на човешките права. В изказването си президентът припомни и историческия принос на страната ни със спасяването през 1943 г. на всички 50 000 български евреи. Пълноправното членство на България в Международния алианс за възпоменание на Холокоста е признание за нашата категорична реакция срещу нарастващия антисемитизъм, ксенофобия и езика на омразата. Пред участниците във форума Румен Радев открои климатичните промени като сериозно предизвикателство и пречка в много държави за упражняване на основни човешки права. „В съответствие със своите задължения по Парижкото споразумение България прие Национален план за действие по изменение на климата, който регламентира конкретните мерки за намаляване емисиите за вредни парникови газове“, посочи президентът. Държавният глава заяви и готовността на страната ни активно да участва в дебатите за влиянието на новите дигитални технологии, в т.ч. на изкуствения интелект, върху човешките права. Като първостепенен приоритет за България президентът посочи защитата на правата на децата, като припомни, че на предишната сесия на Съвета България е стартирала различни инициативи за приобщаване на повече деца с увреждания към образователната система. България насърчава участието на младежите във всички сфери на обществено-политическия живот, посочи Румен Радев. Държавният глава изтъкна и напредъка на страната ни по темата за равенството на половете. Румен Радев даде пример със сектора на информационните технологии, където България е на първо място в ЕС по брой на заетите в тази сфера жени (27,7 на сто при среден процент в ЕС 16) и на първо място по дела на жените-експерти в областта на информационните технологии с близо 30%, при 16% за ЕС.", "date": "2019.06.24", "title": "Радев в Женева: Защитата на човешките права е непостижима без дълготраен мир и устойчиво развитие"}
{"url": "https://www.novinite.bg/articles/177364/52-ot-balgarite-sa-dovolni-ot-zaplatata-si-70-si-haresvat-rabotata", "text": "Над половината от българите са доволни от заплащането си, а 70% са удовлетворени от работата си. Данните са от две изследвания на \"Галъп интернешънъл\", проведени за БНТ.Оказва се, че българите са по-доволни от заплатите и работата си, отколкото средно хората по света.Според данните от проучването едва 30% не са доволни от заплатите си. Това ни нарежда около средното за света. Глобалните резултати показват, че 49% от работещите по света удовлетворени от месечните си възнаграждения, а недоволните са 29 на сто.В същото време обаче делът на българите, които са доволни от работата си е далеч по-висок – 70%.Страната ни е на трето място на Балканите по този показател.На първо място е Северна Македония, където 76% са щастливи от това, което вършат, а на второ е Румъния със 75 на сто.Най-недоволни по нашите ширини са сърбите.Позициите на 4-те държави са са същите и когато говорим за заплатата - в Румъния и в Северна Македония са по-доволни от нас.По света 68% от работещите харесват работата си, а само 15 на сто са недоволни.В Европейския съюз цели 72% са щастливи с избора си на работно място.Най-доволни са в Индия - 76% отговарят положително.На другия полюс е Русия със само 34% доволни.Същевременно обаче половината руснаци са одобряват работата си.Най-удовлетворени от парите, които получават за труда си са в Италия и Испания – 70 на сто.Най-недоволни от заплатите си в Европейския съюз пък са французите и унгарците.Според изследването най-доволни от това, което работят са италианците, следвани от испанците и тайландците.", "date": "2019.06.24", "title": "52% от българите са доволни от заплатата си, 70% си харесват работата"}
{"url": "https://www.novinite.bg/articles/177367/Davat-Lozan-Panov-na-IVSS-za-Apartamentgejt", "text": "Скандалният шеф Лозан Панов е даден на Инспектора към Висшия съдебен съвет заради скандала „Апартаментгейт“. Това става ясно от решение на Антикорупционната комисия (КПКОНПИ) по проверката за конфликт на интереси за Панов. Той е част от проверяваните хора от властта заради сделките на съмнително ниски цени с имоти, купени от строителната фрима :Артекс“. Преди няколко месеца стана ясно, че жената на Панов – Елисавета е купила жилище в луксозна сграда на дружеството срещу скромната сума от €225 на квадратен метър. Освен това собствениците на строителната компания пък се оказа и кумове на Панови.Въпреки това според проверката на КПКОНПИ Панов не е в конфликт на интереси заради апартамента, в който живее. След приключването на преписката обаче тя се изпраща в ИВСС с искане да се провери дали е нарушен кодексът за етично поведение на магистратите. \"Съгласно Кодекса за етично поведение на българските магистрати, ВСС осъществява цялостен контрол по прилагането и спазването на Етичния кодекс и периодично предприема действия за обновяване и актуализиране на предвидените с него правила. Комисията по професионална етика към Висшия съдебен съвет и комисиите за професионална етика към органите на съдебната власт осъществяват пряк и непосредствен контрол по прилагането и спазването на Етичния кодекс\", пише в решението на Антикорупционната комисия. Освен срещу Панов проверките за конфликт на интереси са приключени и срещу Цветан Цветанов, министъра на туризма Николина Ангелкова, както и срещу бившите министри на правосъдието и на културата Цецка Цачева и Вежди Рашидов.За всички тя също не е установено административно нарушение заради евтините им апартаменти. Комисията е прекратила още и проверките по сигналите срещу Валери Симеонов, Елена Йончева, Валери Жаблянов и Крум Зарков. Те са по различни казуси, този със Симеонов се отнася за сделка в периода, когато той е бил председател на Общински съвет в Бургас. Сигналът срещу Жаблянов е за грешна информация, подадена в декларацията му във връзка с имот и средствата свързани с него. При Крум Зарков сигналът е за имотни сделки. Решенията са взети в средата на миналата седмица и за тях е уведомена Софийската градска прокуратура.И след края на инспекцията, извършена от КПКОНПИ обаче проверката на прокуратурата за корупция и данъчни измами продължава до края на юли. Проверките са ефект от т.нар. скандал \"Апартаментгейт\", започнал с публикации за хора от властта, придобили имоти на занижени цени. Именно заради него голяма част от проверяваните се разделиха с постовете си – държавни и партийни. Част от проверките са след самосезиране на Антикорупционната комисия, а други – по сигнали. Няколко месеца тя преценяваше дали 11-те проверявани лица са били в конфликт на интереси, когато са ставали новодомци или са си купували са имот, или пък техни близки са го правели. Документално е изследвано в какво качество са били представителите на изпълнителната, законодателната и съдебната власт в момента на сделките. За прекратените проверки е информирана Градската прокуратура, защото тя има правомощие да протестира решенията на Антикорупционната комисия \"Решенията на КПКОНПИ са в сегмента, който касае тяхната компетентност – а именно конфликт на интереси.А при нас има проверки, които са възложени също на тази Комисия и при които извършваме събиране на данни за престъпления от компетентността на прокуратурата\", коментира пред журналисти зам.-главният прокурор Иван Гешев по случая и припомни, че във връзка с \"Апартаментгейт\" са възложени данъчни проверки и на НАП, които към този момент не са приключили.\"Поддържаме постоянен контакт с колегите от НАП. Процедурите по данъчния кодекс са доста по-тежки и тромави, което забавя тези проверки\", каза зам. главният прокурор. Той коментира още и проверките, свързани с къщите за гости, изградени с европейски средства. \"По проверките на къщите за гости се работи активно, излизат интересни неща за злоупотреби с евросредства и други документи, за които ще бъдете уведомени. Те са в сегмента извършени престъпления – т.е. злоупотреба с евросредства и други документи. Прокурори от ВКП са възложили проверка на ГД \"Национална полиция\" в тази насока за множество случаи\", обясни той.", "date": "2019.06.24", "title": "Дават Лозан Панов на ИВСС за „Апартаментгейт“"}
{"url": "https://www.novinite.bg/articles/177316/Predvejdat-dopalnitelno-277-miliona-leva-za-uvelichenieto-na-pensiite-ot-1-yuli-2019-g", "text": "Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв.Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери. За тези увеличения са заложени общо 277 милиона лева допълнителни разходи за пенсии спрямо Закона за бюджета на ДОО за миналата година. Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери.Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв. За новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института. Изплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник).Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г.", "date": "2019.06.24", "title": "Предвеждат допълнително 277 милиона лева за увеличението на пенсиите от 1 юли 2019 г."}
{"url": "https://www.novinite.bg/articles/177334/Pojar-v-TEC-Marica-Iztok-2", "text": "Запали се комин на ТЕЦ „Марица Изток 2”, съобщи bTV.На място има екипи на Пожарна безопасност и полицията.Няма информация за пострадали хора.По предварителна информация пожарът е възникнал след ремонт.Oчаквайте подробности!", "date": "2019.06.24", "title": "Пожар в ТЕЦ „Марица Изток 2”"}
{"url": "https://www.novinite.bg/articles/177338/Djeni-Sushi-ne-e-zavela-grajdansko-delo-sreshtu-Kubrat-Pulev", "text": "Нашумялата американска журналистка Дженифър Равало се е отказала да завежда дело срещу българския нокаутьор Кубрат Пулев, който я целуна пред камерите след боя с румънеца Богдан Дину.\"Искам да бъде ясно, че никога не съм завеждала дело, сподели Равало пред \"България Днес\". \"С Пулев никога не сме били приятели. Не съм се съгласявала на целувката. Той излъга цял свят, когато каза, че сме били приятели, докато ме целуваше. Това беше неговият първи мач в САЩ. Освен това ме хвана за дупето. Направи го в палатката след мача\".\"През цялото време мълчах\", добави репортерката. \"Получавах съобщения от приятелката на Пулев. Тя ме следваше в \"Инстаграм\" и слагаше мои хаштагове в нейните постове. Казват, че използвам случая, за да стана известна.Няма да променя нищо, колкото и да говоря. Българите вече имат изградено мнение\".Кобрата е със спрени права до 23 септември. Той ще се яви на още едно изслушване на 22 юли, като прогнозите са оптимистични за бързо връщане на замразения му лиценз.Кубрат Пулев и неговият мениджър Ивайло Гоцев все още не са отговорили на твърденията на Дженифър Ревало, известна повече като Джени Суши.", "date": "2019.06.24", "title": "Джени Суши не е завела гражданско дело срещу Кубрат Пулев"}
