{"url": "https://www.novinite.bg/articles/173486/BABH-konstatira-Influenca-po-pticite-v-selo-Joglav-oblast-Lovech", "text": "Българската агенция по безопасност на храните (БАБХ) констатира ново огнище на заболяването Инфлуенца по птиците (H5) в регистриран животновъден обект в село Йоглав, община Ловеч, област Ловеч.  Пробите са потвърдени на 2 април (вторник) от Националната референтна лаборатория към Националния диагностичен научноизследователски ветеринарномедицински институт.   Засегнатите птици в обекта са патици мюлари. С цел контрол и ликвидиране на заболяването, БАБХ прилага всички мерки в съответствие с действащото законодателство. Със  Заповед на изпълнителния директор на БАБХ  са определени действията за ликвидиране на огнището с високопатогенна инфлуенца по птиците и срещу разпространението на инфекция сред птиците в района.   Извършва се хуманно умъртвяване и унищожаване на всички птици, отглеждани в обекта, което ще бъде последвано от почистване и дезинфекция. Определени са 3-километрова предпазна зона и 10-километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас.   След установеното през март 2019 г. в село Лисец огнище на болестта, продължават ежедневните клинични прегледи на птиците, отглеждани в останалите селища в предпазната зона, и се прави епизоотично проучване за причините, довели до заболяването.   В момента са свикани областните и общинските епизоотични комисии. За случая е информирана и РЗИ-Ловеч и са взети всички превантивни мерки с цел опазване здравето на хората. На този етап няма засегнати хора и няма опасност за потребителите. Евентуалното заразяване може да случи при пряк контакт с болни птици. БАБХ напомня, че фуражите и суровините за тях следва да се съхраняват в закрити помещения. По този начин се избягва възможността диви пернати да заразят фуража, а оттам и питомните да бъдат заразени с вирус.", "date": "2019.04.03", "title": "БАБХ констатира Инфлуенца по птиците в село Йоглав, област Ловеч"}
{"url": "https://www.novinite.bg/articles/173458/Mareshki-Kogato-promenim-Evropa-shte-promenim-i-Balgariya", "text": "„Основна цел ни е да изпратим в Европейския парламент български родолюбци, а не безродници“. Това каза пред БНР лидерът на партия „Воля“ Веселин Марешки, който е първи в листата на коалицията „Воля - българските родолюбци\" за евровота.„Мисля, че и с вътрешни, и с всякакви избори няма да е проблем да бъда на първата позиция, защото хората искат да виждат успели българи, но успели не на техен гръб“, каза той в интервю за предаването „Преди всички“ и добави:„Марешки не слуша никой, освен своите избиратели и българския народ като цяло. Не всички гласуват за мен, но всички харесват това, което правя. Защитаваме интереса на всички български избиратели. … Когато се боря срещу картелите, другите страхливо се крият и никой не обелва дума за тези неща. Освен Марешки, кой се бори срещу картелите“.Втори в листата е Орхан Исмаилов, каза Марешки и добави, че членовете на Народна партия за свобода и достойнство не са свалили доверието си от него.Лидерът на „Воля“ не изключи възможността да не излъчат европредставител след изборите предвид фалшификациите, които, по думите му, се готвят. Все пак той вярва, че ще прескочат прага от 5,8%.„Отиваме на европейските избори във формат - коалиция „Българските родолюбци“, като към него продължават да се включват. Това е единствената алтернатива на цялото статукво от 1989 г. насам. Говорим за истинска алтернатива на успели, прагматични хора, които могат да променят България, ако българските граждани имат желание за това“, обяви лидерът на „Воля“. „Всички са забелязали как отиват там, започват да говорят на административен, сух и скучен език. Стават някакви сухари, които използват шаблони и никой не ги разбира какво правят, какво говорят. Сега в края на мандата са се активирали да показват кой какво е свършил, а българският народ по джоба си усеща кой работи за него и кой го ограбва“, коментира още Веселин Марешки. Той бе категоричен:„Ако ние управляваме, България ще бъде различна и то в много кратки срокове. Когато променим Европа, след това ще променим и управлението в България“.", "date": "2019.04.03", "title": "Марешки: Когато променим Европа, ще променим и България"}
{"url": "https://www.novinite.bg/articles/173461/Prezidentat-svikva-KSNS-za-borbata-s-korupciyata-po-visokite-etaji-na-vlastta", "text": "На 8 април, понеделник, от 13.00 часа на \"Дондуков\" 2 президентът Румен Радев свиква заседание на Консултативния съвет за национална сигурност. Заседанието ще бъде на тема: \"Резултати от противодействието на корупцията по високите етажи на властта. Необходимост от мерки\".", "date": "2019.04.03", "title": "Президентът свиква КСНС за борбата с корупцията по високите етажи на властта"}
{"url": "https://www.novinite.bg/articles/173462/Karakachanov-Tryabva-da-se-tarsi-mirno-reshenie-na-konflikta-Rusiya-Ukrajna", "text": "„Няма как да не стане въпрос за темата „Русия”, тъй като ситуацията в района на Черно море и в Източна Украйна предполага тя да бъде поставена. С Русия трябва да се водят преговори и да се търси мирно решение на конфликта Русия – Украйна”. Това каза военният министър Красимир Каракачанов пред Нова телевизия. Той коментира темите, които ще бъдат обсъждани по време на отбелязването на 70-годишнината от основаването на НАТО.Домакин на мащабното събитие тази година е Вашингтон, а основните теми пред първите дипломати ще бъдат сигурността в Черно море, деликатните отношения с Русия и съдбата на Договора за унищожаване на ракетите с малък и среден обсег.„Различните държави в НАТО имат различни позиции. Някои страни като Полша, Румъния и прибалтийските държави имат по-остри позици. Други – като Франция и Германия, повтарят думата \"преговори”, добави Каракачанов. И допълни, че в НАТО изискването било всички партньори на първо място да гарантират собствената си национална сигурност. За да се реализира една пълна сделка от американска страна, Пентагонът трябвало да получи разрешение от Конгреса. Очакванията били това да се случи в края на май. „Смятам, че до юли месец ще сме готови с договора”, заяви военният министър.България е представена във Вашингтон от вицепремиера и министър на външните работи Екатерина Захариева. По време на визитата са предвидени и двустранни разговори със специалния помощник на президента Тръмп, както и с главния прокурор и секретар по правосъдието Уилям Бар. Страната ни иска отпадането на визовия режим и подписване на спогодба за социална сигурност, която засяга около 400 000 българи.", "date": "2019.04.03", "title": "Каракачанов: Трябва да се търси мирно решение на конфликта Русия - Украйна"}
{"url": "https://www.novinite.bg/articles/173440/Maya-Manolova-nastoya-vsichki-balgarski-evrodeputati-da-glasuvat-zabranata-na-dvojniya-standart-pri-hranite", "text": "Омбудсманът Мая Манолова настоява българските евродепутати да подкрепят борбата срещу двойните стандарти при храните в Европейския съюз, като на 16 април 2019 г. гласуват в пленарна зала тяхната забрана. „За целта нека да няма нови прецеденти и всички 17 български представители в ЕП да гласуват и дадат ясен знак, че до последно отстояват интересите  на българските граждани“, е позицията на Манолова. Днес стана ясно, че Европейският парламент и Съвета са постигнали предварителното споразумение за засилено и по-добро прилагане на законодателството за защита на потребителите.Комисарят по правосъдие, потребители и равнопоставеност между половете Вера Йоурова обяви, че благодарение на „Новия търговски механизъм за потребителите“ дните на двойните стандарти в единния пазар са преброени. Потребителите вече не би следвало да бъдат заблуждавани от различни продукти, представяни като еднакви – те ще знаят какво и от кого купуват. На търговците, които продължават да мамят, ще бъдат наложени големи санкции. Припомняме, че темата за двойния стандарт при храните се лидира в България от омбудсмана Мая Манолова, като бе поставен в дневния ред на страната ни още през 2017 г. с редица инициативи. В качеството си на гражданин на ЕС, заедно с редица публични личности, общественият защитник организира и изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС.  На 30 април 2018 г. в рамките на българското председателство на Съвета на ЕС, омбудсманът организира в София форум на високо равнище, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС. На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз. На 22 януари т.г. Манолова защити изпратената петиция в Брюксел, която бе приета за абсолютно основателна от Комисията по петиции в европарламента.", "date": "2019.04.03", "title": "Мая Манолова настоя всички български евродепутати да  гласуват забраната на двойния стандарт при храните"}
{"url": "https://www.novinite.bg/articles/173466/Grajdani-tarsyat-posrednichestvoto-na-ombudsmana-Maya-Manolova-za-sreshta-s-regionalniya-ministar-po-kazusa-s-nebostargacha-Zlaten-vek", "text": "Омбудсманът Мая Манолова поиска спешна среща с ръководството на Министерството на регионалното развитие и благоустройството във връзка със законността на строежа на 34-етажния небостъргач „Златен век“.  Граждани от Инициативния комитет „Лозенец“ се обърнаха за съдействие към Омбудсмана да бъде посредник между тях и отговорните институции, за да получат яснота за валидността на разрешителното за строеж, статута на обектите „ателие“ от значение за предназначението на сградата и категорията на строежа, включително за отговорността на контролните органи по строителството, които изразяват противоречиви становища.„Обществените очаквания са породени от противоречивите становища по основния въпрос относно валидността на разрешението за строеж, изразени през последните дни в публичното пространство от органите на централната и местна администрация за разрешаване и контрол на строителството“, пише Мая Манолова в писмото си до регионалния министър Петя Аврамова. Припомняме, че институцията на омбудсмана работи по казуса на небостъргач „Златен век“ още от 2017 г., когато граждани сигнализират Манолова с молба да инициира проверки за намалени отстояния от съседните сгради, законността на строителното разрешение, книжата и съответствието между изграждането на „Златен век“ и устройствените планове на София. Още тогава институцията на омбудсмана се обръща към ДНСК, столичния кмет и към районния кмет на кв. „Лозенец“, за да проверят случая. Отговор пристига от ДНСК, в който подробно информират, че документите по строежа са в съответствие с българското законодателство. Няколко месеца по-късно институцията на омбудсмана е сезирана отново от гражданския комитет, този път по повод методическите указания и опита за тълкуване на закона от страна на зам.-министър на регионалното министерство, включително с молба да бъдат сезирани Регионалната инспекцията по околна среда, Министерството на околната среда и водите и гл. архитект на София за съответствие с нормите на екологичното законодателство. Тогава отговор е получен от Регионалната инспекция по околна среда - София, която констатира, че след направените промени в проекта не са установени нарушения по процедурата за въздействието на околната среда. Тази вечер от 18.30 ч. омбудсманът Мая Манолова ще подкрепи гражданите от кв. „Лозенец“, които за пореден път излизат на протест срещу свръх застрояването, застрояването на зелени площи и незаконното строителство.", "date": "2019.04.03", "title": "Граждани търсят посредничеството на омбудсмана Мая Манолова за среща с регионалния министър по казуса с небостъргача „Златен век“"}
{"url": "https://www.novinite.bg/articles/173449/Mladen-Marinov-Imame-gotovnost-da-izpratim-tehnika-v-Severna-Makedoniya", "text": "Има готовност от българска страна за съдействие с техника и с експерти при операцията за откриване на останките от катастрофиралия в Северна Македония самолет, с българи на борда. Това министърът на вътрешните работи Младен Маринов пред bTV.По думите му акцията вече е стартирала, с хеликоптери ще бъде направен опит да се достигне до мястото на инцидента, но труднодостъпната местност е забавила екипа от северномакедонски експерти.„Първоначално през МВР беше заявено искане за помощ, свързахме се незабавно, но докато държахме връзка с техния вътрешен министър той каза, че на този етап не е необходим. Ние имахме готовност. Екипажът на нашите хеликоптери беше сформиран, хеликоптерът беше зареден с гориво и в готовност да реагира незабавно”, каза Маринов.По думите на министъра на МВР, все още не ясна самоличността на жертвите, а първоначалната информация, излязла в медиите, не е проверена и създава напрежение.", "date": "2019.04.03", "title": "Младен Маринов: Имаме готовност да изпратим техника в Северна Македония"}
{"url": "https://www.novinite.bg/articles/173469/Bojko-Borisov-se-sreshtna-sas-starozagorskiya-mitropolit-Kiprian", "text": "Министър-председателят Бойко Борисов се срещна със старозагорския митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия (МПЦ). Комисията беше създадена в края на 2017 г. след искане на МПЦ Българската православна църква да съдейства за уреждане на статута й. По време на срещата между министър-председателя Борисов и митрополит Киприан беше уточнен начинът, по който ще бъде предаден донесения от Йерусалим великденски благодатен огън от българска страна на представител на македонската църква. За първи път Северна Македония получи благодатния огън от България миналата година. Тази година старозагорският владика Киприан ще донесе благодатния огън от Йерусалим у нас. В тази връзка в правителствения самолет с българската делегация ще пътува македонски епископ, което се осъществява по изричната молба на Македонската православна църква. На срещата митрополит Киприан запозна премиера Борисов със състоянието на храмовете в Старозагорската епархия и по-конкретно – с храм- паметник „Рождество Христово“ към шипченския манастир. „Правителството винаги е подкрепяло Българската православна църква и ще продължи да го прави“, посочи министър-председателят Борисов. От своя страна старозагорският митрополит Киприян поднесе поздравления и благодарност към премиера Бойко Борисов за отличните църковно-дипломатически отношения между правителството на България и Българската православна църква.", "date": "2019.04.03", "title": "Бойко Борисов се срещна със  старозагорския митрополит Киприан"}
{"url": "https://www.novinite.bg/articles/173454/Dnes-reshavat-dali-da-glasuvat-paketa-Mobilnost-v-plenarna-zala", "text": "\r\nДнес ще се проведе т.нар. Председателски съвет (заседание на лидерите на различните политически групи), в рамките на който ще се реши дали пакетът \"Мобилност\" ще бъде гласуван в пленарна зала.\r\n\r\nВчера на заседанието на транспортната комисия в ЕП по пакета \"Мобилност\", при внесени 1224 предложения за изменения, 1126 продължават за гласуване в пленарна зала, съобщи евродепутатът Петър Курумбашев снощи.\r\n", "date": "2019.04.03", "title": "Днес решават дали да гласуват пакета \"Мобилност\" в пленарна зала"}
{"url": "https://www.novinite.bg/articles/173475/Bojko-Borisov-se-sreshtna-s-prezidenta-na-Evropejskiya-sayuz-po-djudo-Sergej-Solovejchik", "text": "Министър-председателят Бойко Борисов се срещна с президента на Европейския съюз по джудо Сергей Соловейчик, който му връчи почетен плакет. Фокус на разговора беше развитието на джудото и бойните спортове в България, както и потенциалната кандидатура на страната ни за домакинство на Европейско първенство по джудо за мъже и жени през 2022 г. Тази година страната ни прие Европейска купа за жени, а през 2020 г. ще се проведе Европейска купа при мъжете, която носи точки за класиране на олимпийски игри. По време на срещата беше изтъкнато силното представяне на престижни състезания от страна на българските състезатели по джудо в последните месеци. Бяха обсъдени и прекрасните условия за предолимпийска подготовка и бързо физическо възстановяване, които предлагат българските спортни бази като ВСК „Белмекен”, „Спортпалас“, край Варна и др. Премиерът Борисов изпрати специални поздрави на президента на Руската федерация Владимир Путин. На срещата в Министерския съвет присъстваха министърът на младежта и спорта Красен Кралев, президентът на Българската федерация по джудо (БФД) Румен Стоилов и вицепрезидентът на Федерацията Даме Стойков.", "date": "2019.04.03", "title": "Бойко Борисов се срещна с президента на Европейския съюз по джудо Сергей Соловейчик"}
{"url": "https://www.novinite.bg/articles/173478/Granichni-policai-zadarjaha-turski-grajdanin-izdirvan-za-iznasilvane", "text": "Вчера на ГКПП \"Капитан Андреево\" е задържан 44-годишен турски гражданин, съобщиха от \"Гранична полиция\". Той е влизал в страната с лек автомобил \"Ланд Ровер\" с австрийски регистрационен номер.44-годишният мъж е обявен за международно издирване от австрийските власти въз основа на Европейска заповед за арест, издадена от съда в Инсбрук за изнасилване. Турският гражданин е задържан в ГПУ-Свиленград, след което с постановление на Върховната касационна прокуратура е отведен в следствения арест в Свиленград.", "date": "2019.04.03", "title": "Гранични полицаи задържаха турски гражданин, издирван за изнасилване"}
{"url": "https://www.novinite.bg/articles/173474/Ministar-Porojanov-se-sreshtna-s-premiera-na-Livan", "text": "В рамките на посещението си в Бейрут министърът на земеделието, храните и горите Румен Порожанов се срещна с министър-председателя на Ливанската република Саад ад-Дин Рафик ал-Харири. Министър Порожанов запозна ливанския премиер с проведените разговори с министрите на земеделието и на комуникациите, както и с председателя на търговско – промишлената палата на Южен Ливан. Той представи основните теми, които бяха дискутирани по време на срещите, както и възможностите за развитие и задълбочаване на двустранното сътрудничество между България и Ливан в областта на земеделието и храните, и насърчаването на инвестициите. Министър Порожанов сподели, че двете страни ще се фокусират върху увеличаването на двустранната търговия със земеделски продукти и храни чрез организиране на съвместни мероприятия за тяхното промотиране, както и ще се търсят начини за активизиране на инвестициите в сферата на селското стопанство.", "date": "2019.04.03", "title": "Министър Порожанов се срещна с премиера на Ливан"}
{"url": "https://www.novinite.bg/articles/173450/Biser-Petkov-Novata-metodika-za-pensiite-beshe-napravena-za-stabilnostta-na-sistemata", "text": "Отпадането на „Трите златни години” преди 1997 от формулата за изчисляване на пенсионния доход е в името на стабилността и предвидимостта на пенсионната система. Това заяви пред bTV министърът на социалната политика. Според тази методика обаче над 30% от бъдещите пенсионери щяха да бъдат финансово ощетени.Това наложи и намесата на премиера Бойко Борисов, който нареди да бъде направена законодателна промяна и изчисляването на доходите за старост да се правят и по двете формули. Днес законопроектът ще се гледа в Комисията по труда и социална и демографска политика.„Оценката на ситуацията наложи тази спешна законодателна инициатива. От друга страна, стоеше тезата, че това са приети промени през 2015 г. Имало е един тричетири годишен срок до тяхното влизане в сила. Много хора са съобразили своето поведение с това, че влизат в сила тези промени”, каза Петков.Социалният министър посочи, че злоупотреби при формирането на пенсиите са коментирани, но не са основната причина на промяната на формулата.„Тази промяна беше направена, за да се обвърже пенсията с осигурителния принос на лицето през неговия трудов живот и да се улеснят хората, защото представянето на документи за 3 години преди 1997 г. затруднява повечето пенсионери. С промяната се даваше възможност на хората, пенсията да се изчислява, без да се ангажират пенсионерите”, посочи социалният министър.Бисер Петков заяви, че отпадането на „Трите златни години” е предложение на Консултативния съвет по пенсионната реформа. Той е и изготвил цялостния законопроект, който е бил приет през 2015 г. Той допълни, че НОИ също са подкрепили промените.„Няма съществени финансови ефекти дали ще се изчислява по новата или по старата формула. Анализът, които предостави НОИ беше, че „икономията” е 9 млн. лв., което е пренебрежимо малко на фона на общия разход за пенсии, който е около 10 млрд. лв. годишно”, допълни Петков.Ако законопроектът бъде приет и влезе в сила, хората ще имат право да избират по коя методика да им се изчислява пенсията.„От няколко години НОИ има разработена електронна услуга, която е много популярна за изчисляването на прогнозния размер на пенсията. Тази възможност ще бъде запазена. Въвеждайки данните си, на база на документите, с които разполагат, да направят информиран избор”, поясни Петков.Ако новият законопроект бъде гласуван, в шест месечен срок от датата на влизането му в сила, хората, на които им е отпусната пенсия по новия ред или са подали заявление, ще могат да заявят преизчисляване на сумата по стария ред.Бисер Петков заяви, че великденски добавки към априлските пенсии са отпуснати 53 млн. лв, които ще бъдат раздадени на над 1 млн. 300 хил. пенсионери.", "date": "2019.04.03", "title": "Бисер Петков: Новата методика за пенсиите беше направена за стабилността на системата"}
{"url": "https://www.novinite.bg/articles/173446/Zukarbarg-Facebook-ne-moje-da-garantira-che-nyama-da-ima-namesa-v-evroizborite", "text": "Корпорацията \"Фейсбук\" (Facebook) има добри постижения в предотвратяването на опити за намеса в избори в сравнение с 2016 г., но не може да гарантира, че сайтът й няма да бъде използван за въздействие над изборите за Европейски парламент през май, заяви нейният шеф Марк Зукърбърг, цитиран от Ройтерс. След критиките, че вероятно руски представители са използвали \"Фейсбук\" и други социални медии, за да повлияят на изборите, които изненадващо издигнаха на власт Доналд Тръмп в Съединените щати, Фейсбук мобилизира ресурси и служители, за да подобри сигурността на изборите за европарламент през май. Зукърбърг каза, че след 2016 г. е имало редица важни избори, протекли \"относително чисто\" и при ефикасни мерки за защита на честността им. \"Със сигурност постигнахме значителен напредък. Но не, според мен никой не може да даде гаранции в свят, в който има държави, опитващи се да влияят на избори и да каже, че сме решили проблема\", каза шефът на Фейсбук в интервю пред ирландската национална радиотелевизионна компания Ар Ти И. \"Това е постоянна надпревара във въоръжаването, в която непрекъснато изграждаме защити, но и правителствата с напреднали възможности също развиват тактиките си\", добави той. Под натиска на регулаторите на ЕС за по-ефикасни действия срещу чужда намеса в предстоящите избори за европарламент, \"Фейсбук\" миналата седмица затегна правилата за политическа реклама в Европа. Компанията освен това обяви планове за засилване на борбата с дезинформацията преди изборите и ще партнира с германската осведомителна агенция ДПА за по-стриктна проверка на фактите. \"Тук, в ЕС преди предстоящите избори ние задействаме целия спектър от стратегии и инструменти, които доказаха ефикасността си при редица важни избори досега и затова очакванията ми са добри\", каза Зукърбърг в Дъблин, където е международната централа на Фейсбук. \"Но според мен трябва да сме наясно, че някои от страните, които се опитват да се намесват, ще продължат да го правят и затова трябва да сме готови да се справим, да работим, за да успеем да се справим\", добави той.", "date": "2019.04.03", "title": "Зукърбърг: Facebook не може да гарантира, че няма да има намеса в евроизборите"}
{"url": "https://www.novinite.bg/articles/173477/Balgarsko-3D-studio-sazdade-virtualeno-kopie-na-Belogradchishkite-skali", "text": " Българското 3D-студио „ZenART VR” изработи пълно виртуално копие на Белоградчишките скали, което потребители от цял свят ще имат възможност да посетят онлайн.Дестинацията е част от проекта на талантливи български 3D-художници наречен „ZenEarth VR”, който цели създаването на изцяло ново поколение от свръхреалистична виртуална реалност за туризъм и забавление.Белоградчишката крепост и околните скали са сканирани с дронове, след което чрез фотограметрична техника е изработен триизмерен, напълно реалистичен модел на местността. Заснет е всеки детайл на площ от над 10 000 кв. м. и след това е фино моделиран и поставен на отговарящото му място във виртуалния свят. Добавена е система за промяна на метеорологичните условия, реалистичен денонощен цикъл на светлината и дори технология за реакция на природните обекти от вятъра.Изработен е и специален аудио-гид, в който са подбрани най-любопитните и уникални истории свързани с местността. Темите в него са систематизирани съобразно различните епохи и са подредени в посока своеобразно пътуване назад във времето. За да се потопи още по-дълбоко в изживяването посетителят, по маршрута му са поставени детайлно моделирани артефакти, характерни за различните периоди, за които се разказва в гида. За разлика от реалните музеи, във виртуалната реалност тези предмети могат да бъдат използвани. Посетителите, например ще могат да стрелят с автентична пушка от Сръбско-Българската война, да размахат османски ятаган или да подържат в ръка част от тракийско златно съкровище.„На практика можеш да се разхождаш с часове в Белоградчишките скали без да чакаш на опашки по всяко време на денонощието и във всеки един период от годината без значение дали има снежна буря или е непоносима жега. И всичко това, докато си седиш на дивана в хола“, разказва творческият директор на „ZenART VR” Тихомир Няголов за новия тип туризъм.Белоградчишките скали са първата от планираната поредица дестинации, на които притежателите на VR шлемове ще могат да се насладят.„Избрахме Белоградчишките скали, тъй като комбинацията от уникален природен феномен и богата история могат да я превърнат в дестинация от световен мащаб. А и също така, защото екипът ни е съставен от българи и сме горди да покажем на целия свят прекрасните кътчета, които могат да бъдат посетени в нашата родина“, обясни още Няголов.„ZenART VR” е създаден от 3D-художници с богат опит в индустрията на компютърните игри, в която българската школа има сериозни позиции. Талантливи творци, работили за някои от най-големите компании в бранша като Ubisoft и Unity и чиито имена стоят зад световни хитове в гейм-индустрията, като поредицата „Assassin's Creed”, са в основата на амбициозното студио за виртуални преживявания „ZenART VR”.Наред с Белоградчишките скали, българските 3D-художници планират да създадат виртуални копия на някои от най-попупярните туристически дестинации в света, а също така и на известни места, които в реалния свят човек не може да посети, като например митичният остров Авалон от легендите за Крал Артур.За целта „ZenART VR” стартира кампания в платформата за групово финансиране  където всеки желаещ може да подкрепи проекта и да се сдобие с екслузивен достъп до съдържанието.Повече информация за кампанията може да се намери на сайта на студиото . За актуални новини следeте профилите ни във , ,  и .  ", "date": "2019.04.03", "title": "Българско 3D-студио създаде виртуаленo копие на Белоградчишките скали"}
{"url": "https://www.novinite.bg/articles/173445/Dneven-horoskop-za-sryada", "text": "Денят е подходящ да сложите край на всички неща, които трябва да приключат. Когато завършите важен проект или нещо, по което работите отдавна, ще се почувствате страхотно.Открийте се пред хората и ги изненадайте днес. Никой няма представа, че толкова много неща се случват с вас. Ще бъдете шокирани от положителните им реакции.Няма нужда да усложнявате ситуацията днес. Просто се отпуснете и се погрижете за себе си. Не влагайте чувства и енергия напразно. Оставете днешния ден за почивка и релакс. Вижте повече на: ", "date": "2019.04.03", "title": "Дневен хороскоп за сряда"}
{"url": "https://www.novinite.bg/articles/173455/Borisov-se-chu-sas-Zaev-zaradi-samoletnata-katastrofa", "text": "Министър-председателят Бойко Борисов е разговарял с македонския си колега Зоран Заев във връзка с катастрофиралия самолет с българско семейство край Скопие. Това обяви премиерът в началото на днешното заседание на правителството, като и той потвърди, че страната ни е в готовност да окаже съдействие.\"Разговарях с македонския премиер Зоран Заев. От снощи сме в комуникация, правят всичко възможно да стигнат до катастрофиралия самолет. Нашият хеликоптер е готов от снощи. Засега се счита, че ще стигнат, но е много непристъпна местността. Дано по-бързо стигнат, за да видим и причините за катастрофата\", заяви Борисов.От своя страна Зоран Заев е заявил:\"Изразявам искрено съчувствие за трагедията с българското семейство, загинало с малкия самолет. Ще направим, каквото трябва, в сътрудничество с вашите служби, за да установим докрай причините за тази трагедия и за транспортирането на телата до България\" ", "date": "2019.04.03", "title": "Борисов се чу със Заев заради самолетната катастрофа"}
{"url": "https://www.novinite.bg/articles/173459/Ucheni-Cherniyat-shokolad-svalya-kravnoto-nalyagane", "text": "Любителите на шоколада имат нов повод да се почерпят, защото португалски учени доказаха, че той е полезен за здравето, съобщи в. „Дейли мейл“, цитиран от БТА.Похапването на няколко парченца черен шоколад всеки ден сваля кръвното налягане само за месец. Необходимото количество е само 20 гр.Млечният шоколад също е полезен, но най-добър ефект има черният шоколад.Учените от Политехническия институт в Коибра са работили с 30 здрави доброволци на възраст от 18 до 27 години. Половината от тях получавали шоколад със съдържание на какао 55 процента, а останалите - 90 процента. Участниците трябвало да се въздържат от други храни, богати на флаваноли - горски плодове, чай, вино.", "date": "2019.04.03", "title": "Учени: Черният шоколад сваля кръвното налягане"}
{"url": "https://www.novinite.bg/articles/173465/Shumen-654-sa-ustanovenite-narusheniya-po-vreme-na-specializirana-operaciya-24-chasa-kontrol-na-skorostta", "text": "654 са установените нарушения по време на специализирана операция „24 часа контрол на скоростта“ , която се проведе на територията на ОДМВР- Шумен. Тя беше част от започналата от понеделник полицейска операция ТИСПОЛ . С мобилната камера /тринога/ са установени общо 535 нарушения. 411 от тях за през деня, а 124 – през нощта., от тях в населено място са били 214 , а извън населено място 321. С мобилните системи са засечени119 нарушители – 64 на територията, обслужвана от РУ- Нови пазар , 19 на територията на РУ- Велики Преслав и 36 на територията на РУ- Каолиново. Най-високата засечена скорост в населено място е 116 км/ час, където ограничението на скоростта е 50 км/ час. Петима са водачите, които ще бъдат лишени от правоуправление за определен срок, тъй като са шофирали в населено място със скорост над 50 км/ час от максимално допустимата.Сред нарушителите е засечен  водач на автобус, който преминал в късните часове на 2 април в село Радко Димитриево със 102 км/ час при разрешени 50.  Ще му  бъде наложена глоба с фиш в размер на 800 лева.Извън населено място, на което  е имало въведено ограничение на скоростта от 50 км/ час има засечен водач, който преминал със 132 км/ час.", "date": "2019.04.03", "title": "Шумен: 654 са установените нарушения по време на специализирана операция „24 часа контрол на скоростта“"}
{"url": "https://www.novinite.bg/articles/173471/Kurumbashev-Logikata-na-paketa-Mobilnost-e-Nasheto-si-e-nashe-a-chujdoto-e-obshto", "text": "\"Изпълнихме заръките на председателя Антонио Таяни и намалихме с цели 99 внесените предложения по пакета \"Мобилност\". Сега вече не са 1224, а само 1125\", каза Петър Курумбашев, член на Делегацията на българските социалисти в Европейския парламент, в предаването \"Денят започва\" по БНТ.  \"Правилникът казва, че когато едно предложение получи повече от една трета от гласовете, то отново трябва да отиде в пленарна зала. Сега особено държим тези 1125 предложения да бъдат гласувани едно по едно в пленарна зала, за да се уважава върховенството на закона в Европейския парламент. Другата страна, която се опитва да погази всякакви процедури от самото начало на гледането на пакета \"Мобилност\", ще се опита да вкара тези предложения в блокове (така, както се опитаха и миналата седмица), но сами разбирате, че няма как 1125 предложения да бъдат \"смачкани\" в 5 блока.\r\nСнощи нашият любезен опонент - г-н Исмаил Ертуг (докладчикът от страна на СиД) - е написал писмо, в което казва именно, че предложенията трябва да бъдат гласувани в блокове, ние написахме обратното писмо и ще държим да се гласува изменение по изменение\", коментира още Курумбашев. \r\n \r\n\"Като имаме предвид, че вчера гласуването продължи пет часа и го проведохме около 50 души, много е интересно, ако се спази правилникът, колко време ще продължи гласуването в пленарна зала, в което ще участват около 600 или 700 евродепутати\".\r\n \r\nНа коментар на водещата, че г-н Ертуг е представител на социалистите в Европейския парламент, Курумбашев посочи, че позицията на г-н Ертуг се поддържа от френските и немските евродепутати от Европейската народна партия. \"Да не би те да са станали социалисти? Аз лично не вярвам. Очевидно е, че разделението е по държави и е очевидно, че става въпрос за нещо друго, много неприятно - под една социална маска очевидно става въпрос за чист протекционизъм, за пазене на пазара и недопускане на нашите фирми на техните пазари. Тук става дума за нещо много просто - когато тези държави правят пари на нашите пазари, тогава трябва да има свободна търговия и свободно движение на хора, стоки и услуги, но когато нашите фирми правят пари на техните пазари, да се загрижим и - както се казва - да плачем на чужд гроб\", смята Курумбашев. \r\n \r\nПо думите на българския евродепутат като Европейски съюз обвиняваме Китай в протекционизъм - те, например, не разрешават каботажа на техни пристанища. В същото време споменатите държави си позволяват същото поведение спрямо Централна и Източна Европа. \"Значи когато ни устройва, пазарът трябва да е свободен. А когато трябва да си защитим нашия пазар, ситуацията става \"нашето си е наше, а чуждото е общо\". \r\n", "date": "2019.04.03", "title": "Курумбашев: Логиката на пакета \"Мобилност\" е \"Нашето си е наше, а чуждото е общо\""}
{"url": "https://www.novinite.bg/articles/173480/Lud-kara-s-277-kilometra-v-chas-po-Struma", "text": "\r\nЕдноседмичната акция \"Скорост\", която пътната полиция ще извършва до 7 април, установи нови скоростни рекорди.\r\n\r\nШофьор беше засечен с 277 километра в час на магистрала \"Струма\". Глобата на пилота ще надхвърли 1500 лева\", пресметнаха полицаи. И припомнят, че повечето катастрофи с жертви и ранени са именно заради висока скорост и неправилни маневри. По тяхната статистика най-много нарушения има в София.\r\nВчера само за 10 часа са установени над 7000 нарушения за превишаване на максимално допустимата скорост за движение, сочат междинните данни, събрани по време акция \"Скорост\" в цялата страна.\r\nС идеята да респектира шофьорите МВР извади над 150 камери на пътищата с най-много инциденти.\r\n\"Ние сме сигурни, че ако се намали общата скорост на придвижване ще се намалят и пътните инциденти. Голяма част от произшествията и загиналите, които имаме тук – са за неспазване на елементарни правила на движението. Примерно – недаване предимство на пешеходец на пешеходна пътека\", каза Ивайло Иванов, главен секретар на МВР.\r\n", "date": "2019.04.03", "title": "Луд кара с 277 километра в час по \"Струма\""}
{"url": "https://www.novinite.bg/articles/173443/Pravitelstvoto-obsajda-reformata-v-sadebnata-sistema", "text": "Реформата в съдебната система и напредъка ѝ ще обсъжда правителството на днешното си заседание. Пред колегите си от кабинета министърът в оставка Цецка Цачева би трябвало да отчете постиженията и пробойните в сектора през миналата година.Много е вероятно доклада да представи заместник-министърът на правосъдието Десислава Ахладова, която изпълнява длъжността на министър след оттеглянето на Цачева преди почти две седмици.Цецка Цачева си тръгна от властта заради скандала с апартаментите на фирма „Артекс” със спорна пазарна цена. Все още не е обявено кой ще поеме поста ѝ занапред.", "date": "2019.04.03", "title": "Правителството обсъжда реформата в съдебната система"}
{"url": "https://www.novinite.bg/articles/173489/191-narusheniya-na-skorostta-po-vreme-na-24-chasoviya-kontrol-v-slivensko", "text": "От началото на тази седмица се провежда операция за контрол на скоростта по линия на Европейската мрежа на службите на Пътна полиция TISPOL. От 06,00 часа на 2 април до 06,00 часа на 3 април се проведе акция „24 часа скорост”. В ОДМВР-Сливен общо установените нарушения на скоростните режими от пътните полицаи с технически средства в рамките на 24 часа са 191. С камерата тип „Тринога” са заснела 138 нарушения през дена и 12 през нощта, 41 превишения са заснети със стационарни и мобилни камери.Установени са още 67 други нарушения на Закона за движение по пътищата. Операцията за контрол на скоростта продължава. До края на седмицата остава завишено полицейското присъствие с технически средства, за установяване на нарушения на скоростните режими. Извършват се проверки по автомагистрала „Тракия”, главни, второстепенни и общински пътища. Денонощно ще се следи движението в града. От 25 до 31 март на територията на ОДМВР-Сливен са проведени специализирани, разпоредени от ГДНП, главния секретар на МВР и директора на ОДМВР-Сливен старши комисар Димитър Величков. Екипи, сформирани от служители на Пътна полиция и районните управления в Сливен, Нова Загора, Твърдица и Котел за една седмица са проверили 1932 моторни превозни средства, и 2023 лица. Констатирани са 738 нарушения на Закона за движение по пътищата и Кодекса за застраховане. За една седмица на територията на ОДМВР-Сливен с мобилни и стационарни камери са констатирани 378 нарушения на скоростта и 1 автомобил без застраховка Гражданска отговорност. Издадени са 387 електронни фиша за скорост и 1 електронен фиш за автомобил без застраховка. В поделенията на Пътна полиция и при проверки на пътя са връчени 102 фиша и са отнети 4 шофьорски книжки за неплатени глоби. За други нарушения са съставени 616 фиша. Актовете са 114. Установени са 4 неправоспособни водачи. 3 водачи са хванати да управляват след употреба на алкохол, като двама са с над 1,2 промила. 4 са управлявали МПС след употреба на наркотици. Общо отнетите свидетелства за управление на МПС са 20. В Сливен, Котел и Нова Загора са съставени общо 112 фиша за неправилно паркиране. Завишена остава патрулната дейност по отношение установяване на лица, които управляват под въздействието на наркотични вещества и алкохол. Освен за скорост ще се следи за нарушения, които пряко влияят на пътния травматизъм, употребата на наркотици и алкохол, правоспособност, застраховка Гражданска отговорност, спазване на предимство, сигнализация и маркировка.", "date": "2019.04.03", "title": "191 нарушения на скоростта по време на 24-часовия контрол в сливенско"}
{"url": "https://www.novinite.bg/articles/173491/Zadarjaha-sedem-slujiteli-na-DAI-Pernik-za-podkupi", "text": " Задържани са седем служители на ДАИ-Перник. Това съобщи Димитър Петров - изпълняващ длъжността административен ръководител на Специализираната прокуратура, цитиран от БТА. По думите му обвинението, което се подготвя да им бъде повдигнато, е за участие в организирана престъпна група с цел получаване на подкупи.  Групата е действала на територията на област Перник чрез проверки на пътя и събиране на \"такса спокойствие\". Взимани са пари от няколко десетки транспортни фирми. Част от тях са получавали писма, с които били предупреждавани за проверки. Когато пък собствениците на тези фирми идвали в ДАИ, са им били искани определени суми пари, за да не им бъдат съставени дължимите по закон актове. Събирани са пари и при издаване на лиценз за транспортна дейност, или подновяване на такъв.  При спиране на пътя на кола на съответната фирма, проверяващият служител бил длъжен да се свърже с някой от администрацията, който също бил част от групата. След потвърждение, че таксата е заплатена, камионът не се проверявал. Ценоразписът не е твърд, преценявало се според финансовото състояние на фирмата и броя на превозните средства.  Групата от ДАИ - Перник е в полезрението на службите за сигурност от средата на миналата година. Задържаните са на средно ниво, има ясно изразен лидер. Сред арестуваните не е ръководителят на ДАИ, уточни Петров.  Утре ще бъде съобщена по-подробна информация. „Явно става дума за систематичен проблем в Министерството на транспорта при подбора на кадри”, каза Петров, визирайки предишни акции в ДАИ в София и в Благоевград. „За софийското ДАИ делото е в съда, в Благоевград разследването е приключило, изготвя се обвинителен акт”, посочи той.  Акцията е започнала около 9.30 часа. Направени са обиски не само в сградата на Областната дирекция „Автомобилна администрация”. Проверени са и други адреси. Претърсвани са офиси, иззети са и документи. ", "date": "2019.04.03", "title": "Задържаха седем служители на ДАИ-Перник за подкупи"}
{"url": "https://www.novinite.bg/articles/173451/Anton-Kutev-Bitkata-sreshtu-Elena-Joncheva-na-evroizborite-shte-bade-mrasna", "text": "Битката между Мария Габриел и Елена Йончава на предстоящите евроизобри ще бъде мръсна. Това мнение изрази Антон Кутев, зам.-председател на ПГ на „БСП за България” пред bTV.„, каза Антон Кутев.Той отбеляза, че Националният съвет на БСП ще реши дали Сергей Станишев ще бъде включен в листата на партията за предстоящия евровот. „Аз лично смятам, че той трябва да бъде, защото това ще събере до голяма степен партията и защото трудно бихме обяснили отсъствието на председателя на ПЕС”, добави той.Кутев коментира и скандала с апартаментите на властта.„ и против начина, по който беше създадена комисията. И сега виждаме защо”, коментира зам.-председателят на ПГ на „БСП за България”. „каза още той.„Сега Пламен Георгиев твърди, че нямало възможност да започнат производство за отнемане на апартаментите на Цветанов – как да няма, имат. В закона го пише много ясно и там няман нужда нито от прокурорско решение. Там изрично даже пише, че решение на съда за оневиняване не спира процедурата по отнемане. КОНПИ има всички правомощия да си направи проверката, да установи нещо, което всички българи знаят, че Цветанов има 1,5 милиона имоти и най-много половин милион доходи и че има драстично разминаване между доходи и проходи”, каза още Кутев. Според него има вътрешна битка в ГЕРБ, но това е нещо нормално, тъй като по думите му „партия без вътрешна битка не е реална партия”.", "date": "2019.04.03", "title": "Антон Кутев: Битката срещу Елена Йончева на евроизборите ще бъде мръсна"}
{"url": "https://www.novinite.bg/articles/173483/SDVR-predotvrati-alo-izmama", "text": "В резултат на предприети незабавни оперативни действия е задържан участник в телефонна измама. Те са осъществени от служители на ГДНП, СДВР и Девето РУ.На 24 март 42-годишна софиянка потърсила съдействие в Девето РУ-СДВР. Потърпевшата разказала, че ден по-рано на домашния й телефон се обадил непознат, който се представил за служител на МВР и заявил, че е необходимо да съдейства на полицията за залавяне на телефонни измамници като предаде определена сума пари. Малко по-късно получила друго обаждане от „лекар в столична болница“, който поискал пари за лечение на непозната жена и й отправил заплахи в случай, че откаже да предаде исканата сума.Следвайки указанията на мнимия лекар, жената хвърлила през балкона на жилището си плик с голяма сума пари и друг, съдържащ златни бижута, оценявани на голяма стойност.Ден по-късно, на 25 март, 42-годишната получила ново обаждане от непознати, този път с инструкции къде и как да остави плик с пари.В резултат на предприетите незабавни заградителни действия участникът в престъпната схема бил задържан от служители на ГДНП, СДВР и Девето РУ. Установена е самоличността му - 39-годишен, криминално проявен и осъждан за подобни престъпления. Открити и иззети са множество патрони и няколко сгъвки с наркотични вещества.Мъжът е задържан с полицейска мярка до 24 часа, а на иззетите боеприпаси и вещества са назначени експертизи. След доклад на събраните материали в Софийска районна прокуратура, задържаният е привлечен като обвиняем по чл. 211, вр. чл.210 ал.1 т. 1, вр. чл. 209 ал. 1 от НК. Наложена му е мярка за неотклонение „задържане под стража“.", "date": "2019.04.03", "title": "СДВР предотврати \"ало\" измама"}
{"url": "https://www.novinite.bg/articles/173441/Samolet-s-chetirichlenno-balgarsko-semejstvo-se-razbi-v-Severna-Makedoniya", "text": "Машината изчезна от радарите малко повече от час след  началото на полета си и се издирваше от два полицейски хеликоптера. Самолетът тип \"Чесна P-210\" е излетял от летището в Охрид в 15.10 местно време за София. В 16.16 часа обаче контактът с него се губи. \"Поради лошите метереологични условия пилотът е поискал да кацне в Скопие, но малко по-късно е поискал разрешение да продължи към София\", каза Николче Тасески от въздушния контрол.Преди да изчезне от радарите пилотът е съобщил, че има силни турболенции. От гражданската въздухоплавателна служба на Македония съобщават, че издирвателната и спасителна акция е приключила. Оттам съобщиха пред МИА, че са длъжни да съобщят за инцидента държавата, където е произведен самолета, както и неговия собственик.Пилотът е притежавал български лиценз за правоспособност. Това каза за NOVA директорът на Главна дирекция \"Гражданска въздухоплавателна администрация\" Станимир Лешев.  „На всички малки самолети и най-малкото подухване оказва влияние. Може би това е причината, но към момента все още нищо не можем да кажем. Цялото досие ще бъде прегледано утре”, каза той.Българският експерт по самолетни катастрофи Христо Христов ще се включи в разследването на трагедията. В ефира на NOVA той обясни, че при подобни инциденти се разследва подготовката на пилота, метеорологичната обстановка, техническата изправност на самолета и здравословното състояние. „Според информацията, която имам, времето е било много неподходящо за този полет. Той е по правата на визуалните полети, което е създало проблем за заобикаляне на облачна маса и това е довело до събитието. Самолетите от този клас нямат черни кутии”, каза още Христов.Самолетът „Чесна P 210 N” е лека едномоторна машина с пет места за пътници и един пилот. Двигателят е с мощност 310 конски сили. Производството на тази модификация на Чесна е започнало през далечната 1978 година, като до 83-та година са направени общо 834 бройки. Максималната му скорост е 370 километра в час, а с едно зареждане на резервоарите може да измине около 1200 километра.Самолетът се е разбил край Солунска глава - най-високия връх на планината Якубица. Върхът е с височина 2540 метра и според метеоролози времето в района се променя изключително бързо и динамично, което може да е една от причините за падането на самолета.За инцидента е информиран министър-председателят на България Бойко Борисов, съобщиха от МВнР. Той е издал съответните разпоредби на министъра на вътрешните работи Младен Маринов, който от своя страна е в контакт с министъра на вътрешните работи на Република Северна Македония.​", "date": "2019.04.03", "title": "Самолет с четиричленно българско семейство се разби в Северна Македония"}
{"url": "https://www.novinite.bg/articles/173463/Nyama-oceleli-v-aviokatastrofata-kraj-Skopie", "text": "Откриха телата на четиримата загинали при авиокатастрофата в Северна Македония. Тленните останки са откарани в Съдебна медицина, за да бъдат освидетелствани.Експерти все още извършват оглед на мястото на произшествието. Очаква се прокуратурата да даде повече информация за новите разкрития около фаталния инцидент, при който загина българско семейство с две деца.", "date": "2019.04.03", "title": "Няма оцелели в авиокатастрофата край Скопие"}
{"url": "https://www.novinite.bg/articles/173457/Specprokuraturata-zapochna-razsledvane-v-DAI-Pernik", "text": "Специализираната прокуратура започна  разследване в Областната дирекция на Изпълнителна агенция „Автомобилна администрация“ - Перник. Спецпрокурори и служители на териториалното звено на БОП извърват обиск, изземвания и разпити на свидетели, съобщиха от пресцентъра на държавното обвинение.Досъдебното производство на Спецпрокуратурата е образувано срещу лица, за които има данни, че участват в организирана престъпна група за подкупи, съобщиха от специализираната прокуратура.Информация за специализираната операция ще бъде предоставена по-късно.", "date": "2019.04.03", "title": "Спецпрокуратурата започна разследване в ДАИ - Перник"}
{"url": "https://www.novinite.bg/articles/173487/EK-nastoyava-izpalnitelnata-vlast-v-Polsha-i-Rumaniya-da-ne-se-namesva-v-sadebnata", "text": "Европейската комисия отправи предупреждения срещу правителствата в Полша и в Румъния да не се намесват в работата на съдебната власт.Заместник-председателят на ЕК Франс Тимерманс съобщи, че комисията е одобрила започването на нова наказателна процедура срещу Варшава заради законовите промени, които ограничават правомощията и дейността на съдиите. Той отбеляза, че на основата на действията на полските власти са преследвани съдии, които се изказват срещу предприетите от правителството реформи в правосъдието. По неговите думи целта е съдиите да бъдат подчинени на изпълнителната власт. Това е несъвместимо с изискванията за независимост на съдебната система, поясни Тимерманс.Той призова правителството на Румъния спешно да предприеме действия, за да се върне на пътя на напредъка в усилията за борба с корупцията. Тимерманс предупреди румънското правителство да не създава безнаказаност за осъдени за корупция. По неговите думи в противен случай ЕК ще бъде принудена да предприеме незабавни решителни действия в рамките на правомощията, с които разполага.В отговор на въпроси на пресконференция Тимерманс посочи, че Полша има два месеца за отговор, а Румъния се очаква да реагира до дни. Той настоя румънският кандидат за европейски главен прокурор Лаура Кьовеши да бъде оставена да участва спокойно в състезанието, в което бе предпочетена от Европейския парламент. Имал съм възможност в продължение на години да работя с Кьовеши, тя е много качествен юрист, поздравявам я за смелостта, добави той. ", "date": "2019.04.03", "title": "ЕК настоява изпълнителната власт в Полша и Румъния да не се намесва в съдебната"}
{"url": "https://www.novinite.bg/articles/173448/Mej-shte-iska-novo-udaljavane-na-pregovorite-za-Brexit", "text": "Британският премиер Тереза Мей ще поиска ново удължаване на преговорния период за Brexit.След продължила няколко часа среща с кабинета, последвана и от разговори с лидера на опозицията Джеръми Корбин, Мей съобщи, че Лондон ще помоли Брюксел за още време, в което да намери решение на създалата се криза.Става дума за отлагане на Brexit отвъд 12 април и на 10 април на извънредната среща на върха на лидерите на страните от ЕС Мей ще трябва да представи сериозни аргументи за това. Тя продължава да държи на позицията си, че Великобритания не бива да участва в евроизборите и страната трябва да е извън ЕС не по-късно от 22 май.Председателят на Европейския съвет Доналд Туск призова всички страни за търпение по казуса Brexit. Франция и Германия настояха Великобритания да даде повече яснота за намеренията си.", "date": "2019.04.03", "title": "Мей ще иска ново удължаване на преговорите за Brexit"}
{"url": "https://www.novinite.bg/articles/173488/Poreden-ministar-napuska-kabineta-na-Tereza-Mej", "text": "Още един министър подаде оставка от правителството на премиера Тереза Мей подаде заради политиката й за Brexit, като я обвини, че не е изпълнила решението на референдума от 2016 г., съобщава ДПА, цитирана от БТА.Найджъл Адамс съобщи, че е подал оставка като парламентарен заместник-министър за Уелс и помощник-лидер на парламентарната група на управляващата партия след маратонското заседание на кабинета вчера, след което Мей обяви планове да търси ново кратко отлагане на Brexit и да преговаря с лидера на опозиционната Лейбъристка партия Джереми Корбин за евентуален по-мек изход от ЕС.В писмото с оставката си Адамс заяви, че е \"тежка грешка\" да се моли за помощ Корбин.\"Ясно е, че сега в крайна сметка ще останем в митническия съюз. Това не е Brexit, който беше обещан на моите избиратели, и противоречи на ангажимента, който поехме в нашия (консервативен) манифест\", заяви Адамс.", "date": "2019.04.03", "title": "Пореден министър напуска кабинета на Тереза Мей"}
{"url": "https://www.novinite.bg/articles/173460/Dnes-Parlamentat-obsajda-Brekzit-s-Yunker", "text": "Евродепутатите ще обсъдят оттеглянето на Обединеното кралство с председателя на Комисията Жан-Клод Юнкер и с държавния секретар по европейските въпроси Мелания Чот, от името на Съвета на ЕС, в сряда от 15.00 ч. българско време. Към настоящия момент се очаква Обединеното кралство да напусне ЕС на 12 април 2019 г. Извънредно заседание на Европейския Съвет е насрочено за 10 април.", "date": "2019.04.03", "title": "Днес: Парламентът обсъжда Брекзит с Юнкер"}
{"url": "https://www.novinite.bg/articles/173464/Sauditski-konsorcium-shte-stroi-Turski-potok-prez-Balgariya", "text": "Саудитският „Консорциум Аркад“ печели обществената поръчка за изграждането на частта на \"Турски поток\", която ще мине през България до сръбската граница. Това става ясно от съобщение на \"Булгартрансгаз\".В конкурса участваха три фирми. „Industries Fovallalkozo Zrt и Industries-KVV Kivitelezo” отпадна на първия етап, а „ДЗЗД Консорциум - Газово развитие и разширение в България ГРРБ” на втория. „Консорциум Аркад“ е предложил икономически най-изгодната оферта по предварително обявения критерий за възлагане „оптимално съотношение качество/цена“.В саудитския консорциум влизат \"Аркад Ей Би Би\" от Италия и \"Аркад енджиниъринг енд констръкшънс къмпъни\" - Саудитска Арабия.\"Предложението на Обединение „Консорциум Аркад“ включва най-ниските цени, както за изпълнение на всички дейности от предмета на поръчката при максимално допустим срок на изпълнение на дейностите 250 (двеста и петдесет) календарни дни, така и при изпълнение на всички дейности от предмета на поръчката при максимално допустим срок на изпълнение на дейностите 615 (шестстотин и петнадесет) календарни дни\", допълват от \"Булгартрансгаз\".Офертата на \"Аркад\" е за 2.15 млрд. лв. без ДДС. Тъй като \"Булгартрансгаз\" иска да плаща разсрочено за период от 10 години, обявената цена в действителност не е крайна, а върху нея ще бъдат начислени и лихви. В случая \"Аркад\" е обявил, че иска по 4.1% годишно оскъпяване, което при инвестиция от 2.15 млрд. лв. и срок на изплащане 120 месеца прави около 470 млн. лв. лихви.", "date": "2019.04.03", "title": "Саудитски консорциум ще строи \"Турски поток\" през България"}
{"url": "https://www.novinite.bg/articles/173438/Dnes-shte-bade-predimno-slanchevo", "text": "Днес ще бъде предимно слънчево. По-значителни увеличения на облачността ще има след обяд над западните райони от страната и на отделни места там ще превали краткотраен дъжд. Източният вятър ще се усили. Максималните температури, в повечето райони, ще бъдат между 13° и 18°, в София около 14°. Над планините ще бъде предимно слънчево. След обяд над масивите от Западна България ще има временни увеличения на облачността и на места ще превали дъжд, над около 2000 метра - сняг. Ще духа умерен вятър от изток-североизток, а по високите и открити части ще се ориентира от север-северозапад. Максималната температура на височина 1200 метра ще бъде около 7°, на 2000 метра - около 0°.Над Черноморието ще бъде слънчево, но ветровито. Ще духа умерен до силен източен вятър. Максималните температури ще бъдат между 11°-14°. Температурата на морската вода е 9°-11°. Вълнението на морето ще бъде 3-4 бала.", "date": "2019.04.03", "title": "Днес ще бъде предимно слънчевo"}
{"url": "https://www.novinite.bg/articles/173494/Yunker-Bez-sporazumenie-do-12-april-nyama-otlagane-na-Brexit", "text": "\"12 април е крайната дата за одобряване на споразумението. Ако Камарата на общините не се произнесе, няма да има отлагане макар и за кратко\". Това каза председателят на ЕК Жан-Клод Юнкер. По думите му навременното решение на въпроса е необходимо за нормалното провеждане на евроизборите. „Ако няма споразумение не означава, че няма ангажименти. В Европейския съвет ще изслушаме Тереза Мей. Ще работим до последен момент да не се излезе без споразумение. Ако това се случи - шокът ще разтърси целия свят, който се базира на правила” допълни Юнкер.Според него Обединеното кралство ще бъде засегнато повече от ЕС. Той смята, че Великобритания трябва да отговори на 3 въпроса - какво ще се случи с правата на гражданите, дали ще спази ангажиментите си и дали ще реши проблемът с Ирландия.Към настоящия момент се очаква Обединеното кралство да напусне ЕС на 12 април 2019 г. Извънредно заседание на Европейския Съвет е насрочено за 10 април. Във вторник британският премиер Тереза Мей обяви, че ще поиска второ отлагане на Brexit.", "date": "2019.04.03", "title": "Юнкер: Без споразумение до 12 април няма отлагане на Brexit"}
{"url": "https://www.novinite.bg/articles/173447/Elektronnite-cigari-ne-podtikvat-kam-tyutyunopushene", "text": "За тийнейджърите електронните цигари не са \"входна врата\" към тютюнопушенето, сочат резултатите от изследване, цитирани от Франс прес. Те потвърждват тези от предишни проучвания, макар да се знаят малко неща за здравните последствия от употребата на електронни цигари.Широкомащабно изследване във Великобритания показва, че увлечението на тийнейджърите по електронните цигари не е повлияло върху наблюдаваното намаляване на тютюнопушенето в тази възрастова група.Между 1998 г. и 2015 г. процентното съотношение на 13-15-годишните, които поне веднъж са пушили, е намаляло от 60 на сто на 19 на сто, а делът на редовните пушачи е спаднал от 19 процента на 5 процента. Изследването обхванало около 250 000 тийнейджъри.Eлектронните цигари не са разрешение на проблема с тютюнопушенетоПрез 2015 г. едва 27 на сто от тийнейджърите смятали, че е приемливо да запалят цигара, докато това се отнасяло за 70 на сто от представителите на тази възрастова група 17 години по-рано. Между 2011 г. и 2015 г. намаляването на тютюнопушенето не се е забавило, докато употребата на електронни цигари се е увеличила. Това доказва, че електронните цигари не са допринесли за увеличаване на на тютюнопушенето.Резултатите от изследването са публикувани в Thorax.", "date": "2019.04.03", "title": "Електронните цигари не подтикват към тютюнопушене"}
{"url": "https://www.novinite.bg/articles/173453/Rejs-udari-mikrobus-v-Plovdiv", "text": "Пак меле в Пловдив. Рейс удари микробус, а след това се заби в светофар.От полицията излязоха с официално становище относно инцидента от тази сутрин, съобщиха от Plovdiv24.bg . Ето какво обявиха от ОД МВР:\"Сигналът е получен малко след 6,00 часа - на кръстовището между бул. \"Руски\" и ул. \"Любен Каравелов\" автобус на градския транспорт блъснал микробус пред хотел \"Лайпциг\", който се врязва в колони около входа и няколко бетонни саксии, едната от които удря друг микробус.После автобусът продължава по бул. \"Руски\" и се блъска в две светофарни уредби. Шофьорът - 48-годишен, е тестван за употреба на алкохол и наркотици, резултатите са отрицателни. Няма пострадали хора. Произшествието е отработено по административен ред“.", "date": "2019.04.03", "title": "Рейс удари микробус в Пловдив"}
{"url": "https://www.novinite.bg/articles/173442/Yasna-e-samolichnostta-na-zaginalite-kraj-Skopie-balgari", "text": "Известна е самоличността на загиналите българи при авиокатастрофата с малък самолет в Македония.На борда са се били 49-годишен мъж, неговата съпруга и двете им деца – на 14 и 18 години.Това, което се знае по бордните карти за самоличността на хората, пътували в самолета е, че в него е пътувал 49-годишен бизнесмен, който се е занимавал с чистота, сметоизвозване и разделно изхвърляне на отпадъци. На борда са били и съпругата му, която е адвокат и двете им деца. 49-годишният мъж е имал лиценз за пилотиране, вероятно издаден от българските власти.От посолството ни в Македония все още нямат официално потвърждение за самоличността на хората в самолета идали е имало и други хора. Това тепърва ще се изяснява.Четирима български граждани - мъж, жена и двете им деца загинаха при авиокататсрофа с малък самолет в Македония във вторник следобяд. Самолетът е тип \"Чесна P-210\". Първият сигнал за инцидента е получен на летището в Скопие. Пилотът е докладвал за изключително силна турбуленция и ниска облачност. Малко след това сигналът се губи. Два полицейски хеликоптера тръгват към предполагаемото място в планината Якобица. Намират останките на разбилия се самолет на 35 километра от Скопие в труднодостъпна местност.В Скопие има сформиран щаб, който трябва да реши по кое време условията ще бъдат подходящи отново да бъдат вдигнати хеликоптери, за да се достигне мястото на инцидента и да започне спасителната операция. Македонските власти са в контакт и с българските си колеги. От българска страна е подготвен хеликоптер с готов екип на Гранична полиция, който също може да се включи в издирвателните мероприятия. Засега македонските власти са отказали тази помощ. Планината е висока 2 400м., а върхът, на който се случва катастрофа е известен като „пъпа на Македония” – най-високото място в Северна Македония.„Все още нямаме никаква информация от страна на македонските ни колеги за това, кога може да започне спасителната операция. Предполагам, че вече са се свързали с нашите органи по разследването и те могат да дадат малко повече информация за това”. Това заяви пред NOVA директорът на ГД „Гражданска въздухоплавателна администрация” Станимир Лешев.По думите му вчера в района са излитали самолети. „Метеорологичните условия във всеки един момент могат да се променят. Всеки пилот сам решава по какъв маршрут да се движи. При възникване на някакъв проблем във въздуха, той сам преценява каква маневра да направи, за да го избегне”, коментира още Лешев.„Ще направим връзка с немските власти, за да установим летателната годност на самолета. Самолетът не е с наша регистрация и нямаме данни за него. Той не е в нашия регистър, ние не извършваме никакви технически експертизи, инспекции и т.н. Инспекциите се извършват там, където летателната машина е регистрирана. Самолетът е бил поддържан в Германия, там се е следяло за неговата изправност”, заяви Станимир Лешев.„За момента не се налага изпращането на български спасители и техника, които да подпомогнат своите македонски колеги в издирвателната операция след катастрофата на малък самолет „Чесна“ в Република Северна Македония”. Това заяви пред NOVA министърът на вътрешните работи Младен Маринов.„Македонските колеги имат възможност и техника да извършат тази операция. Ние оставаме в готовност. Премиерът Борисов е разпоредил това още снощи. Колегите в Северна Македония се справят“, заяви той.Днес издирването е започнало в 6.45 часа македонско време. Районът, в който се е разбил самолета, се намира в изключително трудно място – заснежен с дълбок сняг. Това е направили трудно неговото достигане още вчера.„Разговарях с вътрешния министър. Започнали са акция за достигането на мястото на катастрофата, която се намира в изключително труден район. Все още не е достигнато мястото и затова не можем да дадем повече информация. Според македонските власти всички са загинали“, заяви вътрешният министър.", "date": "2019.04.03", "title": "Ясна е самоличността на загиналите край Скопие българи"}
{"url": "https://www.novinite.bg/articles/173467/Ostava-tejko-sastoyanieto-na-majat-kastrofiral-na-Hemus", "text": "Остава тежко състоянието на мъжът, който пострада при катастрофата на магистрала “Хемус” вчера. След челният сблъсък с ТИР, колата му се завърта и се удря в бус с платформа.Шофьорът е настанен в болница \"Света Анна\"  с множество счупвания и с опасност за живота. Заради катастрофата движението в тунел Витиня остана блокирано за часове, но късно снощи пътните служби успяха да разчистят и да възстановят трафика.", "date": "2019.04.03", "title": "Остава тежко състоянието на мъжът, кастрофирал на \"Хемус\""}
{"url": "https://www.novinite.bg/articles/173452/14-dushi-sa-raneni-pri-katastrofi-prez-denonoshtieto", "text": "През изминалото денонощие на територията на страната са станали 12 тежки пътнотранспортни произшествия /ПТП/, съобщават от МВР. Няма загинали, 14 души са пострадалите. В София за денонощието са регистрирани 34 леки и две тежки катастрофи, при които има трима ранени.", "date": "2019.04.03", "title": "14 души са ранени при катастрофи през денонощието"}
{"url": "https://www.novinite.bg/articles/173472/CIK-obyavi-porachka-za-naemane-na-mashini-za-glasuvane", "text": "\r\nЦентралната избирателна комисия обяви обществена поръчка за наемане на 3000 машини за гласуване на изборите за Европейски парламент на 26 май.\r\nМаксималната прогнозна стойност на поръчката е 7,5 млн. лева без ДДС.\r\n\r\n\r\n\r\n\r\n", "date": "2019.04.03", "title": "ЦИК обяви поръчка за наемане на машини за гласуване"}
{"url": "https://www.novinite.bg/articles/173456/Avioekspert-Ima-neshto-koeto-budi-nedoumenie-pri-katastrofata-v-Makedoniya", "text": "Мястото, където се е разбил малкия самолет с четиричленно българско семейство, е изключително трудно за летене. Това обяви по повод самолетната катастрофа авиационният експерт Ангел Борисов пред БНТ. \"То представлява поредица от високи върхове. Теренът е много опасен за недобре подготвените пилоти, каквито са тези на малките самолети. И в този участък не бива да се случва отклонение от маршрута\", коментира Борисов и даде прогноза, че спасителните екипи ще достигнат днес следобед до мястото. Експертът очерта и първи три версии, довели до трагедията, като коментира и решението на пилота, който първо е поискал извънредно кацане в Скопие, а след това е продължил към София. Борисов допусна, че освен лошото време, пилотска грешка, трябва да се изследва и вероятността за отказ на двигателя на самолета. Георги и Калина Бошнакови и двете им деца са загиналите в Македония \"Има нещо, което буди недоумение, той слиза, а видимостта не е като нощно време – той, за да се блъсне в тази планина, има вероятност да има и отказ на двигател\", добави експертът.", "date": "2019.04.03", "title": "Авиоексперт: Има нещо, което буди недоумение при катастрофата в Македония"}
{"url": "https://www.novinite.bg/articles/173444/Sofiya-praznuva-140-godini-kato-stolica-na-Balgariya", "text": "Навършват се 140 години от обявяването на София за столица на България. На 3 април 1879 година София е избрана за столица на Княжество България от Учредителното събрание.През 1879 г. е изготвен първият градоустройствен план на София от градския инженер С. Амадие. Той преобразява силуета на града и оформя в голяма степен облика и на днешния център на града. За изграждането на новата столица са привлечени едни от най-видните архитекти и строители за времето си – Константин Йованович – виенски архитект, по произход българин, е проектирал сградата на Народното събрание. Първият градски архитект – чехът Антонин (Адолф) Колар, проектира Министерството на войната, хотел \"България\", Военния клуб и др., а швейцарецът Херман Майер – читалище \"Славянска беседа\", сградите на Българската академия на науките, Българската народна банка, както и мавзолея на княз Александър Батенберг. Австриецът Фридрих Гюнангер е проектирал Духовната академия (Богословския факултет) и е участвал в преустройството на Княжеския дворец. Архитект Йордан Миланов, роден в гр. Елена и завършил архитектура във Виена, изработва окончателния проект на Ректората на Софийския университет и ръководи строителството му.През 1891 г., по проект на главния архитект на София Арнолд Колар и на Вацлав Прошек, е построен Орлов мост - символичната врата на града. Името идва от бронзовите статуи на орли върху моста, които са негови символични покровители и защитници. Орлов мост е построен и като символ на свободата. Тук са посрещнати диарбекирските затворници, борци за религиозна и национална свобода.След Освобождението Временното руско управление начело с императорския комисар княз Дондуков-Корсаков се установява в Пловдив, където престоява от юни до септември 1878 г. Подписването на Берлинския договор налага преместването на управлението и княз Дондуков през месец октомври същата година се установява в София.Съгласно постановлението на чл.4 от Берлинския договор, в Търново предстои свикването на събрание на българските първенци, за да изработят „Органически правилник на Княжеството”. Учредителното събрание трябваше да реши и въпроса за столичния град на България.Идеята София да остане столица е на проф. Марин Дринов. Неговата заслуга за избора на София като столичен град е безспорна. Този голям български учен, професор в Харковския университет, автор на крупни исторически трудове, по време на Освободителната война е зачислен към канцеларията на началника на гражданското управление в окупираните български земи княз Черказки. Освен това той се ползува с личните симпатии на княз Дондуков, който се отнася с голямо доверие към Дринов и се вслушва в съветите му.Според Дринов предимствата на София за столичен град са няколко: намира се в центъра на българските земи и заема важно стратегическо положение, лежи на най-важния път на Балканския полуостров, който свързва Европа с Азия. Градът се намира в обширно поле, което осигурява удобен терен за разширение. Близо до София се намира каменовъглената мина Перник, която веднага след Освобождението започва да доставя лесно и бързо въглища за индустрията, транспорта и отоплението.Когато на заседанието на Учредителното събрание в Търново на 22.03./03.04н.ст./1879 г., Найден Геров изказва мисълта, че е „нужно да се определи столицата на Княжеството” – се предлага София. Друго предложение не се прави и то се приема единодушно и с въодушевление.В своето многовековно развитие София винаги играе важна роля в историята на българските земи като средищен център, естествено кръстовище на пътищата свързващи Изтока със Запада, както и страните на север от България с тези на юг от нея. Неповторим град, който расте, но не старее и има повече от 7000-годишна история.", "date": "2019.04.03", "title": "София празнува 140 години като столица на България"}
{"url": "https://www.novinite.bg/articles/173482/Svetiyat-sinod-zastana-zad-ideyata-za-Strategiya-za-deteto", "text": "Светият Синод подкрепи идеята да се създаде нова Национална стратегия за детето, която да регламентира закрилата на децата у нас за следващото десетилетие. В свое официално становище от Синода заявиха, че злоупотребата с родителски права и безотговорното родителство винаги са съществували като духовно и социално зло, което Църквата ни категорично осъжда.Становището е прието на заседание на Синода преди ден и се застъпва за създаването на Национална стратегия за детето, която да залегне в основите на нова национална система за закрила на детето, съобщава . Тази стратегия следва да бъде съобразена с международните стандарти, но също така и с Конституцията и националните интереси на Република България, уточняват от Българската православна църква. Оттам допълват, че някои международни стандарти за закрила на детето влизат в противоречие с основни принципи на българското законодателство. С уточнението, че повечето български родители са добри и отговорни и не е справедливо да бъдат ограничавани, Църквата заявява, че има един малък процент безотговорни родители, които проявяват ниска загриженост или дори агресия спрямо своите децата. Затова в становището се казва, че новата стратегия трябва да отчете факта, че закрилата над родителските права е в интерес и на самото дете.От Синода отчитат още, че трябва да се избегне непропорционално завишаване правата на държавата в сферата на възпитанието и отглеждането на детето. В становището се казва, че новата стратегия би била приемлива и полезна за българското общество, ако изцяло съобрази конституционните права на родителите, които не бива да бъдат лесно замествани с алтернативната грижа на социалните служители. В заключение в становището се подчертава, че при необходимост от участие в обсъждането на конкретните мерки и текстове на новата стратегия, от Синода изразяват готовност да предоставят по-подробно виждания си.", "date": "2019.04.03", "title": "Светият синод застана зад идеята за Стратегия за детето"}
{"url": "https://www.novinite.bg/articles/173468/Zapaliha-obekt-na-golyama-targovska-veriga-v-Sofiya", "text": "Двама  мъже с качулки запалиха обект на голяма търговска верига в столичния квартал „Люлин”.  Огнената вендета се разследва столичната полиция, пише .По първоначална информация щетите са за десетки хиляди левове. Криминалното деяние е записано от охранителни камери. В 2,30 часа мъж с качулка е минал покрай магазина и оставя до него кофа със запалителна течност и шише. Няколко минути по-късно той се врърнал, а от другата страна се появил и друг маскиран мъж. Той счупил стъклото на търговския обект с прашка, след това ритнал стъклото с крак. В същото време първият е запалил парцал, натопен в шишето. А после излял кофата с нафта вътре. Огънят избухнал веднага, а двамата маскирани избягали.Това не е първото нападение срещу обект на веригата На 4 май 2018 година беше опожарен складът на компанията в кв.\"Красна поляна\". Тогава щетите бяха за над 4 млн. лева. Палежът все още се разследва от МВР и прокуратурата.", "date": "2019.04.03", "title": "Запалиха обект на голяма търговска верига в София"}
{"url": "https://www.novinite.bg/articles/173439/Kaloyan-Pargov-Sofiya-prilicha-na-scena-s-dekori-koito-prikrivat-falshivoto-upravlenie-na-GERB", "text": "София прилича на сцена с декори, които прикриват фалшивото управление на ГЕРБ в града. Това заяви лидерът на БСП - София и председател на групата на социалистите в СОС Калоян Паргов при откриването на кръглата маса \"С мисъл за София\", организирана от Градския съвет на Левицата в столицата. На нея присъстваха бивши и настоящи ръководители в София, сред тях и кметът на града (1990-1991 г.) доц. Александър Каракачанов, както и бившият председател на БАН акад. Стефан Воденичаров, акад. Васил Сгурев, акад. Васил Проданов, бившият министър на транспорта Петър Мутафчиев, депутати и общински съветници от БСП.Заедно с Калоян Паргов дискусията беше открита от бившия министър на културата Георги Йорданов. Присъстваха още бившият областен управител на София Тодор Модев, първият заместник-кмет на столицата до 1990 година Теменужка Теофилова, бившият генерален директор на транспорта Вуто Павлов, бившият кмет на районите \"Триадица\" и \"Левски\" Максим Кънев, архитекти, урбанисти и много други строители на София в последните 50 години.\"Играта на думи в името на нашата дискусия изобщо не е случайно, коментира Калоян Паргов. - Събрахме се с мисъл за София, за да намерим смисъл за София. При това във време, в което градът ни е разпънат между фалшивите действия и обещания на управляващите и вярата и надеждата на гражданите. София днес прилича на сцена, изпълнена с декори, които прикриват едно фалшиво 10-годишно управление. И съвсем логично маските започнаха да падат една по една. А истинското лице на столицата, което се показва зад тях, никак не се харесва на софиянци. Декоративните ремонти родиха феномени като \"ремонт на ремонта\", \"контрол на контрола\", перки на акули, надгробен паметник на площада... А в кварталите, в които живеят две трети от гражданите на София, асфалтът не е сменян от времето на социализма. Градът ни има нужда от осмисляне на бюджетната политика. Нужно е програмно бюджетиране. Важно е повече средства да бъдат отделяни за кварталите. Средствата от европейските фондове трябва да бъдат използвани целесъобразно - там, където наистина има нужда. София не е само центъра. С европейските средства трябва да бъдат решавани проблемите на гражданите, те не са за декоративни ремонти на ремонтите с цел управляващите да си правят пиар и да градят собствен имидж. Гражданите плащат данъци и такси и очакват парите им да бъдат вложени в подобрения там, където те живеят\".", "date": "2019.04.03", "title": "Калоян Паргов: София прилича на сцена с декори, които прикриват фалшивото управление на ГЕРБ"}
{"url": "https://www.novinite.bg/articles/173481/Jenata-na-Lozan-Panov-obyavi-preskonferenciya-sled-tova-se-skri", "text": "Жената на Лозан Панов - Елисавета трябваше да даде пресконференция днес в 11,00 часа. Мястото е клуб на ул. \"6 септември\", но за него научиха само медии, чийто собственици са бивши и настоящи обвиняеми. Събитието бе анонсирано в страницата на телевизия \"Евроком\", която обеща и пряко излъчване от 11,00 часа.Информацията за \"тайната пресконференция\" бе съобщена снощи от \"24 часа\". Репортери от други медии се сдобиха с информация за клуба, в който трябваше да се изяви Панова и днес на мястото на събитието имаше над 15 журналисти от национални медии.Елисавета Панова, известна още като Черния лебед (по Христо Иванов) обаче не се появи. Така вариантите са няколко - съпругата на съдия номер 1 да се е подплашила от журналистическия интерес, да е пуснала умишлено фалшива новина за медийната си изява или да дава пресконференцията в кабинета на подсъдимия Иво Прокопиев и неговата съпрута Галя. А иначе жената на председателя на ВКС и самият той трябва да дадат отговор, как са се сдобили с луксозния си \"Артекс\", който би всички рекорди по евтиния, както и защо са избрали семейство Мирянови за свои кумове.Лозан Панов е единствената публична личност, която се укрива от журналистите. Заради евтини апартаменти вече си заминаха правосъдния министър Цецка Цачева, двама зам.министри, а Цветан Цветанов трябваше да се оттегли от парламента.", "date": "2019.04.03", "title": "Жената на Лозан Панов обяви пресконференция, след това се скри"}
{"url": "https://www.novinite.bg/articles/173496/Oblekchavat-reda-za-izdavane-na-lichni-dokumenti", "text": "До 30 дни ще бъде срокът за издаване на лична карта, паспорт и документ за самоличност на чужденци, получили убежище, статут на бежанец или хуманитарен статут у нас. Това предвиждат промени в Закона за българските лични документи, приети на днешното заседание на правителството. Посоченият срок ще е валиден за обикновената услуга по издаване на документ, а при бързата услуга срокът ще е 10 дни.Друга промяна предвижда данните за родители, съпруг или съпруга, законен представител и промяна на гражданството да се посочват единствено при издаването на първи документ за самоличност на българските граждани. Определя се и срокът за предоставяне на данни от информационните фондове за българските лични документи - до 14 дни от регистриране на искането или подадено писмено заявление.", "date": "2019.04.03", "title": "Облекчават реда за издаване на лични документи"}
{"url": "https://www.novinite.bg/articles/173497/BPC-Patriarhat-shte-se-sreshtne-s-papata-kanonite-ne-pozvolyavat-obshto-bogoslujenie", "text": "Патриарх Неофит ще се срещне с папа Франциск в Синодалната палата на 5 май, така както предвижда проекто-програмата за апостолическата визита, но общо богослужебно в храм-паметника „Александър Невски” няма да има. Това става ясно от взетото единодушно решение от Светия Синод, цитирано от БГНЕС.Светият Синод ще подготви и изпрати отговор до апостолическия нунций у нас  Анселмо Гуидо Пекорари, в което да се подчертае, че поканата за гостуването на папата идва от държавните власти и е редно основните мероприятия да бъдат съгласувани с държавните институции.„Що се отнася до онази част на предложената ни проекто-програма, която включва участието на представители на БПЦ-БП, бихме искали да Ви информираме, че Негово Светейшество Българският патриарх, заедно с членове на Св. Синод са готови да приемат папа Франциск за среща в Синодалната палата на 5 май 2019 г., както е предвидено в изпратената ни проекто-програма. Посещение на патриаршеската катедрала „Св. Александър Невски” е възможно, но бихме искали да подчертаем, че каквато и да е форма на отслужване на общо богослужебно или молитвено последование, както и поставянето на богослужебни одежди, за нас е неприемливо, тъй като Светите Канони не допускат това. В тази връзка участието на патриаршеския хор също се явява невъзможно”, казват от Светия Синод.Те отхвърлиха и предложението дякон Иван Иванов да бъде преводач по време на цялата визита на папа Франциск у нас, а само при посещенията в сградата на Св. Синод и „Св. Александър Невски”. Клирици на БПЦ-БП няма да участват и във всички останали събития от програмата на визитата на папата. ", "date": "2019.04.03", "title": "БПЦ: Патриархът ще се срещне с папата, каноните не позволяват общо богослужение"}
{"url": "https://www.novinite.bg/articles/173484/Nikolaj-Pavlov-e-naznachen-za-zamestnik-ministar-na-mladejta-i-sporta", "text": "Със заповед на министър-председателя Бойко Борисов на длъжността заместник-министър на младежта и спорта е назначен Николай Павлов. Николай Павлов е магистър по икономика от Университета за национално и световно стопанство в София. От 2018 година до момента, както и в периода от юни 2016 г. до февруари 2017 г. е заемал поста парламентарен секретар в Министерството на труда и социалната политика. В същото ведомство е работил и в Главна Дирекция „Европейски фондове и международни програми и проекти“.", "date": "2019.04.03", "title": "Николай Павлов е назначен за заместник-министър на младежта и спорта"}
{"url": "https://www.novinite.bg/articles/173495/Ne-prieha-predlojenieto-da-otlojat-glasuvaneto-na-paketa-Mobilnost", "text": "Европейският парламент насрочи за четвъртък в 12.00 ч. българско време гласуването на над 1000 предложения за допълнения към внесените законопроекти за промяна на правилата за дейността на превозвачите. Депутатите не приеха предложението на българските си колеги гласуването да бъде отложено.Председателят на ЕП Антонио Таяни уточни, че ще бъдат обединявани текстове със сходно значение, за да се съкрати времето за гласуване.Парламентарната транспортна комисия гласува вчера в продължение на пет часа над 1300 предложения за промени.Против днешното решение се изказа евродепутатът от ГЕРБ/ЕНП Андрей Новаков. \"Това е петият пореден опит законопроектите да се върнат в дневния ред\", отбеляза той. По неговите думи това е първият подобен случай в историята на ЕП. \"Нито стъпка не бе предприета за постигането на компромис\", добави Новаков.Евродепутатът от групата на социалистите Исмаил Ертуг, автор на един от трите законопроекта, призова ЕП да гласува, защото това се очаква от превозвачите. \"Напълно излишно е да отлагаме\", добави той. ", "date": "2019.04.03", "title": "Не приеха предложението да отложат гласуването на пакета „Мобилност“"}
{"url": "https://www.novinite.bg/articles/173479/Simeonov-Prezidentat-prekaleno-dalboko-nagazi-v-politicheskata-kal", "text": ", коментира пред журналисти лидерът на НФСБ и депутат от Обединени патриоти Валери Симеонов темата за предстоящото заседание на Консултативния съвет за национална сигурност, съобщи БТА.Президентът Радев свиква КСНС в началото на другата седмица. Въпросите, които ще бъдат обсъдени на съвета, са свързани с резултати от противодействието на корупцията по високите етажи на властта и какви мерки са необходими.", "date": "2019.04.03", "title": "Симеонов: Президентът прекалено дълбоко нагази в политическата кал"}
{"url": "https://www.novinite.bg/articles/173476/Balgariya-iska-otpadane-na-vizite-i-socialna-spogodba-sas-SASht", "text": "Отпадане на визовия режим и спогодба за социална сигурност, която засяга трудовия стаж на около 400 000 българи. С тези искания България сяда на масата за преговори със Съединените щати.  Разговорите са част от официалната визита на вицепремиера и министър на външните работи Екатерина Захариева по повод 70 години НАТО. Домакин на мащабното събитие тази година е Вашингтон.  Засилени са мерките за сигурност в столицата.Основните теми, които ще се разглеждат тази година, са ситуацията в Черно море, отношенията с Русия и договора за унищожаване на ракети с малък и среден обсег.", "date": "2019.04.03", "title": "България иска отпадане на визите и социална спогодба със САЩ"}
{"url": "https://www.novinite.bg/articles/173490/EK-Nablyudenieto-na-Balgariya-i-Rumaniya-moje-da-otpadne-skoro", "text": "Все още има възможност дори преди края на мандата на тази Европейскат комисия механизмът за наблюдение на България и Румъния да бъде прекратен. Това заяви зам.-председателят на ЕК Франс Тимерманс на пресконференция, посветена на върховенството на закона, съобщава БТА.По неговите думи за тази цел препоръките на комисията за България и Румъния трябва да бъдат приложени. \"Иначе ще бъде много трудно да постигнем\" това, добави той.\"В България остава още много работа, но много бе и постигнато в областта на върховенството на закона. Механизмът за наблюдение бе създаден, за да се решат проблеми, които трябваше всъщност да бъдат решени преди приемането на страните в ЕС. Имам известни опасения, защото България и Румъния бяха приети в ЕС през 2007 г., а вече сме 2019 г. и все още не сме решили всички проблеми, които трябваше да бъдат решени преди присъединяването\", посочи Тимерманс.\"Трябва да имаме предвид този урок, когато започваме бъдещи преговори за присъединяване - въпросите за върховенството на закона, разделението на властите. Тези въпроси трябва да бъдат предварително решавани. Бях голям защитник на приемането на България и Румъния, това трябва да бъде ясно. Очакването механизмът бързо да реши въпроси, които още предварително е трябвало да бъдат решени, бе прекалено оптимистично\", коментира той.\"В Румъния на основата на механизма бе постигнат огромен напредък в борбата с корупцията дори на високите управленски равнища. Румънската съдебна система през годините повишаваше ефективността си, имаше хора, поставени зад решетките. Сега има отстъпление. Трябва да се погрижим това да не се закрепи със закони и да се създадат условия за безнаказаност\", допълни Тимерманс. ", "date": "2019.04.03", "title": "ЕК: Наблюдението на България и Румъния може да отпадне скоро"}
{"url": "https://www.novinite.bg/articles/173493/Petkova-Dnes-e-dobar-den-za-balgarskata-energetika", "text": "Днес е добър ден за българската енергетика. Така министърът на енергетиката Теменужка Петкова коментира успешно финализираната от „Булгартрансгаз“ обществена поръчка за избор на изпълнител за разширение на газопреносната инфраструктура до българо-сръбската граница, съобщава БГНЕС.Вече стана ясно, че италиано-саудитският консорциум „Аркад“ ще строи газовата връзка със Сърбия, която фактически ще бъде част от продължението на газопровода „Турски поток“ на българска земя.Министър Петкова бе изслушана в парламента, където даде информация на народните представители за развитието на концепцията за изграждане на газоразпределителния център „Балкан”.Тя припомни, че концепцията включва два основни елемента – изграждането на липсващата инфраструктура и изграждане на борса за търговия с природен газ. „Това са двете задължителни условия, за да можем да говорим за либерализиран пазар и сигурност на доставките. Когато имаме възможност да доставяме от различни източници, по различни маршрути, то тогава ще имаме съответно и ликвидна борса, която да осигури конкурентни цени на българските потребители и бизнес“, каза енергийният министър.Сроковете за това са свързани с развитието на всеки един от отделните проекти. „На първо място трябва да отбележим развитието на разширяването на газопреносната инфраструктура на територията на България, от турско-българската граница до българо-сръбска граница. Във връзка с реализацията на този проект беше направена и актуализация на енергийната стратегия на България“, отбеляза Петкова.Тя коментира и интерконектора Гърция-България, който също върви към своята решаваща фаза. Избран е инженер-консултант на проекта, а през месец април предстои да бъде избран и доставчикът на тръби, а през месец май – строителят. В началото на юни пък трябва да бъде даден старт на строителството, което се очаква да завърши през 2020 година. ", "date": "2019.04.03", "title": "Петкова: Днес е добър ден за българската енергетика"}
{"url": "https://www.novinite.bg/articles/173485/Ministar-Angelkova-razgovarya-v-Sevilya-s-Huajong-Ge", "text": "Министърът на туризма Николина Ангелкова разговаря с Хуайонг Ге, председател на борда на Юнион Пей Интернешънъл (UnionPay International). Те проведоха работна среща в рамките на 19-ата Глобална среща на върха на Световния съвет за пътувания и туризъм (WTTC), която се провежда в Севиля, Испания. Пазар Китай е сред 50-е водещи дестинации за входящ туризъм в България, той е с огромен потенциал и за нас е важно да насърчим пътуванията от тази страна, коментира министър Ангелкова. Тя посочи, че активно се разработват различни инициативи, които да подпомогнат развитието на двустранните туристически посещения.В момента се работи по създаването на т.нар. Общ Балкански туристически маршрут, който се реализира съвместно от 11 държави в региона и е предназначен именно за далечни и перспективни пазари. През миналата година китайските туристи у нас са повече от 27 хил. и отбелязват ръст от 3,7 на сто спрямо година по - рано. В първите два месеца на 2019 г. посещенията от Китай нарастват с 12,4% в сравнение със същите месеци на предходната година. Министърът допълни още, че първият за Китай български туристически информационен център бе открит в мегаполиса Шанхай през септември 2017 г. Тя припомни, че в началото на годината беше подписано споразумение с един от водещите туроператори в Китай - „Хай Сиис Интернешънъл”. Документът е основа за развитие на публично-частно партньорство за отваряне на български туристически информационни центрове в Китай. Имаме и много ползотворно партньорство с китайския град Сиан, коментира министър Ангелкова. Фокус в работата ни през тази година е насърчаването на инвестициите в областта на туризма, информира министърът. Именно това ще е и акцент на международен форум, който ще се проведе в края на май в България, каза българският министър и покани г-н Хуайонг Ге за участие в събитието. Двамата обсъдиха също възможностите за подписване на споразумение за партньорство в сектора, което да подпомогне двустранните туристически пътувания. България предлага много добри условия за инвестиции, подчерта г-н Хуайонг Ге. Той допълни още, че страната става все по-популярна и разпознаваема в Китай. UnionPay International е дъщерно дружество на China UnionPay. В партньорство с повече от 2000 институции по целия свят. UnionPay International дава възможност за приемане на карти в 174 страни и региони с издаване в 52 страни и региони.", "date": "2019.04.03", "title": "Министър Ангелкова разговаря в Севиля с Хуайонг Ге"}
{"url": "https://www.novinite.bg/articles/173492/Ninova-s-priziv-kam-balgarskite-evrodeputati-zaradi-Istanbulskata-konvenciya", "text": "Утре в Европейския парламент ще се гласува важна резолюция, с която се иска от Съда на ЕС да даде процедура, по която Истанбулската конвенция да бъде подписана от всички държави-членки на ЕС. Това обяви лидерът на БСП Корнелия Нинова на извънреден брифинг в централата на партията, предаде Novini.bg.,,Осем държави не признават тази конвенция, включително и България, но ако се стигне до подписване на конвенцията от ЕС, това означава, че по силата на договора за функциониране на ЕС тя ще има обвързваща сила, т.е. ще важи и за България'', допълни Нинова. ,,Ето защо моят призив към българските евродепутати е да гласуват против конвенцията, за да защитим българското семейство и българските деца. Утре е шансът ни да покажем, че над всичко стои върховенството на Конституцията на България'', завърши лидерът на социалистите.", "date": "2019.04.03", "title": "Нинова с призив към българските евродепутати заради Истанбулската конвенция"}
{"url": "https://www.novinite.bg/articles/173470/Prieha-doklad-na-Stanishev-za-bezvizov-rejim-sled-Brekzit", "text": "Комисията по граждански свободи, правосъдие и вътрешни работи в ЕП прие доклада на евродепутата Сергей Станишев, с който се гарантира въвеждането на безвизов режим между ЕС и Великобритания след Брекзит, с 38 гласа \"за\", 8 против\", 3 \"въздържал се\".Регламентът е част от пакета от мерки, с които ЕС се готви за излизане на Великобритания без сделка още на 12 април. \"Днес направихме важна стъпка към запазването на правото на свободно придвижване на гражданите от двете страни на Ламанша – осигуряването на безвизовото пътуване от и към Великобритания след Брекзит. Това е ключова част от подготовката на ЕС за последствията от напускането на страната, тъй като към момента на Острова живеят 3,7 млн. европейски граждани, в това число и около 200 000 българи, чиито права трябва да бъдат гарантирани. Можем само да си представим какъв хаос би предизвикало въвеждането на визи не само за европейските и британските граждани, но и за цели сектори от икономиките на ЕС и Великобритания, например в образованието, транспорта и туризма\", заяви българският евродепутат.Комисията по граждански свободи, правосъдие и вътрешни работи в ЕП прие доклада на евродепутата Сергей Станишев, с който се гарантира въвеждането на безвизов режим между ЕС и Великобритания след Брекзит, с 38 гласа \"за\", 8 против\", 3 \"въздържал се\".Регламентът е част от пакета от мерки, с които ЕС се готви за излизане на Великобритания без сделка още на 12 април.\"Днес направихме важна стъпка към запазването на правото на свободно придвижване на гражданите от двете страни на Ламанша – осигуряването на безвизовото пътуване от и към Великобритания след Брекзит. Това е ключова част от подготовката на ЕС за последствията от напускането на страната, тъй като към момента на Острова живеят 3,7 млн. европейски граждани, в това число и около 200 000 българи, чиито права трябва да бъдат гарантирани. Можем само да си представим какъв хаос би предизвикало въвеждането на визи не само за европейските и британските граждани, но и за цели сектори от икономиките на ЕС и Великобритания, например в образованието, транспорта и туризма\", заяви българският евродепутат.В качеството си на заместник-председател на ресорната комисия, Станишев беше избран за докладчик на мястото на Клод Мораес (С&Д, Великобритания), след като в продължение на пет кръга тристранни преговори ЕК, ЕП и Съветът не успяха да постигнат компромис. Това създаваше реален риск законодателството да бъде блокирано, което щеше да наложи въвеждането на визи за британските и европейските граждани. Заключителните преговори бяха поверени на българския евродепутат дни преди последната възможност за приемането на регламента.   Според доклада на Станишев, в случай че Британското правителство все пак наруши уговорката и въведе визов режим, дори само за някои държави-членки, то ЕС запазва правото си да предприеме реципрочни мерки\"Получих доклада в кризисна ситуация, пред реалната заплаха от провал на преговорите. Това се случи само дни преди последната пленарна сесия на Европарламента, която може да одобри подобно решение, така че то да влезе в сила до 12-ти април. Радвам се, че след интензивни срещи и разговори с представители от всички политически групи в ЕП, получих подкрепа за позицията, че не можем да рискуваме голямото –премахването на опасността от въвеждането на визи – заради двустранни въпроси. Такъв е случаят с Великобритания и Испания относно статута на Гибралтар. Вчера проведохме последен решаващ кръг на преговори с представители на ЕК и Съвета и в крайна сметка успяхме да постигнем съгласие\", добави той относно блокирането на преговорите между европейските институции от началото на годината. Докладът на Станишев предстои да бъде гласуван в пленарната зала на ЕП в четвъртък, след което текстът трябва да бъде приет  и от Съвета, за да влезе в сила преди 12-ти април, когато е първата възможна дата за напускане на Великобритания.", "date": "2019.04.03", "title": "Приеха доклад на Станишев за безвизов режим след Брекзит"}
{"url": "https://www.novinite.bg/articles/173498/Socialniyat-ministar-Veche-se-pravi-individualna-ocenka-na-horata-s-uvrejdaniya", "text": "От 1 първи април се прилага методиката за индивидуална оценка на потребностите на хората с увреждания, обяви министърът на труда и социалната политика Бисер Петков при изслушването си в ресорната парламентарна комисия, предаде БГНЕС.В края на миналата година депутатите гласуваха пакет от няколко закона, с които стартира реформа в социалната сфера, но заради тях започна и интензивна работа по подготовка на подзаконовата уредба. Един от тях бе Законът за хората с увреждания, три месеца след приемането на който министерството изработи и методика, която бе приета от Министерски съвет на 27 март.„На първи април са подадени първите 177 заявления-декларации за извършване на индивидуална оценка“, съобщи министър Петков. С промени в устройствения правилник на Агенцията за социално подпомагане са структурирани самостоятелни отдели във всички 147 териториални дирекции, които да я извършват. С методиката ще се прави оценка за нуждата от социални услуги, лична помощ или друг вид подкрепа. ", "date": "2019.04.03", "title": "Социалният министър: Вече се прави индивидуална оценка на хората с увреждания"}
