{"url": "https://www.novinite.bg/articles/176526/Borisov-Prisaedinyavaneto-kam-Shengen-i-evrozonata-osnoven-prioritet", "text": "Премиерът Бойко Борисов и министърът на външните работи на Кралство Нидерландия Стеф Блок обсъдиха актуални въпроси от дневния ред на Европа, както и теми от взаимен интерес.На срещата беше подчертано, че България продължава да следва целта си да бъде възможно най-близко до интеграционните процеси в ЕС. Борисов изтъкна, че присъединяването към Шенгенското пространство и към еврозоната са сред основните приоритети на страната ни и подкрепата на Нидерландия е ключова.„Това ще гарантира пълноценното участие на България в съвместните европейски усилия за адекватно справяне с всички предизвикателства, свързани със сигурността на външните граници на ЕС“, подчерта Бойко Борисов.Министърът на външните работи на Кралство Нидерландия отбеляза, че страната ни успешно се справя с опазването на външната граница на Европа. В хода на разговора Бойко Борисов заяви, че запазването на целостта на Шенгенското пространство изисква последователни усилия в две ключови области – засилване на контрола върху външните ни граници и подобряване на функционирането на системата за предоставяне на убежище.По време на срещата беше отбелязан и напредъка на България по реформите в рамките на Механизма за сътрудничество и оценка„Оценяваме доброто сътрудничество с Европейската комисия по този въпрос и очакваме от нашите европейски партньори също да оценят нашите добри резултати, както и нашата решимост да продължим процесите по необратим начин“, каза Борисов, цитиран от правителствената пресслужба.", "date": "2019.06.05", "title": "Борисов: Присъединяването към Шенген и еврозоната - основен приоритет"}
{"url": "https://www.novinite.bg/articles/176490/GERB-Veche-sme-othvarlyali-predlojenie-na-BSP-za-DDS-varhu-hlyaba", "text": "Вече веднъж сме отхвърляли предложение на БСП за намаляване на ДДС върху хляба, защото нямаше гаранция за намаляване на цената, коментираха от ГЕРБ. По-рано днес от БСП обявиха, че внасят законопроекти за намаляване на 5 процента на ДДС върху мляко, месо, брашно и продукти от брашно.\"Ние сме отхвърлили веднъж тяхно предложение, не знам дали това е същото, и то с аргумента, че по никакъв начин нямаше гаранция, че цената на хляба ще спадне. Напротив има гаранции, че производителите на хляб могат да държат същите цени, но да плащат по-малък данък, което е стимул за бизнеса, но не и за хората\", коментира пред журналисти Тома Биков от ГЕРБ. Второ кой хляб - този, който е от 1 лев, този, който е от 3 лева, или този, който е от 5 лева, добави той. Ако БСП вече са помислили за всички тези неща, ние сме склонни да разглеждаме всяко предложение, но взимаме решения, които са в полза на всички, каза депутатът от ГЕРБ.Относно предложението за преразглеждане на енергийните помощи, Биков коментира, че за последните 5-6 години, доколкото е чел, цената на тока се е повишила с 4-5 процента, което не е толкова много. Според мен лично доходите трябва да бъдат увеличени, а не да се чудим как да задържаме цените, посочи той. Преизчислението на пенсиите е един въпрос, който БСП поставя за пореден път, коментира още Биков по повод друго предложение на левицата. Нека да видим дали е същото, защото за мен чисто политически да се предлага едно и също нещо през четири месеца не е някаква сериозна политика, добави той. По думите му, \"не е въпросът само давайте да даваме, трябва да кажем и откъде ги взимаме\". По повод обвиненията на Валери Симеонов към ГЕРБ и БСП за купуване на гласове на европейските избори, Тома Биков каза, че няма такава информации и си има органи, които трябва да следят за това. Нека да даде доказателства там, където трябва, а не на журналистите, призова той. ", "date": "2019.06.05", "title": "ГЕРБ: Вече сме отхвърляли предложение на БСП за ДДС върху хляба"}
{"url": "https://www.novinite.bg/articles/176494/Naprejenie-sred-Patriotite-zaradi-rezultatite-ot-evroizborite", "text": "\r\nНапрежение сред Патриотите след евроизборите. Волен Сидеров атакува партньорите си от ВМРО. Има ли опасност от разпад на \"малката коалиция\" - вижте повече подробности от прякото включване на Надежда Василева.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.05", "title": "Напрежение сред Патриотите заради резултатите от евроизборите"}
{"url": "https://www.novinite.bg/articles/176475/Prezidentat-pred-TASS-Aviaciyata-ni-dalgo-vreme-e-bila-prenebregvana", "text": "Убеден съм, че икономическото ни сътрудничество с Русия трябва да се развива, независимо от санкции и контрасанкции – така както го развиват нашите западни партньори. Особено в енергийната сфера, при спазване на важни принципи като конкурентност, прозрачност, сигурност на доставките и – особено важно за България – на изгодна цена. Това заяви президентът Румен Радев в интервю за Информационната агенция на Русия ТАСС по повод предстоящото си работно посещение в Руската федерация за участие в Международния икономически форум в Санкт Петербург, съобщиха от пресслужбата на Президентството.По думите на държавния глава икономическият форум в Санкт Петербург се утвърждава като една от водещите в света платформи за обмен на идеи в областта на икономиката и политиката. „Уникалното географско и културно положение на България на стика между различни култури я правят интересен партньор. Вярвам, че това ще се осъзнава от все по-широк кръг политици и предприемачи. Най-активните вече са в България“, коментира Радев.Президентът посочи, че още в първия ден на визитата си ще се срещне с президента на Руската федерация Владимир Путин, с когото през 2018 г. възстановиха диалога между България и Русия на най-високо равнище след десетилетно прекъсване. „Този диалог трябва да се материализира от правителствата. Мисля, че с президента Путин споделяме това очакване“, призова държавният глава и отбеляза, че втората среща на двамата в рамките на такъв къс срок внася нова динамика в двустранните отношения.\"Русия е сред най-значимите външноикономически партньори на България в сферата на туризма, строителството, хранително-вкусовата промишленост и с ключово значение за доставката на енергийни ресурси. Страната ни внася руски енергийни продукти за милиарди левове и този внос формира основната част от двустранния стокообмен\", отбеляза Радев. „Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия“, заяви Радев в отговор на въпрос за перспективата за продължаване на трасето на сегашния газопровод „Турски поток“ през България.По думите на президента, страната ни има добре развита газопреносна система, която е в процес на разширяване, а газовите връзки със съседните държави ще осигурят достъпа на руски газ до Централна Европа. Преди броени дни бе направена и първа копка на новия интерконектор с Гърция и България очаква да приеме газ и от „Турски поток“. „Що се отнася до перспективите, неведнъж съм заявявал, че най-сигурният, най-надеждният, а и най-евтиният път е директният. Затова логичният избор за увеличаване на преноса на руски газ през Черно море е това да става с газопровод до България“, е позицията на държавния глава.Според президента, проектът АЕЦ „Белене“ е неизбежен – в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. За неговата реализация, обаче, са необходими ясни юридически, времеви и ценови рамки. „Процедурата за избор на стратегически инвеститор за новата АЕЦ бе обявена официално на 22 май и то в официалния вестник на Европейския съюз. В следващите 90 дни желаещите да изградят втората ни атомна централа могат да го заявят. Цялата процедура трябва да приключи до една година и на 22 май 2020 г. да е ясно кой ще изгражда АЕЦ \"Белене\"“, посочи Румен Радев.Помолен да определи двустранните отношения по десетобалната скала, президентът подчерта, че отношенията между България и Русия са хилядолетни, а историческата ни връзка е много силна. От България е дошла азбуката, на която днес пише народът на Русия, религията, която той изповядва и богослужебният език. По-късно Русия е пожертвала живота на десетки хиляди свои синове заради свободата на България и българите не са забравили това.„Вековните исторически връзки са причина за изключителната близост между нашите народи, която е устояла на всички превратности на времето и политиката. Затова аз не бих се наел да вкарам тези дълбоко емоционални отношения в таблиците на цифрите“, заяви президентът. Дълг на днешните политици е да градят нашите отношения върху солидната историческа основа и да не робуват на мимолетни идеологически влияния, добави той.Запитан какво пречи на отмяната на режима на санкции, наложени от ЕС и Руската федерация, Румен Радев посочи, че условията за отмяна на санкциите, формулирани от Съвета на ЕС, са свързани с пълното изпълнение на споразуменията от Минск както от Русия, така и от Украйна. „Постигането на напредък по това условие е в интерес както на ЕС, така и на Русия“, подчерта държавният глава.„Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове“, заяви Румен Радев в отговор на въпрос дали Русия действително представлява заплаха за сигурността на Европа, в това число и за България, и против кого е насочено разширението на НАТО.„Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион“, посочи Румен Радев и добави, че присъединяването на Република Северна Македония към НАТО няма как да е заплаха за някого.„Убеден застъпник съм за свалянето на напрежението между НАТО и Русия и възстановяването на пълноценния диалог по въпросите на сигурността. Изграждането на повече доверие би превъзмогнало много от опасенията, които съществуват сега“, подчерта още президентът.Запитан дали ще се продължи сътрудничеството на България с Русия в областта на авиацията и отбраната, Румен Радев посочи, че дълги години Въоръжените ни сили, в частност авиацията, бяха пренебрегвани за сметка на други важни сектори от обществения живот. \"Това е дало отражение и на процесите по въвеждане на нови образци въоръжение и техника. „Надявам се, че тези негативни тенденции са минало и като доказателство за това, мога да посоча стартиралите проекти за превъоръжаване на Българската армия. Естествено, в авиацията е един от водещите проекти“, коментира държавният глава.По думите му отделените средства от българското правителство са недостатъчни за финансиране на цялостно превъоръжаване на Въоръжените сили, а това налага взаимноизгодно сътрудничество с Русия за поддържане на наличното ни въоръжение. В процеса на придобиване на нова техника по стартиралите проекти, ще е необходимо технологично време за нейното усвояван, през което трябва да се поддържа съществуващото въоръжение и техника и авиацията няма да бъде изключение от тези процеси, заяви още в интервюто си за ТАСС държавният глава Румен Радев.", "date": "2019.06.05", "title": "Президентът пред ТАСС: Авиацията ни дълго време е била пренебрегвана"}
{"url": "https://www.novinite.bg/articles/176473/Menda-Stoyanova-Vsichki-shte-varnat-parite-ot-nadvzetite-subsidii", "text": "Считам, че субсидиите са изчислявани правилно, така както повеляват текстовете на закона. Това каза в сутрешния блок на Нова телевизия депутатът от ГЕРБ и председател на бюджетната комисия в парламента Менда Стоянова по повод надвзетите партийни субсидии.От 2001 година досега те се изчисляват на базата на общата сума, която е предвидена по член 27 – като се вземат всички подадени действителни гласове за партиите и коалициите и се умножат по 11 лева. Преразпределят се гласовете на партиите и коалициите, които са останали под бариерата, каза Стоянова.Ще върнем парите и всички ще ги върнат, заяви Стоянова.Аз не съм сигурен, че всички политически сили са в състояние да върнат тези средства, посочи депутатът от БСП и зам.-председател на правната комисия в парламента Филип Попов.Пук проблемът е с Министерство на финансите. Искаме оставката на финансовия министър, защото е негова отговорността. Ние сме създали Закон за бюджета, където ясно е казано, че субсидията е 11 лева. В разследването на прокуратурата ясно е указано на мнистъра на финансите да окаже по-голям контрол, което ще покаже, че той не е упражнил такъв, заяви Попов.БСП няма нищо общо с това, че министърът на финансите е превел не 11, а 13.25 лева. За това си действие той трябва да носи политическа отговорност, ако не наказателна, каза още социалистът.Субсидии за партиите трябва да има, защото ако ги няма, няма как да има плурализъм и демокрация. Друг е въпросът, че трябва да се направи по-ясна регламентация за какво да се харчат тези пари, подчерта Менда Стоянова.", "date": "2019.06.05", "title": "Менда Стоянова: Всички ще върнат парите от надвзетите субсидии"}
{"url": "https://www.novinite.bg/articles/176495/Prieha-na-parvo-chetene-promenite-v-Zakona-za-podpomagane-na-zemedelskite-proizvoditeli", "text": "Парламентът прие на първо четене промени в Закона за подпомагане на земеделските производители, съобщава БТА. Те предвиждат повишаване на минималния праг за подлежащите на възстановяване суми по схемите за плащане и по проекти, изплатени от европейските фондове, от 100 на 250 евро. Изрично е посочено, че вземанията на Държавен фонд \"Земеделие\", които възникват въз основа на административен акт или административен договор, представляват публични държавни вземания и се събират по реда на Данъчно-осигурителния процесуален кодекс.С промените се създава правно основание изпълнителният директор на Държавен фонд \"Земеделие\" да одобри методика за определяне на размера на подлежащата на възстановяване безвъзмездна финансова помощ поради нарушения на нормативни или договорни задължения от страна на бенефициенти по мерките и подмерките от Програмата за развитие на селските райони за периода 2007 - 2013 г. и Програмата за развитие на селските райони за периода 2014-2020 г. В мотивите на законопроекта се посочва, че промените се налагат с цел унифициране на вида взаимоотношения между фонда и лицата, които въпреки че получават различно по своя произход финансово подпомагане, имат еднаква цел - подпомагане на земеделските производители.", "date": "2019.06.05", "title": "Приеха на първо четене промените в Закона за подпомагане на земеделските производители"}
{"url": "https://www.novinite.bg/articles/176496/Rumen-Radev-shte-uchastva-v-Peterburgskiya-mejdunaroden-ikonomicheski-forum", "text": "президентът Румен Радев ще бъде на посещение в Руската федерация за участие в Международния икономически форум в Санкт Петербург.  българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.По-късно през деняРумен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.    българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година. В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян. В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.05", "title": "Румен Радев ще участва в Петербургския международен икономически форум"}
{"url": "https://www.novinite.bg/articles/176498/Lilyana-Pavlova-moje-da-stane-viceprezident-na-Evropejskata-investicionna-banka", "text": "Правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ), съобщиха от правителствената информационна служба.Министърът на финансите трябва да уведоми Банката за това решение, след съгласуване със страните от избирателната група на Европейската инвестиционна банка, в която е включена и страната ни.Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения.Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката. Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г. Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите.", "date": "2019.06.05", "title": "Лиляна Павлова може да стане вицепрезидент на Европейската инвестиционна банка"}
{"url": "https://www.novinite.bg/articles/176477/Borisov-Danachnata-politika-nyama-da-se-promenya", "text": "\r\nДанъчната политика няма да се променя, ще продължим да толерираме и малкия, и средния, и едрия бизнес, обяви премиерът Бойко Борисов по време на годишния бал на Конфедерацията на индустриалците и работодателите. Той критикува ДПС за предложенията за диференцирани ДДС ставки върху хляба, лекарствата и книгите.\r\n„А защо не и на млякото, и на месото. И тогава ще кажем – няма да е 10%, а ще стане 20% данъкът на вас, които си мълчите. Популизмът стигна до там, че всеки се надпреварва – дори една либерална дясна партия като ДПС да говори за безплатни неща непрекъснато. Безплатни неща няма в живота. Безплатното за едно означава по-високи данъци за тези, които работят“, каза Борисов във вторник вечерта.\r\n„Къде ще излезе сметката? Надпреварата на политическите партии за това дадено нещо да бъде безплатно ще доведе до тежък катаклизъм. Ние ги държим тези данъци и ще ги държим до края. Данъците няма да ги пипаме“, добави премиерът.\r\nПред бизнеса Борисов припомни, че страната ни се подготвя за влизане във валутно - курсовия механизъм ERM II, което ще е решителна стъпка за България и вече се оценява от рейтинговите агенции, визирайки последната кредитна оценка за нашата страна, дадена от „Стандард енд Пуърс“.\r\nПремиерът също така наблегна на строителството на нови заводи и отбеляза, че се обсъжда строителството на нови детски градини за един милиард, но без да уточни валутата.\r\n  ", "date": "2019.06.05", "title": "Борисов: Данъчната политика няма да се променя"}
{"url": "https://www.novinite.bg/articles/176486/Radev-pred-TASS-Ikonomicheskoto-ni-satrudnichestvo-s-Rusiya-tryabva-da-se-razviva", "text": "В интервю за информационна агенция ТАСС президентът на България Румен Радев призова правителствата на България и Русия да материализират възстановения диалог на най-високо равнище, съобщава пресслужбата на българското президентство. Интервюто е дадено по повод предстоящото работно посещение на Радев в Русия за участие в Международния икономически форум в Санкт Петербург.Убеден съм, че икономическото ни сътрудничество с Русия трябва да се развива, независимо от санкции и контрасанкции - така както го развиват нашите западни партньори. Особено в енергийната сфера, при спазване на важни принципи като конкурентност, прозрачност, сигурност на доставките и - особено важно за България - на изгодна цена, каза Радев.Президентът посочи, че още в първия ден на визитата си ще се срещне с президента на Руската федерация Владимир Путин, с когото през 2018 г. възстановиха диалога между България и Русия на най-високо равнище след десетилетно прекъсване.\"Този диалог трябва да се материализира от правителствата. Мисля, че с президента Путин споделяме това очакване\", призова държавният глава и отбеляза, че втората среща на двамата в рамките на такъв къс срок внася нова динамика в двустранните отношения.Радев припомни, че Русия е сред най-значимите външноикономически партньори на България в сферата на туризма, строителството, хранително-вкусовата промишленост и с ключово значение за доставката на енергийни ресурси и че страната ни внася руски енергийни продукти за милиарди левове. \"Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия\", каза Радев на въпрос за перспективата за продължаване на трасето на сегашния газопровод \"Турски поток\" през България.В интервюто по повод проекта АЕЦ \"Белене\" Радев казва, че той неизбежен - в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. За неговата реализация, обаче, са необходими ясни юридически, времеви и ценови рамки, допълни той.Помолен да определи двустранните отношения по десетобалната скала, президентът подчерта, че отношенията между България и Русия са хилядолетни, а историческата ни връзка е много силна.Запитан какво пречи на отмяната на режима на санкции, наложени от ЕС и Руската федерация, Румен Радев посочи, че условията за отмяна на санкциите, формулирани от Съвета на ЕС, са свързани с пълното изпълнение на споразуменията от Минск както от Русия, така и от Украйна.В отговор на въпрос дали Русия действително представлява заплаха за сигурността на Европа и против кого е насочено разширението на НАТО, президентът отговори:\"Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове\".Той заяви, че: \"Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион\".Радев добави, че присъединяването на Република Северна Македония към НАТО няма как да е заплаха за някого.", "date": "2019.06.05", "title": "Радев пред ТАСС: Икономическото ни сътрудничество с Русия трябва да се развива"}
{"url": "https://www.novinite.bg/articles/176524/Radev-prizova-stranite-ot-iniciativata-Tri-moreta-za-konkretni-investicionni-izmereniya-na-proektite-za-svarzanost", "text": "Регионалната инициатива „Три морета“ започва да излиза от сферата само на политическото говорене и придобива по-конкретни измерения с идеята за създаване на инвестиционен фонд. Моят апел към всички участници днес е по-бързо да преминем към сферата на икономиката и конкретните решения. Това заяви президентът Румен Радев по повод участието си в президентския панел на Четвъртата среща на върха на регионалната инициатива „Три морета“, която се състои в Словения. Българският президент е в Любляна по покана на словенския си колега Борут Пахор, който е домакин на форума. Инициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти. „Основният приоритет на тази инициатива е да се подобрят условията за икономическо и социално развитие в държавите от Източна Европа чрез по-голяма свързаност във всичките измерения – транспортна, дигитална, енергийна“, заяви държавният глава в Любляна. Президентът приветства намерението за създаване на Инвестиционен фонд за инициативата „Три морета“, което беше обявено миналата година на Третата среща на върха в Букурещ. „България още не е подписала Меморандума за инициирането на този фонд, само 6 държави са го подписали. Ние искаме да има ясни принципи за формиране на капитала, да има ясни критерии за определяне на приоритетните проекти, което да отговаря и на нашия национален интерес“, заяви Румен Радев. Държавният глава посочи, че на този етап няма специфично определено конкретно финансиране за съвместните регионални проекти, одобрени от инициативата. „Това е голямата цел на „Три морета“  – освен стандартните финансови инструменти на ЕС, да се търсят и други пътища за финансиране на тези проекти“, посочи държавният глава.Миналата година три български проекта бяха одобрени от инициативата като приоритетни - възстановяване на проектните параметри на ж. п. линията Русе-Варна изграждането на тунел под прохода „Петрохан“ и разширяването на газовото хранилище в с. Чирен. Президентът подчерта, че предложените български проекти са координирани с българското правителство. \"Има още един проект, за който много настоявам, водя разговори и срещам положително отношение от всички президенти, които касае – това е транспортният коридор „Виа Карпатия“. Маршрутът започва от Литва минава през България, стигайки до гръцки пристанища, и така свързва няколко държави в направление Север-Юг. „Ако успеем да включим този проект като един от най-приоритетните, защото той дава голяма свързаност, ще решим проблема с неизградените 160 километра магистрала от Видин до София“, заяви Румен Радев.  Днес българският държавен глава участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между  Адриатическо, Балтийско и Черно море.  Във водената от президента Радев делегация е министърът на икономиката Емил Караниколов, както и представители на българския бизнес, които участват в икономическия форум, съпътстващ срещата на върха в Любляна. Участие в бизнес форума са заявили общо 500 представители на частния сектор, на правителствата на страните участнички в инициативата, както и представители на европейските институции и на САЩ и Германия.В рамките на срещата на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка. ", "date": "2019.06.05", "title": "Радев призова страните от инициативата „Три морета“ за конкретни инвестиционни измерения на проектите за свързаност"}
{"url": "https://www.novinite.bg/articles/176469/Deputatite-zahvashtat-zakona-za-avtorskoto-pravo", "text": "В първото за седмицата пленарно заседание депутатите ще разгледат на първо четене промените в Закона за авторското право и сродните му права.Текстовете са инициирани от Съвета за защита на интелектуалната собственост, който е консултативен орган към министъра на културата и осъществява координация и сътрудничество между държавните институции, органите на местното самоуправление и неправителствените организации, работещи в тази област.Основната цел на предлаганите изменения е създаване на възможност за използване на съвременни технологични решения за осъществяване на дистанционен мониторинг върху телевизионните програми, разпространявани от кабелни, сателитни и други платформени оператори. Новите текстове предвиждат и установяване на улеснена процедура по връчване на актовете за установяване на административни нарушения и на наказателни постановления, пише БГНЕС.Предлага се и прецизиране на разпоредби, засягащи колективното управление на авторски или сродни на тях права.В рамките на пленарното заседание депутатите ще разгледат и проект на решение за попълване състава на Комисията по регионална политика, благоустройство и местно самоуправление.", "date": "2019.06.05", "title": "Депутатите захващат закона за авторското право"}
{"url": "https://www.novinite.bg/articles/176479/Dneven-horoskop-za-sryada", "text": "Днес ще се случат странни неща, които обаче няма да ви изненадат. Ще намерите начин да се справите с всичко, колкото и трудно да ви изглежда сега. Предстоят ви само хубави моменти.Изглежда нищо не се подрежда по начина, по който искате днес. Може да се окаже, че трябва да направите някои сериозни корекции. Благодарение на вашата енергия ви предстои голям успех.Вашият мозък ще се синхронизира с нечий друг днес и това е чудесно. Ще бъдете в състояние да работите заедно и това ще доведе до реална промяна в животите ви и то положителна.Представителите на останалите зодии могат да намерят дневния си хороскоп ", "date": "2019.06.05", "title": "Дневен хороскоп за сряда"}
{"url": "https://www.novinite.bg/articles/176509/Kabinetat-promeni-Naredbata-za-medicinskata-ekspertiza", "text": "Съпътстващите заболявания на хората с намалена трудоспособност ще се взимат предвид при определянето на крайния процент трайно намалената им работоспособност/вид и степен на увреждане. Това ще стане с одобреното от правителството днес изменение и допълнение на Наредбата за медицинската експертиза, предложена от Министерството на здравеопазването през март. Когато водещото заболяване води до над 50 на сто нетрудоспособност, а някое от другите съпътстващи също носи поне такъв процент или по-голям, в крайната оценка за това доколко човекът е нетрудоспособен ще се изчислява по специална формула. От общия сбор на процентите на съпътстващите болести ще се изчислява 20 на сто и сумата, отговаряща на процента, ще се прибавя към процента на водещото заболяване. Друг проблем, който се решава с промяната, е липсата на проследимост и прозрачност, а от там и на ефективен контрол по отношение на вписаните в експертното решение заболявания. В момента те се представят описателно, без да се вписва кодът за конкретното заболяване съгласно Международната класификация на болестите (МКБ) - 10 ревизия. Вписването на МКБ кода на заболяванията и на съпътстващите увреждания ще гарантира значително по-голяма прецизност в работата на ТЕЛК и НЕЛК, се отбелязва в съобщението на Министерския съвет.", "date": "2019.06.05", "title": "Кабинетът промени Наредбата за медицинската експертиза"}
{"url": "https://www.novinite.bg/articles/176482/VMRO-Tvardeniyata-na-Volen-Siderov-sa-bezumiya", "text": "\"Твърденията на Волен Сидеров за връзка между закупуването на самолетите от САЩ и резултата на ВМРО на евровота са безумия\", заяви зам.-председателят на ВМРО Юлиан Ангелов.В телевизионно интервю тази сутрин лидерът на \"Атака\" заяви, че 7-те процента на ВМРО ще струват на българския народ 3 млрд., визирайки парите за американските изтребители F-16, за които страната ни води преговори.„Мога да ви кажа само едно, че всеки може да си направи справка по всички секции в България и да види резултатите на ВМРО“, каза Ангелов. „Ако някой твърди подобни безумия, той или завижда, или не е в час с политиката“, допълни още той, цитиран от БГНЕС.Ангелов подчерта, че за партията му в момента е важно единствено да изпълнява управленската програмаи оцени работата на правителството с думите: „За момента правителството се справя прилично“.Юлиан Ангелов допълни още, че на този етап не е обсъждано евентуално искане на оставката на Волен Сидеров като председател на ПГ на „Обединени патриоти“.", "date": "2019.06.05", "title": "ВМРО: Твърденията на Волен Сидеров са безумия"}
{"url": "https://www.novinite.bg/articles/176489/BSP-vnasya-zakonoproekti-za-namalyavane-na-5-na-DDS-varhu-mlyako-meso-brashno-i-produkti-ot-brashno", "text": "БСП внася законопроекти за намаляване на 5% на ДДС върху мляко, месо, брашно и продукти от брашно. Това обяви на брифинг в парламента председателят в оставка на \"БСП за България\" Корнелия Нинова.Тя заяви, че е дошло време за сериозен разговор за приоритети и изтъкна, че за БСП това са бедността, неравенството и демографската катастрофа.Нинова посочи, че освен за намаляване на ДДС върху храните, ще бъде внесен законопроект за данъчни облекчения за младите семейства, които са работили в последните пет години. По думите й това ще остави разполагаем доход от около 600 лв. годишно.От левицата отново ще внесат законопроект за преизчисляване на всички пенсии и увеличаване на социалните помощи за енергийно бедните заради очакваното увеличение на ток, парно и топла вода.Нинова коментира думите на премиера на Бойко Борисов, според който излишъкът е 2,6 млрд. лв.\"Това са пари на българските граждани и е абсолютно нормално да стигнат до тях най-вече чрез политика по доходите\", отбеляза Нинова. \"Вчера чухме от бившия член на БКП Бойко Методиев Борисов, че социалистите много обичат да харчат чужди пари. Да му кажа, че и тези пари, които харчи през прозореца на джипа си - извън бюджета, не са негови\", посочи Нинова.Тя постави следните въпроси пред Борисов: кога точно Меркел е станала социалист-популист и изтъкна, че в Германия има диференцирано ДДС на храни, книги и медицински услуги, кога точно колегите му от ЕНП в Австрия са станали и те социалисти-популисти, тъй като и там има намалено ДДС.\"Ако слушаме логиката на г-н Борисов, цяла Европа се управлява от социалисти-популисти, които провеждат невъзможна политика чрез намаляване на ДДС\", констатира Нинова.Лидерът на левицата посъветва премиера Борисов да се поучи от някои европейски държави по повод изказаното твърдение, че не може да има безплатни услуги. Тя даде пример с безплатните детски градини, въведени от Меркел, безплатното висше образование в Гърция, безплатно базисно здравеопазване в Австрия, както и в Норвегия, Финландия, Швеция.", "date": "2019.06.05", "title": "БСП внася законопроекти за намаляване на 5% на ДДС върху мляко, месо, брашно и продукти от брашно"}
{"url": "https://www.novinite.bg/articles/176505/Parlamentat-prie-novi-merki-sreshtu-piratskoto-televizionno-sadarjanie", "text": "\r\nПарламентът одобри на второ четене промените в Закона за авторското право и сродните му права, с които се затягат мерките срещу нерегламентираното телевизионно съдържание.\r\n\r\n\r\n\r\n\r\n\r\n\r\n\r\n", "date": "2019.06.05", "title": "Парламентът прие нови мерки срещу пиратското телевизионно съдържание"}
{"url": "https://www.novinite.bg/articles/176470/Deloto-za-ruhnalata-sgrada-na-Alabin-ubila-dve-momicheta-tragva-v-SAS", "text": "Делото за рухналата сграда на „Алабин”, убила две момичета, тръгва на втората съдебна инстанция– Софийският апелативен съд.За сряда е насрочено първото заседание по процеса там.Пететажната сграда в центъра на София се срути на 19-ти септември 2006 г. Под руините й загинаха 26-годишната Деница Ченишева и 24-годишната Петрина Христова.През ноември миналата година, 12 години след рухването на сградата-убиец на \"Алабин\", съдът оправда подсъдимите. Софийски градски съд се произнесе, че собственикът на сградата Георги Кирчев е невиновен, както и инженерът, контролирал ремонта Петър Петров, Николай Симеонов, управител на фирмата, ангажирана с ремонта и строителят Манчо Антонов.Присъдата по делото на Софийски градски съде протестирана от прокурор Милко Момчев пред Апелативен съд-София, с искане за постановяване на нова, осъдителна присъда.", "date": "2019.06.05", "title": "Делото за рухналата сграда на „Алабин”, убила две момичета, тръгва в САС"}
{"url": "https://www.novinite.bg/articles/176503/Spipaha-nadrusan-do-kozirkata-vodach-v-Silistra", "text": "Полицаи заловиха 37-годишен дрогиран мъж зад волана на камион, съобщават отМВР-Силистра. Той бил спрян за проверка на по ул. \"Хаджи Димитър\" в града. С техническо средство било установено, че е седнал зад волана след употреба на канабис и амфетамин. Отказал е да даде кръвна проба и е бил задържан за срок до 24 часа.", "date": "2019.06.05", "title": "Спипаха надрусан до козирката водач  в Силистра"}
{"url": "https://www.novinite.bg/articles/176471/Sled-Velikobritaniya-Donald-Tramp-otiva-v-hotela-si-v-Irlandiya", "text": "Американският президент Доналд Тръмп започва двудневно посещение в Ирландия, след като посети Великобритания.На летище „Шанън“ стопанинът на Белия дом ще разговаря с ирландския премиер Лео Варадкар, а след това ще замине за графство Клер, където е разположен луксозния хотелски комплекс Trump International Golf Links and Hotel. Той е собственост на семейство Тръмп от 2014 г.По информация на изданието след участието си в тържествата по повод на 75-та годишнина от десанта на съюзниците в Нормандия по време на Втората световна война /1939-1945 г./, които ще се проведат във Франция на 6 юни, Тръмп отново ще се върне в „своя ирландски хотел“, преди окончателно да се завърне в САЩ", "date": "2019.06.05", "title": "След Великобритания Доналд Тръмп отива в хотела си в Ирландия"}
{"url": "https://www.novinite.bg/articles/176465/Masov-boj-v-plovdivskiya-kvaral-Stolipinovo", "text": "Масов бой между роми в Пловдив, съобщава TrafficNews. Фамилия Маджарски е нападнала с още 20 души Николай Асенов  - Шаката. Асенов има 13 присъди, като последната от тях е за изнасилване. Не е ясна причината за сблъсъка.Фамилия Маджарови е нападнала Шаката, а след това той е събрал още хора. Имало е брадви, ножове и дори стрелба с газов пистолет. На мястото е отишла и полиция. Има отведени и задържани.", "date": "2019.06.05", "title": "Масов бой в пловдивския кварал \"Столипиново\""}
{"url": "https://www.novinite.bg/articles/176466/Otbelyazvame-na-Svetovniya-den-na-okolnata-sreda", "text": "\r\nОтбелязваме на Световния ден на околната среда. Темата на 2019 година е: \"Заедно можем да победим замърсяването на въздуха\".\r\n\r\n\r\n\r\n\r\n\r\n", "date": "2019.06.05", "title": "Отбелязваме на Световния ден на околната среда"}
{"url": "https://www.novinite.bg/articles/176474/Balgarin-be-naragan-smartonosno-vav-Velikobritaniya", "text": "51-годишен българин почина във Великобритания, след като бе намушкан от фенове след финала на Шампионска лига, съобщава Би Би Си.Венцислав Маргинов е бил заедно с двамата си сина, когато е атакуван на улицата. Мъжът, който е фен на \"Ливърпул\", се е прибирал от бар, в който гледал футболния мач. Един от тях също е пострадал. 28-годишният мъж е с наранявания по лицето.Маргинов бил в изключително тежко състояние и починал след 3 дни в болница.За нападението е обвинен 31-годишен британец, който днес трябва да се изправи пред съда. Имало е и втори задържан по случая, но той по-късно е освободен под гаранция.", "date": "2019.06.05", "title": "Българин бе наръган смъртоносно във Великобритания"}
{"url": "https://www.novinite.bg/articles/176502/Devet-ot-vseki-deset-dushi-na-planetata-dishat-zamarsen-vazduh", "text": "Светът отбелязва Деня за опазване на околната среда.Девет от всеки десет души на планетата дишат замърсен въздух, предупреждават от ООН.Според Световната здравна организация резултатът е разрастваща се глобална здравна криза, която причинява около 7 милиона смъртни случая годишно, предаде БТА.Изгарянето на изкопаеми горива за енергия, транспорт и промишленост съществено допринася за замърсяването на въздуха и е основен източник на затоплящите планетата емисии на въглероден диоксид. Справянето и с двата проблема може да донесе значителни ползи за общественото здраве. По случай Световния ден за опазване на околната среда агенция \"Ройтерс\" предлага няколко факта, свързани със замърсяването на въздуха: 1. Замърсяването на въздуха убива 800 души на час или 13 всяка минута. Годишно мръсният въздух отнема живота на три пъти повече хора, отколкото маларията, туберкулозата и СПИН, взети заедно. 2. Едни и същи замърсители допринасят както за климатичните промени, така и за локалното замърсяване на въздуха - саждите и метанът. 3. Петте основни източника на замърсяване на въздуха са:- изгарянето на закрито на изкопаеми горива, дърва и други биомаси за готвене, отопление и осветление- промишлеността- транспортът, в частност превозните средства с дизелови двигатели- земеделието - добитъкът, отделящ метан и амоняк, и изгарянето на земеделски отпадъци- изгарянето на открито на отпадъци в сметищата4. Замърсяването на въздуха на закрито причинява около 3,8 милиона преждевременни смъртни случая годишно, повечето от които в развиващите се страни. Около 60% от тези смъртни случаи са сред жени и деца.5. 93% от децата по света живеят в райони, където замърсяването на въздуха надвишава насоките на СЗО. През 2016 г. инфекции на дихателните пътища са отнели живота на 600 000 деца под 15-годишна възраст.6. Замърсяването на въздуха е отговорно за 25% от смъртните случаи от исхемична болест на сърцето, 43% от хронична обструктивна белодробна болест и 29% от белодробен рак. При децата замърсяването на въздуха се свързва с по-ниско тегло при раждането, астма, злокачествени заболявания в детска възраст, затлъстяване, аутизъм. 7. 97% от градовете в страните с ниски и средни доходи с над 100 000 жители не покриват минималните стойности за качество на въздуха, препоръчани от СЗО. 8. Около 25% от градското замърсяване на въздуха от фини прахови частици се дължат на трафика, 20% - на изгарянето на закрито на изкопаеми горива за домакински нужди, и 15% - на промишлени дейности.9. Животът на 1 милион души може да бъде спасен всяка година, ако бъдат изпълнени целите за намаляване на замърсяването на въздуха до 2050 г., заложени в Парижкото споразумение за климата от 2015 г.10. В 15-те страни, които отделят най-големи количества парникови газове, разходите за обществено здравеопазване в резултат на замърсяването на въздуха надхвърлят 4% от брутния вътрешен продукт. ", "date": "2019.06.05", "title": "Девет от всеки десет души на планетата дишат замърсен въздух"}
{"url": "https://www.novinite.bg/articles/176476/Krasimir-Valchev-Srednata-zaplata-vav-visshite-uchilishta-e-nad-1700-lv", "text": "Средните брутни заплати във висшите училища са над 1700 лв., заяви пред БНР министърът на образованието Красимир Вълчев.„Във висшите училища доминират рентиерските модели на заплащане. Не доминира политиката да привлекат млади преподаватели. Те са избрали разликата между най-високите и най-ниските заплати да бъде 2,5 пъти“, обясни той в интервю за предаването „Преди всички“ на програма „Хоризонт“.Мораториумът върху създаването на нови университети и филиали, заложен в промените в Закона за висшето образование, е временна и недобра мярка, каза просветният министър и изрази надежда тя да действа по-малко време. Министърът очаква до една година да бъде изготвена Национална карта на висшето образование, която да направи диференциация между професионалните направления.„Броят на висшите училища не е основният проблем пред системата на висшето образование. Проблемът е, че в годините на прехода всички се разраснаха профилно и започнаха да обучават професионални направления, които не са присъщи за техния профил, нямат този капацитет, взимат преподаватели назаем от други висши училища – това, което се опитваме да ограничим. Проблемът е в това, че приемът достигна крайният си предел. Ако преди 30 години се приемаха 30% от завършващите гимназиално образование, през 2016 г. това достигна близо 80%. Сега връщаме назад, но не самоцелно, защото имаме професионални направления, в които имаме недостиг на студенти“, коментира Красимир Вълчев.По думите му нерационалното търсене на висше образование – търсене само заради самата диплома, е избуяло в социалните, стопанските и правните науки. Тези професионални направления най-много намаляваме, подчерта той и обясни, че това намаление се прави в зависимост от оценката за качество и реализация на висшите училища.В професионалните направления, в които имаме недостиг на бъдещо търсене, даваме допълнителни стипендии, по-висок прием и по-високо финансиране, посочи министърът на образованието. Той заяви обаче, че се опитват да променят нагласите.Намалили сме приемът от 58 хил. на 43 хил. за 3 години в държавните висши училища, отчете Вълчев и добави: „Настройваме системата за това да работи с по-малко студенти. Преструктурирането не засяга еднакво всички висши училища“.Неговите притеснения са, че системата не реагира достатъчно на промените във външната среда. Няма го по-дългосрочният поглед в бъдещето, каза той.Промените в закона предвиждат министърът да сключва мениджърски договори с ректорите. Ресорният министър обясни тази идея:„Ние няма да се месим в академичното управление, няма да се месим във финансовото, нито в административното. Министърът няма да може да влияе върху оперативното управление по никакъв начин, нито да сменя ректори. Това, което правим с този механизъм, е да споделяме стратегическото управление. Ние трябва да отговаряме за общия, колективния интерес. Висшите училища имат некоординирани стратегии за развитие“.Според него няма риск да се прекрачи „червената линия на академичната автономия“.Едно висше училище трябва да има собствен капацитет, трябва да има стимули да инвестира в собствени преподаватели, да развива собствени школи, категоричен бе още Красимир Вълчев и добави, че противното хвърля съмнение върху качеството на висшето образование.", "date": "2019.06.05", "title": "Красимир Вълчев: Средната заплата във висшите училища е над 1700 лв."}
{"url": "https://www.novinite.bg/articles/176464/Socialnata-pensiya-za-starost-stava-po-visoka-ot-1-yuli", "text": "Социалната пенсия за старост става по-висока от 1 юли. Тя се увеличава със 7 лева – до 132 лева и 74 стотинки на месец. Очаква се правителството да одобри промяната на днешното си заседание. Решението е заради вече одобреното с бюджета за тази година увеличение на всички пенсии с 5,7% от 1 юли. От началото на следващия месец се вдига и таванът на пенсиите. Така най-високите доходи на възрастните хора вече ще са до 1200, а не както сега - 900 лева.", "date": "2019.06.05", "title": "Социалната пенсия за старост става по-висока от 1 юли"}
{"url": "https://www.novinite.bg/articles/176480/40-godini-Zname-na-mira", "text": "Тази година се навършват 40 години от първата международна детска асамблея „Знаме на мира”. По този повод на 8-ми юни деца от цяла България ще изнесат концерт в парк „Камбаните”.Честванията ще се проведат под патронажа на вицепрезидента Илияна Йотова. По време на концерта ще бъдат наградени и млади български таланти, допринесли за спорта и изкуството в страната.„Тук има 113 камбани, последната от които е дарена от Папа Франциск. В миналото тези празници бяха много приятни за децата и смятам, че идеята има бъдеще и за напред”, каза Евгения Живкова. Тя разказа, че на първата асамблея на мира са присъствали деца от 70 държави.Втората се провежда през 1981 г. На нея е и Искандер Туриаре – 10 годишно момче от Сомалия, получил покана от представители на българското посолство в африканската страна. Искандер е бил талантливо дете, което става популярно със своите певчески възможности в Сомалия.„От Асамблеята помня, че това може би са ми били най-хубавите и безгрижни дни, защото пеехме, рисувахме, всичко беше толкова непринудено. Имаше толкова много деца. Возеха ни с автобуси , ескортирани с милиция. Ние се чувствахме ужасно важни, като посланици. Всъщност, ние си бяхме посланици, но не осъзнавахме важността на това нещо”, споделя той.Още помни колко е бил впечатлен от българската природа, която обича и до днес,  както и първата песен на български.„Когато бях овчарче” не знам дали всички сега я помнят, но точно на асамблеята я научих от едно дете от Кюстендил - и до ден днешен си я спомням”, разказва ИскандерСлед края на Асамблеята той и майка му остават в България по покана на Георги Йорданов – тогава председател на Комитета за култура. Момчето прогресивно губи зренитето си и има нужда от лечение, което получава  в България.Остава тук. Завърша музикалното училище в София и консерваторията. Днес е оперен певец в Швейцария, на 48 години и смята себе си за българин.„Станах българин по манталитет, но ситуацията стана така, че човек не може да работи в България. Тук съм временно, но дори това ме потиска. Душата ми е в България. Ако ме сложи някой зад параван, едва ли би могъл да ме хване, че не съм Българин” заяви Искандер.", "date": "2019.06.05", "title": "40 години \"Знаме на мира\""}
{"url": "https://www.novinite.bg/articles/176468/Ostava-chastichnoto-bedstveno-polojenie-v-Provadiya", "text": "Остава частичното бедствено положение в Провадия. То беше обявено във вторник заради опасност да прелее язовир Тутраканци.Обстановката е стабилизирана, но опасността не е отминала, съобщиха от МВР. Заради проливните дъждове  има риск да се скъса язовирната стена. Два екипа на пожарната и хидро-модул  бяха изпратени на място. Над язовирната стена се поставяха чували с пясък. С помощта на багер беше разширен преливникът.Временно са евакуирани част от жителите на село Тутраканци. А полицаи охраняват къщите им. Кметът на съседното село Бозвелийско също беше предупреден да е готов да направи евакуация.В късните часове във вторник нивото на язовира започна да спада. Тази сутрин ще бъде решено дали хората могат да се върнат по домовете си.Очаква се да се вземе решение и дали язовирът да бъде напълно източен, или стената му да се ремонтира.", "date": "2019.06.05", "title": "Остава частичното бедствено положение в Провадия"}
{"url": "https://www.novinite.bg/articles/176463/Cacarov-predlaga-da-se-izgotvi-grafik-za-procedurata-za-izbor-na-glaven-prokuror", "text": "Да се изготви график за процедурата за избор на главен прокурор - това ще предложи Сотир Цацаров на Висшия съдебен съвет. Наследникът му трябва да е ясен в следващите месеци, защото мандатът на Цацаров изтича на 10 януари. По закон, процедурата може да започне най-рано в началото на юли, а най-късно - през септември. Консултации по темата вече имаше при държавния глава, който назначава главния прокурор с указ, но предложението кой да е следващият първи обвинител ще дойде от Висшия съдебен съвет.  По Конституция право на номинация има и правосъдният министър. Досега обаче предложение за главен прокурор никога не е идвало от изпълнителната власт.", "date": "2019.06.05", "title": "Цацаров предлага да се изготви график за процедурата за избор на главен прокурор"}
{"url": "https://www.novinite.bg/articles/176481/Petkova-Argumentite-za-vdiganeto-na-cenata-na-toka-sa-napalno-osnovatelni", "text": "Аргументите на КЕВР за вдигане цената на тока са напълно основателни и не са свързани само с българската реалност. Това каза министърът на енергетиката Теменужка Петкова във Варна преди откриването на ядрения форум \"Булатом\", съобщава БТА. Тя допълни, че когато се коментира тази тема, не бива да се забравя, че освен всичко друго, стойността на въглеродните емисии се е покачила рязко.\"Категорично не говорим за затваряне на въглищните централи у нас, те са базови мощности на българската енергетика\", каза още Петкова. Тя допълни, че управляващите ще продължат да ги защитават, тъй като без тях енергийната система на страната трудно би могла да бъде балансирана.\"Предприети са редица действия за подобряване финансовото състояние на ТЕЦ \"Марица Изток 2\"\", каза още министърът. По думите й дружеството изпитва затруднения точно заради разходите, свързани с плащането на емисиите.\"Работим върху вариант за осигуряване на механизъм за капацитет на този тип производители на електрическа енергия, като до края на годината трябва да сме представили пред ЕК нашата визия по този въпрос\", допълни Петкова.", "date": "2019.06.05", "title": "Петкова: Аргументите за вдигането на цената на тока са напълно основателни"}
{"url": "https://www.novinite.bg/articles/176484/Reka-Studena-prelya-stotici-dekari-v-Karamanovo-sa-pod-voda", "text": "Река Студена излезе от коритото си и наводни обширен район около село Караманово. Под вода се оказаха стотици декари с обработваема земеделска земя, сеновали, стопански сгради и обори за отглеждане на животни. Напълно е преустановена производствената дейност в завода за биокомпост. В района е изключено захранването с електричество, за да се предотвратят нежелани инциденти. По мнението на специалисти придошлите води са нанесли сериозни материали щети на сградния фонд, а посевите са затлачени. За щастие няма пострадали хора и удавени животни. „Причина за наводнението са обилните валежи през последните дни и затлаченото корито на реката. Село Караманово се намира в най-ниската част на голям водосборен район.При интензивен дъжд от баирите се стичат кални потоци“, уточни Снежинка Монева – главен специалист „Гражданска защита“ в общинската администрация в Ценово. Измереното количество на последния валеж е повече от 40 литра на квадратен метър, излял се за по- малко от час. Досега дъждовете превишават няколко пъти обичайната месечна норма. Кметът на община Ценово д-р Петър Петров издаде заповед за сформиране на комисия, която да направи оглед на щетите. За критичната ситуация е информиран и областният управител на Русенска област Галин Григоров. Местни жители и членове на доброволческото формирование започнаха денонощно дежурство и наблюдение на района. Ситуацията е изключително тревожна, защото нивото на водата продължава да се покачва и съществува реална опасност да залее още площи. През пролетта на миналата година в района отново имаше наводнение, но от „Напоителни системи“ не предприеха необходимите мерки за почистване на коритото на реката. Тогава специалисти направиха предписание за продълбочаване на речното легло и възстановяване на проводимостта на речния поток. „От 2013 година водим непрестанна кореспонденция с компетентните институции. Засега мерките са само епизодични и не се стигна до окончателно решение. Истината е, че коритото на река Студена не е почиствано в продължение на години, а това трябва да се извършва всяко лято“, добави Александър Йорданов – специалист в отдел „Териториално селищно устройство“.", "date": "2019.06.05", "title": "Река Студена преля, стотици декари в Караманово са под вода"}
{"url": "https://www.novinite.bg/articles/176487/Pravitelstvoto-otpuska-polovin-milion-leva-za-remont-na-koraba-Radecki", "text": "Правителството ще отпусне близо половин милион лева за ремонт на кораба \"Радецки\", съобщи в началото на заседанието на Министерси съвет премиерът Бойко Борисов. Средствата са по бюджета на Министерството на културата.\"Всички се прекланяме пред подвига на Ботев, всички свързваме името му и с кораба \"Радецки\". Не случайно в най-хубавите патриотични песни, които са като химн, е споменаван и той\", изтъкна премиерът.\"Навремето така са приватизирали корабостроителницата в Русе, че ремонтът не може да бъде направен в България, а трябва да отиде в Румъния\", изтъкна Борисов и каза, че ремонтът трябва незабавно да започне, за да може параходът да бъде ползван от хората и да се пресъздаде усещането за подвига на Ботев.", "date": "2019.06.05", "title": "Правителството отпуска половин милион лева за ремонт на кораба \"Радецки\""}
{"url": "https://www.novinite.bg/articles/176522/Charlz-predupredi-Tramp-za-globalnoto-zatoplyane", "text": "Принц Чарлз е прекарал 75 минути повече от планираното в опит да убеди президента на САЩ Доналд Тръмп за опасността от климатичните промени, но държавният глава е продължил да отстоява позицията си, че Съединените щати са \"чисти\" и обвини други държави за кризата, пише \"Гардиън\".\r\nТръмп каза пред ITV, че е трябвало да проведе 15-минутна среща с Чарлз по време на държавното посещение, но разговорът е продължил 90 минути, като Чарлз \"говори през повечето време\".\r\nТръмп обаче контрира предложението САЩ да направят повече за опазването на околната среда. Казах, добре, САЩ в момента са сред държавите с най-чист климат, това се основава на всичките статистики. И дори по-добър, защото аз съм съгласен, че ние искаме най-добрата вода, най-чистата вода. Кристално чиста, трябва да бъде кристално чиста, смята той.\r\nТръмп добави, че Китай, Русия, Индия и много други държави нямат много добър въздух, нямат много добра вода и усещането за замърсяване. Ако отидете в някои градове, вие не можете да дишате, поясни американският държавник.\r\nЗапитан дали приема науката за климатичните промени, Тръмп отговори: Вярвам, че има промени в метеорологичното време, мисля, че промените са в две посоки. Не забравяйте, наричаше се глобално затопляне, това не проработи, след това се наричаше климатични промени, а сега го наричат екстремно време, защото с екстремно време не можете да пропуснете.\r\n", "date": "2019.06.05", "title": "Чарлз предупреди Тръмп за глобалното затопляне"}
{"url": "https://www.novinite.bg/articles/176491/Do-90-dni-shte-stane-yasno-koi-investitori-imat-interes-kam-AEC-Belene", "text": "Процедурата за избор на стратегически инвеститор за АЕЦ \"Белене\" бе публикувана на 22 май в официален вестник на ЕС и вече тече 90-дневният срок, в който потенциалните партньори могат да подадат заявления за участие в проекта, каза днес министърът на енергетиката Теменужка Петкова в обръщението си към участниците в традиционната международна ядрена конференция Булатом, която започна край Варна. Тя посочи, че възможностите по проекта са по-широки - освен за стратегически инвеститор, кандидатите могат да депозират интерес за притежаване на миноритарен дял от компанията или за сключване на договор за изкупуване на електрическа енергия от големи индустриални консуматори. По думите на Петкова към момента има предварително заявен интерес от няколко големи компании от Китай, Русия, Франция, САЩ. Проектът \"Белене\" ще има не само национално, но и регионално значение, допълни Петкова. Тя припомни, че България експлоатира АЕЦ \"Козлодуй\" от десетилетия при най-високи стандарти на безопасност. По думите й приоритет за правителството е удължаването живота на 5-и и 6-и блок на централата. За пети блок това вече е факт, а сега се очаква лицензия и за шести, посочи Петкова. Изграждането на АЕЦ \"Белене\" ще позволи да преаранжираме микса си, каза председателят на УС на Булатом Богомил Манчев. Според него засега само атомната енергия и възобновяемите източници не могат да задоволят цялото потребление, така че страната ни не бива да задрасква с лека ръка въглищата. Нужно е обаче да започнем да развиваме и водородните технологии, като това ще помогне да постигнем беземисионна енергетика, каза Манчев. Той каза още, че би било много добре, ако държавата стане мажоритарен участник в проекта \"Белене\". Възобновяемата енергетика тепърва ще се развива, бе мнението на председателя на парламентарната комисия по енергетика Валентин Николов. Според него зелената тема ще става все по-актуална, особено с оглед резултатите от изборите за ЕП. Николов допълни, че в близките години голямо предизвикателство ще е осигуряването на кадри, не само за атомната, но и за другите сфери на енергетиката. Зам.-председателят на парламентарната комисия Таско Ерменков посочи, че България трябва да бърза максимално с реализацията на \"Белене\", тъй като много държави на Балканите и в Източна Европа имат проекти в сферата на ядрената енергетика. Не бива да допускаме никакви забавяния, за да не се окаже, че новата атомна централа няма къде да пласира продукцията си, посочи Ерменков.", "date": "2019.06.05", "title": "До 90 дни ще стане ясно кои инвеститори имат интерес към АЕЦ „Белене“"}
{"url": "https://www.novinite.bg/articles/176485/Savetat-za-sigurnost-na-OON-se-sabra-na-speshno-zasedanie-za-situaciyata-v-Sudan", "text": "Съветът за сигурност на ООН се събра на спешно заседание при закрити врата след кървавите репресии над протестите в Судан, при които при последни данни са били убити 60 души, и призива на военните на власт в Хартум в срок от девет месеца в страната да бъдат свикани избори, съобщи БТА.\"Трябва да се върнем на масата за преговори възможно най-бързо\", заяви германският посланик в ООН Кристоф Хойсген преди заседанието, поискано от страната му и Великобритания.\"Законността не може да дойде от дулото на пушка\", отбеляза той. Само в понеделник, след разгонването със сила на демонстрация пред генералния щаб на армията в Хартум, са били убити 35 и ранени няколкостотин души.Призивът на Военния преходен съвет за произвеждане на избори в рамките на девет месеца, беше осъден от Лондон, Вашингтон и Осло.\"Да се призовава сега за предсрочни избори е отказ от демокрация\", заяви германският посланик в ООН и подчерта, че условията за организиране на избори не са налице.Генералният секретар на ООН осъди в понеделник прекомерното използване на сила от суданските сили за сигурност.Антониу Гутериш призова за възобновяване на преговорите за мирно предаване на властта на цивилно правителство. Вчера военните, които управляват Судан, откакто на 11 април свалиха от власт президента Омар Башир, обявиха, че анулират всички мерки, за които се бяха договорили с протестиращите и до девет месеца ще има избори.", "date": "2019.06.05", "title": "Съветът за сигурност на ООН се събра на спешно заседание за ситуацията в Судан"}
{"url": "https://www.novinite.bg/articles/176478/Remontni-dejnosti-ogranichavat-dvijenieto-po-AM-Trakiya-v-posoka-Burgas", "text": "\r\nДо 19 ч днес движението от км 237 до км 308 на АМ \"Тракия\" в посока Бургас ще се осъществява в изпреварващата лента, поради ремонтни дейности, съобщи АПИ.\r\n\r\n\r\n\r\n\r\n\r\n\r\n", "date": "2019.06.05", "title": "Ремонтни дейности ограничават движението по АМ \"Тракия\" в посока Бургас"}
{"url": "https://www.novinite.bg/articles/176488/MVR-osiguryava-bezplatni-pochivki-za-deca-na-zaginali-i-postradali-policai-i-pojarnikari", "text": "За поредна година Министерството на вътрешните работи осигурява безплатни почивки за семействата на загинали и пострадали при изпълнение на служебния дълг служители.Общо 42 деца и 26-има възрастни, техни родители или настойници, от столицата и областите Бургас, Варна, Велико Търново, Видин, Кърджали, Кюстендил, Монтана, Пазарджик, Перник, Пловдив, Разград, Русе, Сливен, София, Стара Загора, Търговище и Шумен ще летуват в базите на ведомството в Несебър, Созопол и Долна баня.Седемдневните ваканции са през месеците юни и септември.Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР се провежда целогодишно. Средствата се набират чрез изпращане на sms на номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление.", "date": "2019.06.05", "title": "МВР осигурява безплатни почивки за деца на загинали и пострадали полицаи и пожарникари"}
{"url": "https://www.novinite.bg/articles/176492/Zadarjaha-maj-s-10-500-kutii-cigari-bez-banderol", "text": "21 мастербокса с общо 10 500 кутии цигари, без български акцизен бандерол задържаха служители на Регионална дирекция \"Гранична полиция\" в Русе, съобщава МВР. Във вторник, към 14:30 часа, в района на град Бяла е спрян за проверка микробус, управляван от 48-годишен русенец.По случая е образувано досъдебно производство по описа на ГПУ Русе. Работата по документирането му продължава под наблюдението на районната прокуратура. Контрабандните цигари са иззети, след 24-часовото задържане на шофьора, с постановление на прокуратурата. Мярката му за задържане е удължена до 72 часа.", "date": "2019.06.05", "title": "Задържаха мъж с 10 500 кутии цигари без бандерол"}
{"url": "https://www.novinite.bg/articles/176462/Slanchevo-s-temperaturi-mejdu-mejdu-21-i-26", "text": "Днес преди обяд над по-голямата част от страната ще бъде предимно слънчево. След обяд и до полунощ отново ще се развива купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки, но на по-малко места, в сравнение с предишните дни. В източните райони ще е почти без валежи, с повече слънчеви часове и по-топло. Максималните температури ще са предимно между 21° и 26°, в София около 22°.Над планините в следобедните часове ще се развива купеста и купесто-дъждовна облачност и на много места ще има краткотрайни валежи от дъжд, придружени с гръмотевици. Ще духа слаб до умерен югозападен вятър. Максималната температура на височина 1200 метра около 16°, на 2000 метра – около 9°.По Черноморието ще преобладава слънчево време. Ще духа слаб до умерен вятър от изток-югоизток. Максимални температури на въздуха: 23-26°. Температурата на морската вода е 21-22°, на север от нос Калиакра - 17°. Вълнението на морето ще бъде около 2 бала.", "date": "2019.06.05", "title": "Слънчево с температури между между 21° и 26°"}
{"url": "https://www.novinite.bg/articles/176499/Reka-Studena-prelya", "text": "Река Студена е излязла от коритото си и е наводнила обширен район около село Караманово, съобщиха от Община Ценово.Стотици декари с обработваема земеделска земя, сеновали, стопански сгради и обори за отглеждане на животни са останали под вода. Напълно е преустановена производствената дейност в завода за биокомпост.В района е изключено захранването с електричество, за да се предотвратят нежелани инциденти.Придошлите води са нанесли сериозни материали щети на сградния фонд, а посевите са затлачени, твърдят специалисти. Няма пострадали хора и удавени животни.„Причина за наводнението са обилните валежи през последните дни и затлаченото корито на реката. Село Караманово се намира в най-ниската част на голям водосборен район. При интензивен дъжд от баирите се стичат кални потоци“, уточни Снежинка Монева – главен специалист „Гражданска защита“ в Община Ценово.Измереното количество на последния валеж е повече от 40 литра на квадратен метър, излял се за по-малко от час. Досега дъждовете превишават няколко пъти обичайната месечна норма.Кметът на Община Ценово д-р Петър Петров издаде заповед за сформиране на комисия, която да направи оглед на щетите. За критичната ситуация е информиран и областният управител на Русенска област Галин Григоров.Местни жители и членове на доброволческото формирование започнаха денонощно дежурство и наблюдение на района.Нивото на водата продължава да се покачва и съществува реална опасност да залее още площи.През пролетта на миналата година в района отново имаше наводнение, но от „Напоителни системи“ не предприеха необходимите мерки за почистване на коритото на реката. Тогава специалисти направиха предписание за продълбочаване на речното легло и възстановяване на проводимостта на речния поток.„От 2013 година водим непрестанна кореспонденция с компетентните институции. Засега мерките са само епизодични и не се стигна до окончателно решение. Истината е, че коритото на река Студена не е почиствано в продължение на години, а това трябва да се извършва всяко лято“, добави Александър Йорданов, специалист в отдел „Териториално селищно устройство“.", "date": "2019.06.05", "title": "Река Студена преля"}
{"url": "https://www.novinite.bg/articles/176497/Tir-se-obarna-na-AM-Trakiya", "text": "Заради обърнат тир временно се ограничава движението в активната и аварийната лента при 27 км на АМ \"Тракия\" в посока Бургас, съобщават от АПИ. Трафикът се осъществява в изпреварващата лента и се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.06.05", "title": "Тир се обърна на АМ \"Тракия\""}
{"url": "https://www.novinite.bg/articles/176500/Izzeha-nad-7-kilograma-kontrabandni-srebarni-nakiti", "text": "Митнически служители от Главна дирекция „Митническо разузнаване и разследване“ /ГД МРР/ иззеха 7251 грама контрабандни сребърни изделия и накити при две отделни проверки на Митнически пункт Лесово.На 02.06.2019 г., около 9 часа, на трасе „Входящи леки автомобили и автобуси“ на МП Лесово пристига лек автомобил с румънска регистрация, управляван от румънски гражданин. По метода за анализ на риска, автомобилът е селектиран за щателна митническа проверка. След като шофьорът и пътуващите в колата трима румънски граждани /мъж и две жени/ са заявили, че не внасят нищо за деклариране, митническите служители откриват при проверката в личен багаж на двете пътнички полиетиленови пликове, съдържащи  4617 броя бижутерийни изделия - пръстени, медальони, гривни, обеци, закопчалки и голямо количество мъниста от бял метал с общо тегло на изделията 5057,37 грама. Извършената експертиза от оценител-експерт е потвърдила, че всички недекларирани изделия са от сребро с проба 925. Установено е, че контрабандно пренасяните сребърни изделия са собственост на шофьора на автомобила - румънски гражданин, срещу когото е съставен акт за административно нарушение.Други 654 броя недекларирани сребърни бижутерийни изделия /синджири, пръстени, медальони, гривни, обеци/ с общо тегло 2193,65 грама са открити в два полиетиленови плика в дамска чанта на българска гражданка. Тя е пътувала в лек автомобил с българска регистрация от Турция за България, селектиран за проверка на МП Лесово на 31.05.2019 г. от митнически служители от ГД МРР. Експертизата от вещо лице също е потвърдила, че изделията са от сребро с проба 925. Сребърните изделия са иззети и срещу българската гражданка е съставен акт за установеното административно нарушение.", "date": "2019.06.05", "title": "Иззеха над 7 килограма контрабандни сребърни накити"}
{"url": "https://www.novinite.bg/articles/176506/Spirat-vlaka-ot-Plovdiv-za-Odrin-vremenno", "text": "Само след две пътувания от Пловдив до Одрин и обратно влакът е спрян временно, предаде „Монитор“. От началото на месеца държавните железници пуснаха нов маршрут, но след 68 превозени пътници през почивните дни и много публикации в медиите, пътуванията са прекратени.\r\nНа сайта на БДЖ информацията за влака е свалена. Срещу 28,50 лева БДЖ предлагаше в двете посоки. Времепътуване с включен престой на митницата - 4 часа. Влакът тръгваше в 08:40 от Пловдив и след 4 часа престой в Одрин поемаше обратно като в Пловдив се връщаше в 21:15 ч. Обаче освен с автомобил или да спят на гарата столичани не можеха да ползват влака от Пловдив до града в Източна Тракия удобно, оплакаха се пътници от липсата на удобни връзки пред „Монитор“.\r\nОт понеделник през информационните си гишета и канали БДЖ дава информация, че влакът временно е спрян, а мненията са, че по българска традиция временното ще стане постоянно.\r\nКомпозицията пътува в състав от два вагона с 140 места и се движи през почивните и празнични дни. В първия ден от пускането до Одрин са се возили 41 пътника, а във втория 27 или общо 68, показва статистиката на БДЖ.\r\n", "date": "2019.06.05", "title": "Спират влака от Пловдив за Одрин временно"}
{"url": "https://www.novinite.bg/articles/176507/Cigarite-bez-cena-varhu-kutiite", "text": "Правителството одобри изменение на Наредбата за условията и реда за регистриране на цените на тютюневите изделия, съобщиха от правителствената пресслужба.Промените са изготвени във връзка с приети изменения и допълнения в Закона за акцизите и данъчните складове, те отразяват отпадането на изискването за отпечатване на продажната цена на тютюневите изделия върху бандерола и отпечатването ѝ върху потребителската опаковка, с изключение на пурите и пуретите.С цел намаляване на административната тежест се прецизира процедурата по регистриране на продажната цена на тютюневите изделия или за промяна на регистрираната цена, както и вписването на информацията в електронния регистър, воден от Агенция \"Митници\".Предвижда се цената да става публична от датата на връчване на удостоверението за регистрирана цена.", "date": "2019.06.05", "title": "Цигарите без цена върху кутиите"}
{"url": "https://www.novinite.bg/articles/176493/Utre-za-okolo-30-minuti-shte-bade-spryano-dvijenieto-po-AM-Struma", "text": "Утре - 6 юни, от 11 ч. до 11:30 ч., за всички превозни средства ще бъде спряно движението по АМ „Струма“ в участъка от км 18+275 до км+19+355 км, в района на Драгичево преди пътен възел „Даскалово“. Ограничението е за подмяна на мълниезащитно въже на 110kV електропровод от Електроенергийния системен оператор. Алтернативният маршрут за движение е по третокласния път III-1801 Суходол - Мало Бучино - Голямо Бучино - Перник.", "date": "2019.06.05", "title": "Утре за около 30 минути ще бъде спряно движението по АМ „Струма“"}
{"url": "https://www.novinite.bg/articles/176504/Utre-ot-11-ch-do-16-ch-se-spira-dvijenieto-po-patya-Srednogorci-Rudozem", "text": "Утре – 6 юни, от 11 ч. до 16 ч. се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. На 7 юни от 6 ч. до 8 ч. преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно.В момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.06.05", "title": "Утре от 11 ч. до 16 ч. се спира движението по пътя Средногорци - Рудозем"}
{"url": "https://www.novinite.bg/articles/176501/Desetki-bejanci-registrirani-s-izmama-v-stolichniya-kvartal-Lyulin", "text": "Мигранти се сдобиват с адресните регистрации със стари нотариални актове. Само в столичния жилищен квартал „Люлин“, една от спалните на София, има десетки такива случаи, разкрива в. „Монитор“.Оказа се, че на адреса на водещия на новините на \"Нова телевизия\" Христо Калоферов в „Люлин” са били регистрирани африкански и сирийски мигранти. Те нито живеят там действително, нито пък той ги познава - а не може да ги отпише.„Трима бежанци. Единият, от които е дама. Хора, които никога не съм познавал. Хора, които никога не съм виждал”, каза Калоферов. Това са сириец и семейство африканци от Мали, уточняват от община „Люлин”, където са правени адресните регистрации.„Аблос Камара. С него е регистрирана и съпругата му - Адамс Камара. Проверихме ги в агенцията за бежанци. Хуманитарен статут са имали всички. Но на единият той вече е прекратен, тъй като той е три годишен. Той е получен през 2014 г. А на другите двама е в процедура”, заяви Милко Младенов, кмет на район „Люлин”.Къде са в момента, никой не знае. За съквартирантите си Христо Калоферов разбира, след като полицията започва да ги търси в дома му. „Купих това жилище от българка със съпруг арабин, явно съпругът е регистрирал близки и приятели на този адрес. Аз съм собственик на това жилище от 5 години и от 5 години полицията звъни на вратата, за да пита къде са тримата бежанци, които живеят в това жилище”, добави Калоферов.При знакови посещения на световни политици и личности в София, проверките на полицията зачестявали. Последно журналистът е търсен преди папа Франциск да дойде в България. За да спре този тормоз, Христо Калоферов пише жалби - до общината и полицията. Така от пет години.„Отидох в служба „ГРАО” с нотариалния си акт и казах. Аз съм собственик на този апартамент, в който има 3-ма души, които са незаконно регистрирани и не живеят в него. Бих искал да ги махнем от този списък. \"Не може\" казаха от служба, защото те трябва сами да го направят. 5 години аз не мога да убедя държавната агенция за бежанците, че нито аз съм бежанец, нито в килера държа трима бежанци”, уточни журналистът.От община „Люлин” правят задълбочена проверка. И установяват, че мигрантите са регистрирани на адреса с измама. Записани са със съгласието на бивш собственик към този момент, който всъщност е използвал стария си нотариален акт, след като е продал апартамента.От общината са подали сигнал и до полицията. Свикали са и комисия. И така след пет години, мигрантите ще бъдат отписани. По думите на кмета на Люлин няма как да се провери в момента на регистрацията, че всъщност това е стар нотариален акт, тъй като общината не съхранява нотариалните актове - те само удостоверявали собствеността. Случаят на Христо Калоферов не е единствен. В община „Люлин” имало десетки такива.„Ако те спазят всички нормативи в хода на регистрацията си, докато те не си направят втора такава, дали ще е в друга град, дали ще е отново в София, тази, която им е първоначална такава, не може да бъде заличена”, допълни кметът.", "date": "2019.06.05", "title": "Десетки бежанци регистрирани с измама в столичния квартал „Люлин“"}
{"url": "https://www.novinite.bg/articles/176510/Davat-390-mln-lv-za-trolei-v-11-obshtini", "text": "390 млн. лв. ще бъдат дадени за електрификация на градския транспорт в 11 общини. Това съобщи на брифинг в МС министърът на околната среда и водите Нено Димов и допълни, че кабинетът е приел национална програма за опазване качеството на атмосферния въздух 2018-2024г.\r\nПо думите му, с приемането й се определят основните замърсителите като битово отопление, автомобилен транспорт и мерките, които да подобрят качеството на въздуха. Димов уточни, че 111-те милиона лева по Оперативна програма \"Околна среда\" са предвидени още 100 млн. лв.\r\nЗа подпомагане на домакинствата за битовото отопление до края на годината ще бъдат отпуснати 80 млн. лв. Предложените мерки в документа са насочени най-вече именно към промяна на начина за битово отопление. Те предвиждат въвеждане на изисквания за качеството на въглищата и брикетите за битово отопление, въвеждане на изисквания и контрол върху дървесината, която се използва за битово отопление, в това число организационни мерки по отношение на предлаганата за огрев дървесина. Сред мерките е и задължително постепенно изхвърляне на отоплителни уреди, които не отговарят на екодизайн и замяната им с друг вид средства за отопление. Това ще стане от 2020 до 2024 г. в общините с нарушено качество на въздуха.\r\n", "date": "2019.06.05", "title": "Дават 390 млн. лв. за тролеи в 11 общини"}
{"url": "https://www.novinite.bg/articles/176511/Cacarov-predloji-noviyat-glaven-prokuror-da-bade-izbran-do-14-noemvri", "text": "Новият главен прокурор да бъде избран до 14 ноември предложи сегашният обвинител номер 1 Сотир Цацаров. По Конституция после следва указ на президента за назначаването му.Пред Висшия съдебен съвет Цацаров представи график на процедурата, а магистратите го одобриха. По план  изборът ще започне възможно най-рано - на 15 юли, за да се гарантира предвидимост и отчетност. Кандидатурите за нов главен прокурор трябва да се представят пред Висшия съдебен съвет до 12 август, а до два месеца след това те ще бъдат изслушани. Мандатът на Сотир Цацаров изтича на 10 януари догодина.", "date": "2019.06.05", "title": "Цацаров предложи:  новият главен прокурор да бъде избран до 14 ноември"}
{"url": "https://www.novinite.bg/articles/176512/Jordanka-Fandakova-Nyama-da-se-stroi-v-Borisovata-gradina", "text": "Като кмет ще гарантирам, че мнозинството в общинския съвет ще подкрепи най-консервативния подход при изготвянето на новия Подробен устройствен план на Борисовата градина и второ, ако това не се случи, ще върна решението. Това каза столичният кмет Йорданка Фандъкова по повод обвиненията на общинския съветник Марта Георгиева, че по план там се предвижда голямо застрояване. „Моята позиция като кмет е категорична и ясна, а именно - запазване на Борисовата градина във вида, в който я познаваме. Гарантиране, че там няма да се строи. Имам ясна позиция и по отношение на базата на „Спортна София“ и конната база, които ще настоявам да останат там, където са. Климатични училища нямат място там. Съществуващите стадиони трябва да се реконструират в съществуващите им граници, за да се гарантира безопасността на хората“, заяви Фандъкова и подчерта, че по-късно днес ще бъдат обсъдени всички предложения на арх. Ковачев, който е изработил новия план на парка. Едва след като бъдат събрани мненията и предложенията на граждани, организации и експерти, те ще бъдат обсъдени и от общинските съветници. „Ще се застроява, ако общинските съветници, които пишат тези неща гласуват това да се случи. Те са политици, те взимат решенията. Нека да кажат, че ще подкрепят най-консервативния подход и аз ще им благодаря“, заяви кметът и добави, че в последните години общината инвестира във възстановяването на Борисовата градина, в която не е допуснато застрояване.", "date": "2019.06.05", "title": "Йорданка Фандъкова: Няма да се строи в Борисовата градина"}
{"url": "https://www.novinite.bg/articles/176514/Inter-Ekspo-Centar-liceto-na-sabitijnata-industriya-v-Balgariya-s-golemi-promeni", "text": "Началото на внушителен ремонт, който ще преобрази цялостно облика на Интер Експо Център, постави разрушително парти, което събра повече от 200 представители на събитийната индустрия в България, журналисти и лица от шоубизнеса. Със своята над 50-годишна история и хиляди проекти зад гърба си, Интер Експо Център е предпочитана локация за провеждане на събития с различен мащаб и формат, като конгреси, български и международни B2B изложения, фестивали, концерти, коктейли, галавечери и корпоративни партита. Стъпвайки на десетилетната си история и опит, Експо Центърът започна подготовка за реализацията на нов проект - изцяло нова платформа, която ще съчетае традицията с иновациите.„Понякога и традициите имат нужда от промяна“ – под това мото се обединиха гостите на партито, дошли в Интер Експо Център, за да отбележат края на една ера и да дадат началото на нова.Мащабният ремонт, чието начало беше дадено снощи, ще продължи до края на август. „Това е първата толкова мащабна промяна в ИЕЦ от 2009 година насам, когато открихме новите 4 халета в комплекса. Това е важна стъпка за нас, защото ще ни позволи да задържим лидерската позиция в събитийната индустрия и ще ни помогне да посрещнем подобаващо все по-високите стандарти, които нашите клиенти и партньори очакват да видят“, обяви управителят на Интер Експо Център Ивайло Иванов. Модернизация и мултифункционалност са ключовите черти, които личат от първите показани визуализации. Изцяло ще бъде преобразена емблематичната зала „Витоша“, която от септември вече ще е оборудвана съобразно най-новите тенденции в аудио и визуалната техника.Благодарение на своята правилна форма, висок таван и липса на колони, залата позволява преобразуване във всякакъв формат, така че да бъде подходяща за всеки тип събитие. Акустиката в нея ще бъде обновена с най-висок клас материали от немски доставчици. Осветлението също ще бъде изцяло подновено и модернизирано, като ще се заложи на технология Dali от ново поколение - природосъобразно и щадящо очите. Грижата за природата и усещането за натуралност ще присъства и във всички останали компоненти на залата. При изграждането на интериора се залага на материали от естествена дървесина.  Надградени ще бъдат и интерактивните възможности. Зала „Витоша“ ще бъде оборудвана с последно поколение curved екран, който благодарение на своята вдлъбната форма ще позволява 360-градусова визуализация, следвайки човешкия поглед и създавайки по-широка панорамна гледка. В помещение, което лесно да се трансформира и да може да увеличава капацитета си спрямо нуждите на ползвателите, ще бъде превърната зала „Родопи“. Специални подвижни стени ще позволят към залата да се приобщава и фоайето, с което пространството значително ще нараства. „През летните месеци, които са по- спокойни, са предвидени серия обучения за персонала. Очаква се още в началото на септември да приемем първите събития от есенния календар. Получаваме доста запитвания в момента за този период и за това е важно да приключим навреме с ремонтните дейности“, обобщи зам.-управителят на Интер Експо Център Йоан Младенов. Стартът на най-големия досега ремонт, състоял се на територията на Експо Центъра, ще бъде запомнен с разрушителното парти, на което гости и домакини заедно символично събориха стена, използвайки „оръжие“ по избор.", "date": "2019.06.05", "title": "Интер Експо Център – лицето на събитийната индустрия в България с големи промени"}
{"url": "https://www.novinite.bg/articles/176508/ChEZ-investira-nad-2-mln-lv-za-elektrozahranvaneto-v-Kyustendilsko", "text": "Ръководството на ЧЕЗ се срещна с местните власти в региона.Ръководството на ЧЕЗ проведе среща с кметове на общини и техни представители от област Кюстендил. Домакин на събитието беше областният управител Виктор Янев. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г, съобщиха от дружеството.Нови трафопостове изгради ЧЕЗ Разпределение през 2018 г. в селата  Делян и Тополница, общ. Дупница. 145 хил. лв. вложи компанията в реконструкции и монтиране на автоматизирани устройства на три електропровода за по-бързо локализиране на аварии и подобряване на електрозахранването в общините Сапарева баня, Трекляно и Кюстендил. Реконструкции на кабелни линии на стойност 250 хил. лв. бяха извършени в  Кюстендил, Дупница и Бобов дол, за подобряване на качеството на доставяната електроенергия за клиентите в региона. 777 хил. лв. бяха вложени в реконструкции на въздушни мрежи ниско напрежение,  като нова мрежа беше поставена в селата Коняво, Доброво и Пиперков чифлик.През миналата година ЧЕЗ Разпределение  стартира в Дупница проект за монтиране на дистанционно обслужвани електромери. След предварителен анализ бяха избрани местата за изграждане на автоматизираната система, така че тя да донесе максимален ефект за повишаването на качеството и надеждността на електрозахранването на клиентите и процеса на обслужването им. Монтирани в Дупница бяха 21 625 електромера на стойност 1.9 млн. лв.През настоящата година ЧЕЗ Разпределение инвестира 2,1 млн. лв. за подобряване на електрозахранването в област Кюстендил. Компанията ще изгради нови трафопостове в селата Полска Скакавица и Богослов. 1100 метра кабели ще бъдат подменени в гр. Сапарева баня. 7 автоматизирани съоръжения за по-бързо локализиране на аварии ще монтира дружеството на електропроводите Яхиново и Сапарева баня. Кабели ще се подменят и в Дупница, Кюстендил и Рила. Компанията ще осигури по-сигурно електрозахранване и на селата Гюешево, Чудинци, Кършалево, Черна река в община Кюстендил чрез рехабилитация на електропровода, който ги захранва. ЧЕЗ Разпределение ще извърши реконструкции на мрежа ниско напрежение в областта за 910 000 лв.", "date": "2019.06.05", "title": "ЧЕЗ инвестира над 2 млн. лв. за електрозахранването в Кюстендилско"}
{"url": "https://www.novinite.bg/articles/176516/7-pojarni-ekipa-gasyat-pojar-v-proizvodstveno-hale-v-kv-Kremikovci", "text": "Това съобщиха от МВР. Сигналът за пожара е подаден в 14.40 ч. Огънят е възникнал в производствено хале на територията на кв. „Кремиковци“. Няма пострадали хора.", "date": "2019.06.05", "title": "7 пожарни екипа гасят пожар в производствено хале в кв. „Кремиковци“"}
{"url": "https://www.novinite.bg/articles/176513/Prolivni-dajdove-navodniha-Ivajlovgrad", "text": "Проливен дъжд превърна улиците на Ивайловград в реки. Има сигнали за закъсали автомобили.Снимки и видео на наводнения град публикува в профила си във Facebook кметът на общината Диана Овчарова. Тя е свикала кризисен щаб във връзка с постъпилите сигнали.На едно от видеата се вижда огромно количество вода, което се стича по стълби.В селата на общината, разположени по поречието на реките, обстановката е спокойна, информира кметицата.Предстои щетите, причинени от дъжда, да бъдат описани.", "date": "2019.06.05", "title": "Проливни дъждове наводниха Ивайловград"}
{"url": "https://www.novinite.bg/articles/176517/Padnala-mazilka-rani-17-godishno-momiche-v-Pazardjik", "text": "Парче мазилка падна от жилищен блок иИнцидентът е станал малко след 10:00 часа сутринта на ул. „Кочо Честименски“. Девойката . Закарана е в Спешна помощ, откъдето е пренасочена към хирурзите от Областната болница за операция.Ученичката е имала късмет, че  а не главата. С нея са били и няколко нейни съученици от близката езикова гимназия. За радост, те не са пострадали, разминали са се само с уплаха.Нараняванията на момичето не са тежки и то скоро ще се оправи. Направена е операция за възстановяване на разкъсаните меки тъкани. Ще се наложи обаче пострадалата известно време Участъкът около блока, откъдето е паднал отломъкът, е отцепен веднага със сигнална лента от полицията,. Направен е оглед.Уведомени са родителите на момичето, ще бъде уведомена и общинската администрация в Пазарджик, съобщават от Областната дирекция на МВР.", "date": "2019.06.05", "title": "Паднала мазилка рани 17-годишно момиче в Пазарджик"}
{"url": "https://www.novinite.bg/articles/176521/Remontat-na-bolnica-Shejnovo-shte-priklyuchi-do-esenta", "text": "Ремонтът на Втора АГ болница \"Шейново\" трябва да приключи през есента, съобщи днес пред журналисти след проверка на ремонта кметът на София Йорданка Фандъкова.Над 850 бебета са се родили в лечебното заведение от началото на годината като месец май е най-успешен - родени са 195 бебета и са направени 550 операции, съобщи д-р Румен Велев, директор на болницата, пише БТА.Ремонтът на лечебното заведение е на стойност 855 хил. лв. и включва саниране на фасадите, ремонт па покрива, на ВиК и отоплителната инсталация. Средствата, спестени от отопление ще останат за болницата и ще могат да се използват за закупуване на апаратура например.Столичната община има специална политика за подкрепа на общинското здравеопазване, подчерта столичният кмет. Всяка година отделяме между 8 и 10 млн. лв. за дофинансиране, което е огромна глътка въздух за общинските болници. Само за дофинансиране на медицински дейности, които не се поемат от НЗОК, болница \"Шейново\" получава тази година 500 хил. лв. общинско финансиране.През миналата година общината инвестира за ремонти и ново оборудване около 2 млн.лв. в общински болници и ДКЦ-та. За 2019 г. сме предвиди 4 млн.лв. инвестиции в ремонт на сгради и закупуване на медицинска апаратура на общинските болници. Най-голямата от тях е за болница \"Шейново\" с настоящият ремонт, подчерта кметът.По повод ремонта д-р Велев подчерта, че се спазва хигиенният режим вътре в болницата. Подменя се цялата парна инсталация, поставят се нови радиатори. Инсталацията е била огромен проблем за болницата, налагали са се чести и скъпи ремонти.Д-р Велев благодари за добрата организация на работа вътре в лечебното заведение и каза, че ремонтният екип напълно се съобразява с работата на лекарите. Директорът на \"Шейново\" обърна внимание на усилията за максимално подобряване на битовите условия за пациентите. Той припомни, че само преди няколко години беше ремонтирана родилната зала в болницата като инвестицията беше на стойност 850 хил.лв.Резултатът е, че имаме една от най-модерните родилни зали в София. Болница \"Шейново\" продължава да бъде една от водещите АГ болници в София, каза още д-р Велев.", "date": "2019.06.05", "title": "Ремонтът на болница \"Шейново\" ще приключи до есента"}
{"url": "https://www.novinite.bg/articles/176515/Ministar-Karanikolov-otkri-Biznes-forum-v-chastta-Inovacii-ot-regionalnata-iniciativa-Tri-moreta", "text": "Министърът на икономиката Емил Караниколов откри Бизнес форум „Три морета“ в частта „Иновации“, който се проведе в гр. Любляна, Република Словения. Форумът е част от четвъртата Среща на върха на държавите-участнички в инициативата „Три морета“. На събитието участие взеха 16 български фирми, както и компании от региона на Балтийско, Черно и Адриатическо море. Икономическият министър подчерта, че предизвикателствата, пред които е изправен регионът, като бързите технологични промени, водещи до рязка промяна на икономическите отношения, както и бариерите пред развитието на бизнеса изискват активна работа и съвместни политики по-близки до ежедневните проблеми на предприемачите и изследователите.По думите му иновационната политика се намира в решаващ момент за бъдещето на континента и на икономиките на страните. „През изминалата година навсякъде в Европа беше постигнат растеж и гледаме с позитивни очаквания към 2019 г. Същевременно обаче, глобалните промени от последните години, развитието на високите технологии и напредъкът на конкурентни страни, изисква от нас решителни стъпки днес, за да можем да гарантираме успешното си бъдеще през идното десетилетие“, заяви Караниколов. Той допълни, че трябва да развиваме иновативния си потенциал, да подобряваме свързаността между страните чрез изграждане на инфраструктура, включително най-новите цифрови технологии и човешкия капитал. „Нашият регион през последните години запази темпове на растеж на икономиката над глобалните нива и е важен център за много европейски производства. За това от изключителна важност е запазването водещата роля на политиките за иновациите и технологиите. Това ще подпомогне икономиката в региона да бъде конкурентна и да запази позиции сред другите европейски държави“, изтъкна Караниколов.Министърът на икономиката посочи, че ако иновациите бъдат използвани и управлявани интелигентно, новите технологии, включително дефинирани в рамките на концепцията \"Четвърта индустриална революция\", имат потенциала да донесат значителни социални, икономически и екологични ползи. Инициативата „Три морета“ има за цел да стимулира по-бързото развитие на региона, който се простира между Балтийско, Черно и Адриатическо море. Това трябва да се постигне, както чрез ангажираност на високо равнище, така и чрез ангажиране на множество заинтересовани страни за повишаване на свързаността между държавите-членки, с акцент върху инфраструктурата, енергетиката и цифровата свързаност.", "date": "2019.06.05", "title": "Министър Караниколов откри Бизнес форум в частта „Иновации“ от регионалната инициатива „Три морета“"}
{"url": "https://www.novinite.bg/articles/176467/GERB-i-BSP-shte-varnat-nadvzetite-partijni-subsidii", "text": "ГЕРБ и БСП ще върнат парите от надвзетите субсидии . Това обявиха Менда Стоянова от ГЕРБ и Филип Попов пред . \"Субсидиите са изчислявани правилно така, както повеляват текстовете на Закона. От 2001 г. до момента тези текстове са едни и същи от 2001 г. досега субсидиите на партиите, които имат парламентарно представяне и субсидиите на партиите, които са преминали 1% бариерата се изчисляват на база общата сума, която е предвидена по чл. 27. Сумата се изчислява като се взимат всички действителни гласове на партиите и се умножат по 11 лв. Това означава, че в този случай винаги е действал принципът на преразпределение на действителните гласове, подадени за онези партии и коалиции, които не са преминали бариерата\", обясни председателят на бюджетната комисия в Народното събрание Менда Стоянова. Стоянова уточни, че няма прокурорско постановление, а писмо, което наблюдаващият прокурор е изпратил до министъра на финансите. „В момента Министерството на финансите пише своето становище по това писмо. По никакъв начин това писмо на прокурора няма как да бъде обжалване. Ако има данни за извършени престъпления – това те го прехвърлят на Касационната прокуратура. Законът от 2001 г. досега е прилаган по един и същи начин. Не случайно коалициите, които получават субсидия и са задължени да представят на финансовия министър всяка година своето коалиционно споразумение за това по какъв начин той да им преведе средствата също са го изчислявали по същия начин“, обясни тя. Стоянова коментира, че субсидия е изплащана и за бюлетини с отбелязано поле „Не подкрепям никого” „Но не това е проблемът. Разликата не е в „Не подкрепям никого“, заяви категорично тя. По думите й от ГЕРБ са подготвили промяна, която е минала на обсъждане през бюджетната и правната комисия. Според промяната сумите ще бъдат преизчислени и ще бъдат прихванати от следващите траншове към партиите. „Това са два различни момента. Едното е това, че има техническа грешка и квадратчето „не подкрепям никого” не е извадено от общите действителни гласове и второто е дали трябва всички действителни гласове да се преразпределят към партиите и коалициите, които са преминали бариерата”, каза още тя. Проблемът с партийните субсидии е в министъра на финансите и неговото ведомство, беше категоричен Филип Попов от БСП. „Този проблем се появи след приемането на новия закон от 2016 г. всички политически партии разчитат на министъра на финансите, защото ние сме създали Закон за бюджета, където ясно е казано, че субсидията е 11 лева.  Не е наша работа да следим размера на субсидията. Искаме му оставката, защото и след разследването на прокуратурата, ясно е казано  финансовият министър да изпълни по-голям контрол във връзка с предоставянето на субсидиите. Това означава, че той не е изпълнил своя ангажимент и не е извършил достатъчен контрол във връзка с разпределението на субсидиите“, каза Попов. Попов обясни, че според сега съществуващия закон общата сума, предвидена в бюджета, трябва да се преразпредели пропорционално на получените действителни гласове от  всяка партия или коалиция. „Не е толкова трудно да се изчисли колко е получила ГЕРБ, колко е получила БСП и другите партии”, каза той.", "date": "2019.06.05", "title": "ГЕРБ и БСП ще върнат надвзетите партийни субсидии"}
{"url": "https://www.novinite.bg/articles/176472/Siderov-Karakachanov-tryabva-da-mi-e-blagodaren-che-e-na-tozi-post-i-postiga-takiva-uspehi", "text": "ВМРО надвишават в пъти партийната субсидия. На тези избори те са изхарчили над 6 милиона. Главният им разход е за застъпници. Не поздравих Каракачанов в изборната нощ, защото няма как да подкрепя една измама. Това заяви лидерът на партия „Атака“ Волен Сидеров по БТВ.„Този резултат идва след една много голяма сделка. Резултатът на ВМРО ще струва на данъкоплатците 3 милиарда лева. Става въпрос за закупуването на американските изтребители. Ако ни бяха толкова големи приятели, можеха да ни подарят изтребители, както направиха в други страни. Животът стана такъв, че трябва да стимулираш финансово избирателите“, изтъкна лидерът на партия “Атака“.„Не съм доволен от проведените евроизбори, защото в тях участваха 1/3 от българските граждани, освен това те се проведоха по методика, която е в нарушение на европейските нормативи. Бариерата не може да е повече от 5%, а при нас е 5,8%“, смята той.Предлагали сме партийните субсидии да отпаднат. Ако сме надзвели пари по изчисления на финансовото министерство, подчерта той.Според Сидеров трябва да се промени законът, така че, ако 50% от избирателите не са гласували, вотът да не се смята за легитимен.На въпрос, дали след подобни думи, не се застрашава малката коалиция, Сидеров каза, че коалицията е факт, благодарение на него. „Г-н Симеонов много се колебаеше, а г-н Каракачанов трябва да ми е благодарен, че е на този пост и постига такива успехи“.Сидеров изрази разочарованието си от това, че евродепутатът Ангел Джамбазки го напада при всяка възможност в ЕП, пишейки доноси. Думите му са във връзка с анексирането на Крим. Целта му била Консерваторите в Европа да се разочароват от мен и да не се снимат с него. Сидеров подчерта, че Джамбазки си сменял позицията по въпроса за признаването на Крим. Заради нападките на Сидеров по отношение на Джамбазки, евродепутатът се закани да заведе дело. Сидеров е убеден, че не е клеветил колегите си и обещава парична награда на всеки, който докаже обратното.Евродепутатите са пълна мъгла. Не се знае какви средства получават, за какво ги харчат. Не отговориха колко пари трупат и дали няма да направят дарение с част от тях. Затова КПКОНПИ трябва да обърнат внимание.ВМРО искат преразглеждане на коалиционното споразумение и свършеното до момента. Пред разпад ли е малката коалиция. Могат да се добавят нови цели като анекс, имаме добра финансова програма, имаме основание за това. Виждаме се в парламента редовно.Сидеров заподозря, че двете националистически партии искат да отстранят „Атака“ от коалицията.„Продължавам да мисля, че Цветанов е един голям политик, той има бъдеще. Излизайки от управлението, ще остане в историята. Не сме се чували след подаването на оставката му, но не е нужно с него се разбираме без думи“, каза Волен Сидеров.На въпрос дали би сложил синята каска, Сидеров каза, че няма нужда от синя каска, а по-скоро от сиво вещество под нея.", "date": "2019.06.05", "title": "Сидеров: Каракачанов трябва да ми е благодарен, че е на този пост и постига такива успехи"}
{"url": "https://www.novinite.bg/articles/176525/Deca-se-nastanyavat-izvan-semejstvoto-samo-v-kraen-sluchaj-i-sled-sadebno-reshenie", "text": "Министерството на труда и социалната политика остро възразява срещу манипулативните твърдения и неверните интерпретации в социалните мрежи, че от 1 януари 2020 г. ще влязат в сила законодателни промени, с които ще се даде възможност „да се отнемат деца в рамките на 24 часа без съдебна заповед по анонимни сигнали “. Категорично заявяваме, че разпоредбата на чл. 36г от Закона за закрила на детето цели единствено да се регламентира и подобри междусекторния подход и сътрудничество при случаи на насилие над деца, както и да осигури стабилитет при прилагането на Координационния механизъм при насилие, който действа от 2010 г. В нея са отразени основните дейности, разписани в Споразумението за сътрудничество и координиране на органите по закрила на детето при случаи на деца, жертви на насилие или в риск от насилие.Съгласно действащите разпоредбите на ЗЗД органите за закрила на детето имат конкретно разписани ангажименти и отговорности в съответните области – вътрешни работи, здравеопазване, образование и т.н. Ролята на действащия от 2010 г. Координационен механизъм за взаимодействие при работа в случаи на деца, жертви на насилие или в риск от насилие и за взаимодействие при кризисна интервенция е за изясняване и разпределяне на основните права, задължения, процедури и подходи на участниците при неговото прилагане. С механизма се въведе междусекторния подход и работа на мултидисциплинарни екипи на местно ниво. В Правилника за прилагане на Закона за закрила на детето още от 2006 г. е регламентирано, че „анонимни сигнали не се разглеждат, освен в случаите, отнасящи се до насилие над дете“. В същия закон от 2003 г. е регламентирано „задължение за съдействие“ като всяко лице, на което стане известно, че дете се нуждае от закрила, е длъжно незабавно да уведоми компетентните за това органи. Същото задължение има и лице, на което това е станало известно във връзка с упражняваната от него професия или дейност, дори и ако то е обвързано с професионална тайна.Деца се настаняват извън семейството само след съдебно решение при много крайни случаи на насилие, неглижиране и нарушаване на интереса на детето (склоняване към проституция, просия, трафик). Социалните работници и полицията извеждат деца само ако животът и здравето на детето са застрашени. Настаняването на дете извън семейството може да стане само при наличие на основания, определени в закон и винаги подлежи на съдебен контрол. Неверни са и твърденията, че с промените в законодателството се регламентират „нови основания и правомощия за отнемане на деца“. Основанията за настаняване на дете извън семейството са регламентирани в чл. 25 от Закона за закрила на детето още през 2009 г. и не са променяни и разширявани с приетите на 7 март промени в законодателството в областта на закрилата на децата. Съгласно действащите от вече 10 години текстове като мярка за закрила извън семейството може да бъде настанено дете:1. чиито родители са починали, неизвестни, лишени от родителски права или чиито родителски права са ограничени;2. чиито родители, настойници или попечители без основателна причина трайно не полагат грижи за детето;3. чиито родители, настойници или попечители се намират в трайна невъзможност да го отглеждат;4. което е жертва на насилие в семейството и съществува сериозна опасност от увреждане на неговото физическо, психическо, нравствено, интелектуално и социално развитие;5. в случаите по чл. 11 от Конвенцията от 1996 г.;6. чиито родители, настойници или попечители са се съгласили и отказват да прекратят участието му в предаване по смисъла на Закона за радиото и телевизията и с това се създава опасност за неговото физическо, психическо, нравствено и социално развитие. Настаняването на детето извън семейството се налага като мярка за закрила след изчерпване на всички възможности за закрила в семейството освен в случаите, когато се налага спешното му извеждане. В чл. 26, ал.1 на Закона за закрила на детето е направена промяна, която не внася нов смисъл и ново съдържание в действащия от 2006 г. текст.Редакцията е продиктувана единствено от промяна в терминологията в областта на социалните услуги и е свързана с премахването на специализираните институции като форма на грижа за деца. В сегашната разпоредба е записано, че: „Настаняването на дете в семейство на роднини или близки, както и настаняването на дете за отглеждане в приемно семейство, социална услуга - резидентен тип или специализирана институция се извършва от съда“. Новият текст, който ще влезе в сила на 1.01.2020 г., гласи:„Настаняването на дете в семейство на роднини или близки, в приемно семейство или в социална или интегрирана здравно-социална услуга за резидентна грижа се извършва от съда“. Същата е логиката и за направените промени в чл. 27, ал. 1 от Закона за закрила на детето. Действащата от повече от 13 години разпоредба гласи: „Настаняването на дете в семейство на роднини или близки, в приемно семейство, социална услуга - резидентен тип или в специализирана институция се извършва със заповед на директора на дирекция \"Социално подпомагане\" по настоящия адрес на детето“. В променения текст, който ще влезе в сила на 1.01.2020 г., е записано: „Настаняването на дете в семейство на роднини или близки, в приемно семейство и в социална или интегрирана здравно-социална услуга за резидентна грижа се извършва със заповед на директора на дирекция „Социално подпомагане“ по настоящия адрес на детето“. И тук в новата редакция няма нов смисъл и ново съдържание, а е свързана единствено с новата терминология във връзка със закриването на специализираните институции като форма на грижа за деца.", "date": "2019.06.05", "title": "Деца се настаняват извън семейството само в краен случай и след съдебно решение"}
{"url": "https://www.novinite.bg/articles/176523/Valeri-Simeonov-DPS-pak-kupuva-glasove-Nujna-e-izborna-policiya", "text": "Лидерът на НФСБ Валери Симеонов обвинява в купуване на гласове ГЕРБ, БСП и ДПС. Коментарът си той направи в кулоарите на парламента пред журналисти.Спроед него не са достатъчно добре анализирани резултатите на патриотичните партии, но не мисли, че това е проблемът на европейските избори.Той е на мнение, че никой не обръща внимание на резултатите от ДПС, а продължавал странния феномен на подкрепа на ДПС в Северозападна България. Хиляди цигани са подкрепили ДПС поради огромната любов, която изпитват към техните кандидати за евродепутати, поясни бившият вицепремиер.\"Докога ще продължава това и като че ли обществото започна да свиква с масовото купуване на гласове от ДПС\", подчерта Симеонов и допълни, че полицията и прокуратурата не си вършат работа. НФСБ много скоро ще предложи специално звено към полицията - изборна полиция, защото купуването става до полицейски автомобили и в присъствието на представители на органите на реда.  Симеонов се пита дали това не става и с мълчаливата подкрепа на по-големия им партньор. По думите му евроизборите са с най-малък интерес като цяло, но изведнъж се оказало, че \"нашите мургави събратя са изключително заинтересовани от резултата на евровота\".\"В България масово се купуват цигански гласове особено за евроизборите\", посочи той.Според него не само ДПС са купували гласове. „Много странно обаче виждам, че има такава подкрепа и на други партии – на БСП и ГЕРБ. Говоря конкретно за циганските махали“, уточни лидерът на НФСБ. Във връзка с подкрепата и за ВМРО в такива секции, той посочи, че в България масово се купуват гласове. „Как да анализираме резултата на една партия спрямо друга, когато никога не можеш да предвидиш какви са били методите. То е ясно – финансово плащане или обещания и ангажименти“, допълни Симеонов и уточни, че България не върви на добре.Нивото на взаимоотношенията в малката коалиция започва да пада. Това стана ясно от думите на лидерът на НФСБ. Коментарът му е във връзка с конфронтацията между \"Атака“ и ВМРО.\"Бъдещето е подвластно на гадателите и врачките, явно не съм добър политически анализатор и гадател“, заяви Симеонов в отговор на въпрос за бъдещето на коалицията. \"Да се оправят \"Атака“ и ВМРО. Да се разбират по между си. Зрели хора са. Нивото на взаимоотношения започва да пада. Не искам да ги коментирам. Мисля, че са зрели хора и ще намерят добрия тон да регулират отношенията помежду си“, каза още лидерът на НФСБ.Той посочи, че въпросът дали Волен Сидеров да остане начело на ПГ на \"Обединени патриоти“ не е на дневен ред.", "date": "2019.06.05", "title": "Валери Симеонов: ДПС пак купува гласове! Нужна е изборна полиция"}
{"url": "https://www.novinite.bg/articles/176519/17-godishno-momiche-ot-Pazardjik-e-postradalo-ot-padnala-mazilka-na-sgrada", "text": "17-годишно момиче от Пазарджик е пострадало, след като мазилка е паднала от жилищен блок. Момичето е с разкъсни рани, но животът му е вън от опасност. Според разследващите детето е можело да бъде убито, ако ударът е бил засегнал главата му.Инцидентът е станал около обяд, в близост до езиковата гимназия в града. Мазилката е паднала от голяма височина, каза говорителят на полицията Мирослав Стоянов.Пострадалото семейство може да потърси съдебно обезщетение от собствениците на терасата. Според проверяващите в целия жилищен комплекс „Младост“ има опасност от падащи мазилки. ", "date": "2019.06.05", "title": "17-годишно момиче от Пазарджик е пострадало от паднала мазилка на сграда"}
{"url": "https://www.novinite.bg/articles/176520/Amerikanskiyat-poslanik-izrazi-nadejda-che-pregovorite-za-F-16-shte-priklyuchat-barzo", "text": "Американският посланик Ерик Рубин изрази надежда, че преговорите за изтребителите ще приключат бързо. Това коментира той пред „Хоризонт“, след като във вторник Конгресът на САЩ даде разрешение България да закупи изтребители Ф-16 при таван на сделката от близо три милиарда лева.\"Надяваме се на бързо приключване на преговорите, след като вече имаме одобрението на Конгреса, зависи от българското правителство да постигне споразумение. Няма как да навлизаме в детайли. Но се надяваме да е скоро. Не съм готов да отговоря на въпроса ви за цената. Работим усилено с нашите българските съюзници  и партньори, за да има споразумение, което да е приемливо и за двете страни. И което да изпълни изискванията на България. Оптимист съм, че това ще се случи\", каза американският посланик у нас.Министърът на отбраната Красимир Каракачанов отбеляза във вторник, че реалистичната цена е около 2 милиарда лева. Тече двуседмичен срок, в който американското правителство ще предостави на българската страна проект на договор. ", "date": "2019.06.05", "title": "Американският посланик изрази надежда, че преговорите за Ф-16 ще приключат бързо"}
{"url": "https://www.novinite.bg/articles/176518/111-mln-leva-ot-OP-Okolna-sreda-otivat-v-7-obshtini-za-podobryavane-na-bitovoto-otoplenie", "text": "Правителството одобри Националната програма за подобряване на атмосферния въздух до 2024 г. Вече одобрените 111 млн. лева от Оперативната програма \"Околна среда\" отиват в седем общини за подобряване на битовото отопление, а към тези пари се отпускат още 100 млн. лева за подпомагане на общинските програми.Това обяви министърът на околната среда Нено Димов:\"В оперативната програма от икономии, които бяха направени, сме поканили 11 общини, на които ще осигурим 390 милиона лева за електрифициране на градския транспорт, електробуси, тролейбуси, трамваи, а към края на тази година очаквам да има още 80 милиона лева от оперативната програма за общините, които нямаха възможност да кандидатстват от първите и за подпомагане на домакинствата с оглед битовото отопление. По този начин ресурсът от 111-112 милиона лева днес приближава към 700 милиона лева. Това ще подпомогне изключително българските общини и за справянето с проблема със замърсяването на атмосферния въздух“.Министър Нено Димов обяви, че Североизточният регион излиза от наказателната процедура на Брюксел. Варна, Добрич и Девня устойчиво са намалили нивата на замърсяване. Подобрява се положението в София и Бургас. Проблемни остават Видин и Горна Оряховица.", "date": "2019.06.05", "title": "111 млн. лева от ОП \"Околна среда\" отиват в 7 общини за подобряване на битовото отопление"}
{"url": "https://www.novinite.bg/articles/176527/Malniya-udari-kashta-v-Samokov", "text": "Мълния порази къща на бул. \"България\" в Самоков. Снимки от мястото беше разпространена във Facebook групата \"Забелязано в Самоков\".Преди дни подобен инцидент имаше и в Казанлък. Там мълния изгори покрива на дома на малдо семейство. ", "date": "2019.06.05", "title": "Мълния удари къща в Самоков"}
