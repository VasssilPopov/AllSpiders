{"url": "http://www.novinite.bg/articles/149930/Ima-li-opasnost-hilyadi-pacienti-da-ostanat-bez-lekarstva", "text": "Недостиг от 35 млн. лева в бюджета на Националната здравноосигурителна каса (НЗОК) създава риск от това хиляди пациенти да останат без необходимите им лекарства. Причината – липсващите средства трябва да се дадат на собствениците на аптеки, за да могат те да закупят медикаменти, които се изплащат от Здравната каса, съобщава НОВА.Заради проблема много фармацевти предупредиха, че е възможно да фалират, ако парите бъдат сериозно забавени.„Ако средствата се забавят с половин месец, никой няма да фалира”, увери в ефира на „Здравей, България” Николай Костов, председател на Асоциацията на собствениците на аптеки.Според Костов по-големият проблем в случая е, че системата като цяло е недофинансирана. В сряда предстои Надзорният съвет на НЗОК да обсъди как възникналият за поредна година проблемът с дупката в бюджета може да бъде решен. ", "date": "2017.09.13", "title": "Има ли опасност  хиляди пациенти да останат без лекарства?"}
{"url": "http://www.novinite.bg/articles/149960/Chetiri-shtama-na-gripniya-virus-se-ochakvat", "text": "Четири щама на грипния вирус се очакват. От 143 лаборатории по света, включително и в България, имаме доста добра информация за новите щамове в южното полукълбо, каза в \"Денят започва\" д-р Ангел Кунчев. По думите му, вирусът Мичиган може да предизвика сезонната грипна епидемия, информира БНТ.\r\nД-р Ангел Кунчев коментира, че много трудно се прогнозира грипът и развитието на епидемията. Според епидемилозите със сигурност щамът \"Мичиган\" ще замени най-сетне щама \"Калифорния\". Дали ще предизвика епидемия обаче не могат да са сигурни, но само предполагат на база заболеваемостта в Австралия.\r\nД-р Кунчев успокои зрителите, че този щам \"Мичиган\" не предизвиква такива усложнения като \"Калифорния\", но все пак показва възможност за усложнения - предимно пневмония. Тази класическа картина на грипа, която виждаме в Австралия, е това, което познаваме. Най-засегнати възрастови групи в Австралия са над 80 години и децата между 5 и 11 години - това е нещо, което си знаем за заболяването, подчерта д-р Ангел Кунчев.\r\n", "date": "2017.09.13", "title": "Четири щама на грипния вирус се очакват"}
{"url": "http://www.novinite.bg/articles/149938/Dneven-horoskop-za-13-septemvri", "text": "\r\n\r\nСрещата, която имате уговорена за днес ще продължи по-кратко от обичайното, но това ще бъде добре за вас. Ще ви се освободи време, за да се погрижите за по-важни неща и ще използвате енергията си ефективно.\r\n\r\nТова не е моментът за дългосрочно мислене, макар че скоро ще трябва да се върнете към него. Съсредоточете се върху това, което е точно пред вас и се погрижете за всеки проблем веднага щом го забележите.\r\n\r\nЩе бъдете в движение през целия ден по един или по друг начин. Може да сте на път или на почивка, или може би просто искате да се отдалечите от нещата, които не се развиват по план и ви натоварват.\r\nАко сте представител на някой от останалите зодиакални знаци, можете да намерите своя дневен хороскоп \r\n", "date": "2017.09.13", "title": "Дневен хороскоп за 13 септември"}
{"url": "http://www.novinite.bg/articles/149921/Poredno-zasedanie-po-deloto-sreshtu-akusherkata-Emiliya-Kovacheva", "text": "Поредно заседание по делото срещу акушерката Емилия Ковачева.Тя е обвинена в опит за убийство на новородено през 2015 г. Тогава записите потресоха със жестокостта си цялото общество. На тях се вижда как Ковачева малтретира новородено бебе. Детето беше преместено в друга болница и за щастие, животът му бе спасен, съобщава НОВА.На днешното съдебно заседание се очаква да бъде представена атропологично-техническа експертиза, която трябва да докаже, че жената от видозаписите е именно Емилия Ковачева, както и че записите не са манипулирани. Ковачева има и второ обвинение за нанасяне на лека телесна повреда на друго новородено. ", "date": "2017.09.13", "title": "Поредно заседание по делото срещу акушерката Емилия Ковачева"}
{"url": "http://www.novinite.bg/articles/149923/Shte-ima-policejska-priemna-na-Jenskiya-pazar", "text": "Полицията с приемна на Женския пазар в София. Тя ще бъде открита от кмета Йорданка Фандъкова, очаква се да присъства и директорът на СДВР Ивайло Йорданов. Причината е наличието на много мигранти и хостели, които ги приемат в този район, съобщава НОВА.Преди няколко години заради зачестилите случаи на контрабанда на Женския пазар беше отстранен тогавашния директор на столичната полиция.  ", "date": "2017.09.13", "title": "Ще има полицейска приемна на Женския пазар"}
{"url": "http://www.novinite.bg/articles/149927/Pojarnikari-protestirat-na-14-septemvri", "text": "Има ли достатъчно пожарникари и имат ли нужните предпазни средства, когато всеки ден  рискуват живота си? На тези въпроси ще дадат отговори огнеборци и представители на КНСБ, съобщава НОВА.В навечерието на професионалния си празник 14 септември се очаква пожарникарите да обявят, че нямат достатъчно предпазни облекла.Те ще настояват и за увеличение на заплатите им от догодина. ", "date": "2017.09.13", "title": "Пожарникари протестират на 14 септември"}
{"url": "http://www.novinite.bg/articles/149963/Nad-1200-kg-kanabis-sa-otkriti-v-zemlishtata-na-dve-sela-v-Petrichko", "text": "След проведена полицейска операция по линия противодействие на отглеждането и разпространението на наркотични вещества в местността Папарако, землище на село Драгуш, община Петрич, са открити 202 броя зелени тревисти растения, с общо тегло 1183 кг, които са реагирали на канабис, информира БНТ.\r\nВ земеделски имот в местността Мирацко, в землището на петричкото село Долна Крушица, са намерени 18 броя зелени растения с общо тегло 92 кг, които след тестване са реагирали на канабис.\r\nЗадържан със заповед до 24 часа е стопанинът на имота С.Н. (69 г.) от село Долна Крушица. И по двата случая са образувани досъдебни производства, съобщават от пресцентъра на ОДМВР-Благоевград.\r\n", "date": "2017.09.13", "title": "Над 1200 кг канабис са открити в землищата на две села в Петричко"}
{"url": "http://www.novinite.bg/articles/149964/Vrachani-se-uplashiha-ot-razpileni-elektrodetonatori", "text": "\r\nГолямо количество разпилени електродетонатори откри полицията край врачанското село Косталево.  От прокуратурата съобщиха, че разследват общоопасно престъпление, информира бТВ.\r\nПътят за една от кариерите в района беше отцепен от полицията. Там от вчера се извършва контролирано събиране и взривяване на намерените детонатори. Части от тях са били разпръснати из цялата околност. Хората от съседните села са събирали металните части за вторични суровини. Цяло чудо е, че някой не е пострадал.\r\nОт месец селото е подложено на непрекъснат терор. Местна фирма взривявала електродетонатори с изтекъл срок в кариерата. По неофициална информация фирмата трябвало да взриви един милион детонатора. Собственикът обяснявал, че има разрешителни, но не ги показал дори на кмета. Не обезопасил и района.\r\nСлед взривовете хората масово събирали разпръснатите в голям периметър метални части, включително и невзривени устройства.\r\n„Тук наскоро имахме инцидент, един човек си беше донесъл за вторични суровини да гори кабели, като ги поставил в печката, се взривяват два по-слаби детонатора, а третият стана такъв силен гръм, че все едно бомба е паднала в селото”, разказа кметът Любомир Кръстев.\r\nОт няколко дни сапьори претърсват всяка педя земя в района. Извършват се и контролирани взривове, а хората са предупредени да не припарват до кариерата. \r\nПо случая е образувано досъдебно производство срещу неизвестен извършител за незаконно притежание на взривни вещества. Към момента собственикът на фирмата, извършвала взривовете, отказва коментар с мотива, че полицията го проверява.\r\n", "date": "2017.09.13", "title": "Врачани се уплашиха от разпилени електродетонатори"}
{"url": "http://www.novinite.bg/articles/149972/Sabraha-dokazatelstva-che-Emiliya-Kovacheva-e-izvarshila-poboya-nad-malkata-Nikol", "text": "Всички доказателства по делото сочат, че акушерката Емилия Ковачева е извършител на побоя над малката Никол - това заяви пред журналисти прокурорът по делото Николай Христов. Ковачева е обвинена в опит за убийство на бебето Никол, в нощта на 18 април 2015 г., когато то е било едва на четири дни, информира ДАРИК. По искане на адвоката на Ковачева Владимир Янев днес в съда беше представена нова петорна техническа експертиза. По думите на Христов тя преповтаря становището на предишната - че видеозаписите, на които се вижда побоя, са автентични и не са манипулирани. Чакат се резултатите и от нова антропологична експертиза, която по мнението на Христов също не е важна, защото за това, което трябвало да установи тя, вече имало достатъчно доказателства. Прокурор Христов добави, че според него всичко, което се говори в зала оставало неразбираемо единствено за адвоката на обвиняемата. Самият адвокат Янев пък остана недоволен и от новата експертиза и заяви, че тя не е правена по оригиналните записи, които вече били унищожени.", "date": "2017.09.13", "title": "Събраха доказателства, че Емилия Ковачева е извършила побоя над малката Никол"}
{"url": "http://www.novinite.bg/articles/149975/Pet-meseca-zatvor-za-shofirane-bez-knijka", "text": "24-годишен мъж беше осъден на пет месеца затвор за това, че е шофирал без документи, информира НОВА.Решението е взето от Районния съд в Бяла Слатина, който одобри споразумение между прокуратурата и адвокатите на подсъдимия З. Кулев.На 18 юни тази година в село Трънак той е хванат да шофира лек автомобил, въпреки че нямал книжка.Определението на съда е наказанието да бъде изтърпяно при строг режим. То има характер на влязла в сила присъда. ", "date": "2017.09.13", "title": "Пет месеца затвор за шофиране без книжка"}
{"url": "http://www.novinite.bg/articles/149980/Zaloviha-maj-sas-samodelen-metalotarsach-na-arheologicheski-obekt-v-Silistrensko", "text": "31-годишен мъж е заловен на археологически обект край село Ножарево в Силистренско със самоделен металотърсач, съобщиха от ОД на МВР. Заловеният не е имал разрешение за работа на обекта. У мъжа е намерена монета, чиято нумизматична стойност ще се уточнява. Образувано е досъдебно производство, информира БНТ.  ", "date": "2017.09.13", "title": "Заловиха мъж със самоделен металотърсач на археологически обект в Силистренско"}
{"url": "http://www.novinite.bg/articles/149988/GDBOP-zadarja-trima-dushi-za-razprostranenie-na-detska-pornografiya", "text": "Трима души са задържани за разпространение на материали с детска порнография. Това съобщиха от пресцентъра на МВР. Арестите са осъществени през месец август, когато служители на ГДБОП са провели специализирани операции за противодействие на онлайн сексуална експлоатация на деца. Антимафиоти извършиха поредица от арести, информира ДАРИК. До тях се стигнало след продължили няколко месеца разработки за установяване на хора, извършвали блудствени действия чрез принуда на деца на възраст между 9 и 13 години. Под заплаха, малолетните жертви били заснемани през интернет комуникатор, а създадените с тях порнографски файлове били разменяни с други хора по света.  До момента са установени „съмишленици“ на българските граждани и от други страни от Европа, данните от разследванията ще бъдат предоставени на Европол. Един от арестите извършили след получена информация от партньорска служба за секретна комуникация между заловен от тях мъж, който в момента на ареста обменял данни и файлове, съдържащи детска порнография с български гражданин. При задържането в Разград от компютъра на арестувания антимафиотите придобили информация за други негови контакти, с които обменял забранените файлове. Извършителят е направил пълни самопризнания пред полицейските служители. Задържан е и 35-годишен мъж с от Крумовград, за когото служителите на ГДБОП установили, че в продължение на един месец, чрез заплашване и принуда, заснемал блудствени действия с 9-годишно момиче. Материалите разменял в специализирани онлайн платформи за обмен на файлове.За обмен на забранени материали в такава платформа бил задържан също 26-годишен мъж от Плевен. Иззет е компютър, в който са намерени над 4000 файла със сексуално съдържание, с участието на деца на възраст до 7 години. Мъжът признал за извършваната престъпна дейност – разпространявал детска порнография чрез пиър-ту-пиър мрежите в период от няколко години. Действията по разследванията продължават.", "date": "2017.09.13", "title": "ГДБОП задържа трима души за разпространение на детска порнография"}
{"url": "http://www.novinite.bg/articles/149953/Prodadoha-70-000-bileta-za-macha-Pulev-Djoshua", "text": " между Кубрат Пулев и Антъни Джошуа. Само за един ден са били продадени 70 000 билета за срещата. Това съобщи  промоутърът на световния шампион Еди Хърн, информира бТВ.Двамата боксьори ще се изправят на ринга в  на 28-и октомври в Кардиф. Според промоутърите очаква се на стадион \"Милениум\" да присъстват около 74 000 зрители. за когото това ще бъде втори шанс да стане световен шампион. ", "date": "2017.09.13", "title": "Продадоха 70 000 билета за мача Пулев-Джошуа"}
{"url": "http://www.novinite.bg/articles/149992/Dvama-nepravosposobni-vodachi-sa-ustanoveni-vav-Veliko-Tarnovo", "text": "Двама неправоспособни водачи са установени във Велико Търново и на пътя Самоводене – Първомайци. Тази нощ в 01,35 часа на ул. \"Проф. Асен Златаров\" в областния град е извършена проверка на лек автомобил \"Опел Астра\", управляван от 23-годишния А.С. от София. В хода на проверката е установено, че водачът не притежава необходимото свидетелство за управление на автомобила. Той е седнал зад волана в едногодишния срок от наказването му по административен ред за същото нарушение, информира ДАРИК. Вчера сутринта на пътя между селата Самоводене и Първомайци служители на полицейското управление в Г. Оряховица забелязват лек автомобил \"Ситроен Берлинго\", идващ от с. Първомайци, който рязко спрял и водачът и пътникът си разменили местата. След това автомобилът потеглил и приближил полицейския патрул. До шофьора униформените установили 29-годишния С. Б. от с. Ресен, за който при проверката е установено, че е неправоспособен. Той е бил зад волана на автомобила в едногодишния срок от наказването му по административен ред за същото нарушение. По двата случая са образувани бързи производства.", "date": "2017.09.13", "title": "Двама неправоспособни водачи са установени във Велико Търново"}
{"url": "http://www.novinite.bg/articles/149967/Hubchev-si-haresa-Karanga-za-nacional-na-Balgariya", "text": "\r\nЗвездата на ЦСКА Фернандо Каранга попада в дългосрочните планове на националния селекционер Петър Хубчев, съобщава вестник \"Тема спорт\".\r\nKaкто е известно, бразилецът чака български паспорт и е много вероятно такъв да му бъде издаден до края на годината или в началото на следващата. За получаването на такъв чужденците трябва да имат поне петгодишен престой в страна от ЕС. От известно време у нас съществува вратичка, която позволява на талантливи чуждестранни състезатели бързо да получат документи, за да могат да бъдат ползвани в националните ни селекции. Бразилците в Лудогорец са типичен пример, като българските им паспорти ги чакат още при подписването на договор.\r\nКаранга е в България от януари, а вече има 14 гола в 20 мача за ЦСКА. Този сезон е с 8 точни удара в 8 участия. Червените са подали документи за негов паспорт най-вече защото искат да освободят една от квотите за чужденци извън ЕС. В срещите могат да бъдат използвани трима, а при червените са 4-ма заедно с Кулма, Енрике и Кевин Меркадо.\r\n", "date": "2017.09.13", "title": "Хубчев си хареса Каранга за национал на България"}
{"url": "http://www.novinite.bg/articles/149976/Osadiha-bivshi-policai-huliganstvali-dokato-sa-v-otpusk", "text": "Двама вече бивши полицаи бяха осъдени за извършено от тях в съучастие хулиганство, съобщиха от Районния съд във Варна. Случаят е от вечерта на 1 март 2014 година. По това време 40-годишният К.Б. и 46-годишният Х.В., които  работили като полицейски служители, били в отпуск и заедно с друг техен познат консумирали алкохол в заведение в квартал „Левски“., информира ДАРИК.   На излизане те забелязали в близост автомобил с включени светлини и три момичета в  него, като директно се насочили към тях с предложение да ги почерпят по питие. Въпреки получения отказ, подсъдимите продължили да притесняват момичета и да възпрепятстват потеглянето на автомобила. Трите девойки се заключили в купето и успели да се придвижат с колата до по-малка улица без изход, която водела към блока на една от тях.   Мъжете ги последвали, като 40-годишният междувременно привел своя автомобил в движение, рязко спрял много плътно до колата на момичетата, след което двамата подсъдими започнали грубо да блъскат по стъклата на чуждата кола, да се представят за полицаи и да светят с джобни фенерчета, в опит да отворят вратите.    Едната девойка успяла да позвъни на родителите си, които заедно със съседи, очевидци на случващото се, слезли пред болка и поискали подсъдимите да се легитимират и да обяснят какво искат от момичетата. Вместо да преустановят действията си, подсъдимите продължили да се държат агресивно, като особено 40-годишният на открито пред присъстващите заплашвал, че „ще взриви блока и трите момичетата ще работят за него“. За възникналия инцидент били подадени няколко сигнала на тел.112, на които се отзовали дежурни полицейски патрули.  Процесът спрямо двамата бивши полицаи се гледа за втори път в Районнния съд, след като преди половин година горната съдебна инстанция – Варненският окръжен съд, отмени постановения съдебен акт и върна делото за ново разглеждане от друг съдебен състав при районните магистрати.    40-годишният К.Б. беше признат за виновен по повдигнатото му обвинение в извършване на хулигански действия, както и по обвинение за шофиране в нетрезво състояние. Той получи общо наказание от три месеца лишаване от свобода, към което бяха присъединени наказанията „обществено порицание“ и „лишаване от право да управлява МПС“ за срок от една година.   Другият подсъдим – 46-годишният Х.В., също беше признат за виновен в извършеното в съучастие хулиганство, като Районният съд във Варна го освободи от наказателна отговорност с налагане на административно наказание  –  глоба в размер на 1500 лева.   Присъдата подлежи на обжалване или протест в 15-дневен срок.", "date": "2017.09.13", "title": "Осъдиха бивши полицаи, хулиганствали докато са в отпуск"}
{"url": "http://www.novinite.bg/articles/149966/Dancho-Jofchev-i-Mariya-Petrova-se-celyat-v-shefski-mesta-v-Evropa", "text": "Легендите на художествената и спортната гимнастика Мария Петрова и Йордан Йовчев се целят в шефски места в Европейския гимнастически съюз. Това стана ясно, след като от централата публикуваха списък на одобрените кандидати, за които ще се гласува на конгреса в Сплит (Хърв) на 2 декември.Към момента трикратната световна шампионка Мария Петрова е единствен кандидат за президент на техническия комитет, така че срокът за подаване на кандидатури е удължен до 18 септември. Петрова, която е член на комитета, отново е сред номинираните за него. От 20 кандидата ще бъдат избрани шестима.Още по-престижен е простът, към който се е прицелил Йордан Йовчев. Участникът на шест олимпиади е кандидат за вицепрезидент на съюза. Кандидатите са шестима, а трима ще стана вицепрезиденти. Йовчев отново е и сред кандидатите да Изпълкома. Европейската централа ще има и нов президент. Кандидати за поста са Фарид Гаибов (Азербайджан) и Едвард Колар (Словения). Мандатът е за 4 години.", "date": "2017.09.13", "title": "Данчо Йофчев и Мария Петрова се целят в шефски места в Европа"}
{"url": "http://www.novinite.bg/articles/149969/Petrichev-Grupata-ni-e-dostojna-za-ShL-no-shte-izlezem-ot-neya", "text": "\r\nИзпълнителният директор на Лудогорец Ангел Петричев изрази очакванията си за предстоящия в четвъртък мач срещу Истанбул Башакшехир от Група „С“ на Лига Европа. Той говори пред медиите преди заминаването на отбора за Турция. Шефът при шампионите изрази надежда, че разградчани може да излязат от групата.\r\n„Попаднахме в група, която е достойна за Шампионската лига. На всички е ядно, че ще ни бъде много трудно. Очаквам тежък мач срещу Истанбул Башакшехир. Съперникът има опитни футболисти, а има и сериозни амбиции да пробие в Европа“, призна Петричев.\r\n„Вярвам в нашите играчи. Те натрупаха опит срещу сериозни съперници. В повечето случаи се представихме добре и радвахме феновете си. Надявам се и сега да се получи така. Разполагаме с класата да излезем от групата. Все пак това са играчи, които направиха силни мачове срещу Реал (Мадрид), ПСЖ и Арсенал.“, допълни шефът на шампионите.\r\n„Треньорите ще кажат, кой е фаворитът в групата. Сигурен съм, че те знаят силата и на трите ни съперника. Не очаквам, че някой от другите три отбора ще ни подцени. Това са клубове с класни играчи. Адебайор няма нужда да го коментираме. Той може да реши всеки мач. Точно затова ще ни бъде много трудно. Всички отбори в групата са амбициозни и искат да стигнат максимално напред“, заяви изпълнителният директор на Лудогорец.\r\n„Към момента имаме най-много заявки за гостуването на Хофенхайм, но очаквам да имаме силна подкрепа в Истанбул. Около 200 души ще бъдат на стадиона и от началото до края ще подкрепят Лудогорец“, призна Ангел Петричев.\r\nна летището стана ясно, че чартърната компания, наета от разградчани не може да смогне да излети навреме. Това забави полетът на \"орлите\" към Истанбул с около 3 часа. Вместо да излетят в 10:30 часа, шампионите и тяхната делегация трябва да чакат до 13:20 часа.\r\n", "date": "2017.09.13", "title": "Петричев: Групата ни е достойна за ШЛ, но ще излезем от нея"}
{"url": "http://www.novinite.bg/articles/149965/Djoshua-plashi-Ako-ne-nokautiram-Pulev-znachi-sam-se-provalil", "text": "Антъни Джошуа е амбициран до краен предел да победи нашия Кубрат Пулев в предстоящата битка между двамата на 28 октомври. Британецът не скри, че голямата му цел е не просто да защити коланите си на световен шампион, а и да нокаутира българина. Джошуа говори пред изданието \"Бирмингам Мейл\" и се закани, пише \"Това е среща в тежка категория, а единственото, което зрителите очакват в такъв бой е да има нокаут. Всички ще следят мача под напрежение. ще си налеят питие, а в следващия момент ще желаят да видят боксьор на земята. Не само в нокдаун, а в нокаут. Моята цел е да дам на публиката това, което иска. Ще гоня нокаут срещу Пулев, нищо че той е отличен съперник и е много добър на ринга. Мога да кажа, че Пулев е вторият най-добър опонент срещу, когото се изправям. Като махнем Кличко - то именно българинът е най-сложното ми препятствие. Никой не желае да гледа 12 рунда между нас. Трябва да има нокаутиран и смятам, че това ще е моят съперник. Всичко друго, освен нокаут, ще значи провал за мен и успех за него. В мача с Кличко също имах за задача да го сваля, иначе нямаше да съм изобщо доволен\", обясни Джошуа. И добави:\"Кубрат падна от Кличко, но се хвърли смело в боя и игра за победа. После показа характер, завърна се на ринга и има само победи. Ето защо заслужено получи бой срещу мен и е претендент за коланите ми. Ако Пулев се представи на ниво, то ще получи аплодисменти\", каза Антъни, който се слави като истински спортсмен и никога не обижда своите опоненти. ", "date": "2017.09.13", "title": "Джошуа плаши: Ако не нокаутирам Пулев - значи съм се провалил"}
{"url": "http://www.novinite.bg/articles/149971/Pogba-aut-za-sledvashtite-nyakolko-sedmici", "text": "Полузащитникът на \"Манчестър Юнайтед\" Поп Погба ще отсъства от игра в \"следващите няколко седмици\" заради контузията на бедрото, която получи при победата с 3:0 над Базел на \"Олд Трафорд\" в първия кръг на груповата фаза на Шампионската лига.Французинът, който изведе англичаните с капитанската лента за двубоя, беше заменен принудително от Маруан Фелайни след само 19 минути на терена. Той със сигурност няма да бъде на разположение за домакинството на \"Евертън\" от Висшата лига в неделя, съобщава бТВ.\"Все още не знаем доколко е сериозно. От опит мога да кажа, че става въпрос за мускулна травма на бедрото. Такива контузии обичайно те спират да играеш за няколко седмици\", коментира мениджърът Жозе Моуриньо след двубоя.\"Няма да плачем. Имаме достатъчно футболисти, когато се налага да правим промени заради контузии или наказания. Ако Пол не бъде на разположение за неделя, мога да използвам Ерера, Карик, Фелайни или Матич. Няма проблем\", каза още португалският спец.", "date": "2017.09.13", "title": "Погба аут за \"следващите няколко седмици\""}
{"url": "http://www.novinite.bg/articles/149989/Real-M-sloji-neustojka-ot-1-miliard-evro-za-Benzema", "text": "\r\nНежеланият в националния отбор на Франция нападател, но твърд титуляр в Реал Мадрид Карим Бензема беше оценен на 1 милиард евро от \"белия балет\". Поне такава сума е заложена в новия му договор като неустойка за предсрочно прекратяване, ако някой клуб го поиска, пише offnews. Подобни суми са поставени също на мегазвездата Кристиано Роналдо и Гарет Бейл.\r\nМадридчани искат да преподпишат с Бензема до 2021 година. В момента нападателя е на 29 години, а според реномирания сайт Трансфермаркт цената му е около 60 милиона евро. Футболистът е любимец на треньора Зинедин Зидан, който го подкрепя независимо от пропуските и трудните периоди в кариерата, последвали скандала със съотборника му в националния отбор Матийо Валбуена. Бензема се намеси в скандал с изнудването му за секс видео.\r\n", "date": "2017.09.13", "title": "Реал М сложи неустойка от 1 милиард евро за Бензема"}
{"url": "http://www.novinite.bg/articles/149987/Narediha-Dimitrov-sred-razocharovaniyata-na-US-Open", "text": "Авторитетното американско тенис издание TennisNow  постави Григор Димитров сред разочарованията на Откритото първенство на САЩ. Повод за негативната оценка е отпадането на българина още във втория кръг на US Open от руския тийнейджър Андрей Рубльов, информира бТВ.Сред големите разочарования на турнира е и австралиецът Ник Кириос, но специализирано издание оправдава по-лошата му игра с контузия.\"Григор Димитров и Ник Кириос са двама от най-интересните тенисисти в момента. Но и двамата бяха един голям провал в Ню Йорк. Австралиецът имаше проблем с рамото и отпадането му изглежда донякъде логично, но българинът, който малко преди това спечели титлата в Синсинати, не спечели дори сет срещу руския тийнейджър Андрей Рубльов във втория кръг, като му отвори пътя към най-голямото му постижение в кариерата - четвъртфинал. Полуфиналистът от Мелбърн за пореден път не успя да прескочи втория кръг на US Open, като досега това му се е случвало пет пъти от седем участия. И изглеждаше предал се пред младия Рубльов\", пише в статията на TennisNow. ", "date": "2017.09.13", "title": "Наредиха Димитров сред разочарованията на US Open"}
{"url": "http://www.novinite.bg/articles/149990/Beroe-obvarza-s-dogovor-obeshtavasht-talant", "text": "\r\nБерое подписа с юношата на клуба Никола Гавов, за който това е първи професионален договор. Гавов играе като полузащитник и води подготовка с представителния отбор на клуба от зимата на 2017 г. Той заслужи своя договор както с показаното на тренировките, така и с изявите си в отбора на Берое до 19 г., който играе в Елитната група. От началото на този сезон Гавов е реализирал три попадения в първенството.\r\nНикола Гавов е роден на 19 март 1999 г. Кадър на школата на Берое, играе като полузащитник. Гавов дебютира за представителния тим на старозагорци на 11 май 2017 г. в двубоя от XXXII кръг на ППЛ срещу Нефтохимик. Той взе участие в почти всички контролни срещи на тима от последните две подготовки.\r\nГавов е бивш юношески национал на България.\r\n", "date": "2017.09.13", "title": "Берое обвърза с договор обещаващ талант"}
{"url": "http://www.novinite.bg/articles/149962/Ajryan-rakiya-chaj-kafe-koe-e-naj-tursko", "text": "За Ататюрк се знае, че е бил любител на ракията. За разлика от Ердоган, който обича айряна. Да не забравяме и кафето и чая, които също са на почит в Турция. Коя е всъщност националната напитка на турците? В Турция всичко се политизира, даже пиенето, четем в публикация на германския \"Тагесцайтунг\", който търси отговор на въпроса коя е най-турската напитка. Според авторката на статията Елизабет Кимерле, темата за алкохола поляризира страната поне толкова силно, колкото и въпросът за мюсюлманските забрадки. За основателя на републиката Мустафа Кемал Ататюрк се знае, че е бил страстен почитател на ракията. Освен това е препоръчвал на турците да консумират повече бира, понеже била много хранителна. Ататюрк умира едва 57-годишен - от цироза на черния дроб, припомня \"Тагесцайтунг\", цитира ДАРИК. \"Пийте айрян!\" Днешният турски президент има съвсем други възгледи по въпроса. През 2013 година, когато още беше министър-председател, Ердоган силно ограничи продажбата на алкохол. Оттогава насам алкохол може да се продава само в определени часове от деня, а в близост до джамиите и училищата продажбата на алкохолни напитки е изцяло забранена. В чуждестранните филми, излъчвани по турската телевизия, цигарите и бутилките с алкохол се показват замъглени, а акцизът върху алкохолните напитки е толкова висок, че повечето турци и бездруго не могат да си позволят да си купят ракия. „Нашата национална напитка е айрянът, а не бирата\", обяви Ердоган по време на един симпозиум през 2013 година. Но тук не става дума толкова за националната напитка на турците, колкото за прастария сблъсък между религиозния и светския начин на живот, коментира \"Тагесцайтунг\". Айрянът и ракията - и двете напитки са на почит в Турция. Но не са само те: чаят и кафето също имат претенции за титлата \"най-турската напитка\". Дълго време национална напитка е кафето, но след разпадането на Османската империя чаят постепенно го измества. Причината: Йемен, който до този момент е бил основният доставчик на кафе, отпада от държавната територия. Впоследствие Ататюрк определя чая за новата национална напитка. През 1924 година е приет дори Закон за чая, съгласно който тази напитка трябва да е толкова евтина, че да е по джоба на всеки турчин. Въпреки това обаче турците си остават любители и на кафето. Начинът, по който се приготвя истинско турско кафе, си е цяла наука. През 2013 година турската кафеена култура дори влезе в списъка на нематериалното световно културно наследство. И все пак: ракията Коя е тогава националната напитка на турците: кафето, чаят, айрянът или ракията? Според турската патентна служба, официална национална напитка е ракията. Интересна подробност е, че местната анасонова ракия, която още през 15 век се е консумирала от гръцкото и турското население в Мала Азия, е била патентована не по времето на Ататюрк, а чак през 2009 година, когато на власт е върлият враг на алкохола Ердоган. А що се отнася до айряна, произходът на тази напитка не е окончателно изяснен. Предполага се, че „авторството\" принадлежи на тюркски номадски племена, които са населявали региона между Манджурия и Каспийско море в периода между 552 и 744 година.", "date": "2017.09.13", "title": "Айрян, ракия, чай, кафе - кое е най-турско?"}
{"url": "http://www.novinite.bg/articles/149968/Otkriha-kak-da-se-predpazim-ot-vredite-koito-ni-nanasya-sedeneto-po-cyal-den", "text": "Продължителността на седенето не е толкова важна за здравето, колкото интервалите, на които човек се раздвижва, съобщи в. \"Дейли мейл\". Американски специалисти препоръчват на всички заседяващи се да стават на всеки половин час Заседяването по 9-10 часа дневно може да предизвика сърдечносъдови заболявания, дори смърт. Рискът обаче намалява при чести, макар и кратки периоди на активност. Учените от Колумбийския университет са наблюдавали четири години около 8000 души на възраст над 45 години, като са сравнили времето, което прекарват на стола, колко често стават и смъртността в различните групи. Данните показват, че най-малък риск има за хората, които стават на всеки половин час. Опасността от смърт при раздвижващите се на 60 или 90 минути е много по-голяма. ", "date": "2017.09.13", "title": "Откриха как да се предпазим от вредите, които ни нанася седенето по цял ден"}
{"url": "http://www.novinite.bg/articles/149983/Jivi-dinozavri-v-stolichen-park", "text": "\r\nИзложба с макети на динозаври в реален размер ще завладее София. Експозицията \"Живите динозаври\" ще бъде отворена за посетители от 15-ти септември в парка на \"Военна Академия\", в близост до беседката. Атрактивната изложба гостува във Варна през летните месеци и пожъна огромен успех сред жителите и гостите на морската столица. Тя ще остане в София до 5-ти ноември и ще предложи на столичани незабравимо праисторическото приключение.\r\nДецата могат да разгледат 24 анимирани макета и скелета на динозаври, сред които любимият Т-Рекс и Добрият динозавър, да оцветят за спомен динозавърска картинка по избор, а на финала - дори да пояздят динозавър. Посетителите ще могат не само да се насладят на атрактивните праисторически животни, но и да разберат любопитни факти за произхода, живота и навици им, как са отглеждали малките си и как са ловували.\r\nОгромните движещи се фигури на динозаври са изградени с удивително внимание и към най-малкия научен детайл, което прави фигурите толкова реалистични, че са необходими само няколко минути на посетителите, за да се пренесат милиони години назад. Освен интерактивните фигури, изложбата запознава и с любопитни факти за произхода и живота на динозаврите, техните навици, как са ловували и как са отглеждали малките си.\r\nИзложбата \"Живите динозаври\" е гостувала в множество страни по целия свят, а посетителите й надхвърлят 10 млн. души. Билетите са на цени от 10 лв. за деца и 12 лв. за възрастни и могат да бъдат закупени на място. Изложбата е достъпна за посетители всеки ден от 09.30 ч. до 20.30 ч. и е разположена в парка на \"Военната Академия\", близо до беседката.\r\nГостите, които искат да посетят изложбата през първия уикенд от откриването й (16-17 септември), ще могат да се възползват и от специална отстъпка. Всеки посетител на Софийски средновековен фестивал \"Балканите през средновековието\", който ще се проведе на посочените дати в парка на Военна академия, ще може да получи отстъпка от 2 лв. от цената на билетите за \"Живите динозаври\". За тази цел трябва да покажат печата или касовата бележка от фестивала на касата на изложбата.\r\n", "date": "2017.09.13", "title": "Живи динозаври в столичен парк"}
{"url": "http://www.novinite.bg/articles/149925/Zaginalite-v-shtata-Florida-sa-veche-12", "text": "Увеличава се броят на жертвите от урагана „Ирма”. Властите във Флорида съобщиха, че загиналите в щата са вече 12. Така жертвите на стихията стават общо 55.За съпричастност с пострадалите призова френският президент, който посети опустошените от урагана отвъдморски френски територии, информира НОВА.Еманюел Макрон посети френската част на опустошения от урагана „Ирма” карибски остров Сен Мартен и се срещна с местни жители. Не всички обаче го посрещнаха радушно. Местното население обвинява френското, холандското и британското правителства, че не са реагирали адекватно след урагана. ", "date": "2017.09.13", "title": "Загиналите в щата Флорида са вече 12"}
{"url": "http://www.novinite.bg/articles/149931/Ogromno-nefteno-petno-se-prostira-kraj-bregovete-na-Garciya", "text": "Екологична катастрофа в Гърция. Огромно нефтено петно се простира край бреговете на гръцкия остров Саламина.Разливът беше предизвикан, след като в края на миналата седмица петролен танкер потъна близо да най-големия от Сароническите острови. Петното се разпростира на повече от километър и половина и според властите пълното почистване ще отнеме месеци.Въпреки усилията на екипите за бързо реагиране, голяма част от горивото достигна до южната част на острова и предизвика истинска еко катастрофа. ", "date": "2017.09.13", "title": "Огромно нефтено петно се простира край бреговете на Гърция"}
{"url": "http://www.novinite.bg/articles/149934/Kartar-otpravi-ostri-kritiki-kam-vanshnata-politika-na-Tramp", "text": "\r\nСъединените щати са по-скоро олигархия, а не демокрация, заяви бившият американски президент Джими , който отправи остри критики към  при управлението на Доналд , предаде Асошиейтед прес, цитирано от бТВ. Според   трябва да преговаря открито със Северна Корея за мирен договор, вместо да сипе заплахи.\r\nНяма надежда  да постигне успех и като посредник в преговори за мир между Израел и палестинците, смята още , който говори пред няколкостотин свои поддръжници в „ център” в Атланта, Джорджия. „Поддържай мира, отстоявай човешките права и казвай истината”, посъветва той Тръмп.\r\n", "date": "2017.09.13", "title": "Картър отправи остри критики към външната политика на Тръмп"}
{"url": "http://www.novinite.bg/articles/149936/Severna-Koreya-zayavi-che-shte-uskori-rabotata-po-voennite-si-programi", "text": "Новите санкции, наложени от ООН на Северна Корея тази седмица, са само съвсем малка стъпка и „са нищо в сравнение с онова, което предстои да се случи”, заяви американският президент Доналд Тръмп, информира бТВ.КНДР пък се зарече да ускори разработката на забранените ѝ военни програми в отговор на „зловредните” санкции, които ѝ наложи Съветът за сигурност, предаде Франс прес.„Приемането на новата незаконна и зловредна резолюция за санкциите, изфабрикувана от САЩ, позволи на КНДР да се увери, че избраният от нея път е правилният. КНДР ще се постарае да се сдобие с още по-голяма сила, за да защитава своя суверенитет и правото си на съществуване”, се казва в декларация на севернокорейското външно министерство, публикувана от агенция КЦТА и цитирана от АФП.Същевременно Южна Корея потвърди, че е засякла следи от радиоактивен изотоп на ксенона след последното севернокорейско ядрено изпитание.По думите на директора на Комисията за ядрена сигурност е трудно обаче да се установи колко силен е бил ядреният тест на Пхенян, нито дали наистина е била изпробвана водородна бомба.", "date": "2017.09.13", "title": "Северна Корея заяви, че ще ускори работата по военните си програми"}
{"url": "http://www.novinite.bg/articles/149940/Parvi-protesti-sreshtu-reformite-na-Makron", "text": "\r\nПърви мащабен протест срещу френския президент Еманюел Макрон. Демонстрации се проведоха в различни градове на страната. Десетки хиляди граждани изказаха недоволството си от промените на трудовото законодателство, предложени от новия държавен глава, съобщава вестник The Local, предаде \"Фокус\".\r\nДенят на национални стачки и митинги се разглежда като важен тест за , който е заложил президентството си върху преструктурирането на слабата икономика на Франция. Най-големият синдикат в страната (CGT) показа убедително, че може да мобилизира огромна част от своите привърженици.\r\nВъв вторник вечерта CGT съобщи, че в Париж са се събрали около 60 хил. ращи, докато полицията понижи броят на участниците в демонстрациите до \"скромните\" 24 хил. души. Данните за включилите се в те обаче се следят отблизо, тъй като се считат за важен показател за силата на съпротива срещу те на Макрон. Паралелно с това през последните месеци рейтингът му непрекъснато пада.\r\nСлужителите на железниците, студентите и работниците от обществения сектор бяха сред тези, които избраха да изразят несъгласието си, като излязат по улиците. \"Големият проблем е липсата на сигурност за служителите. Никога не знаеш какво ще се случи в една компания. Как може да се очаква да планираш бъдещето, ако нямаш сигурност?\", споделя пред изданието един от участниците в мащабните демонстрации в Париж.\r\n", "date": "2017.09.13", "title": "Първи протести срещу реформите на Макрон"}
{"url": "http://www.novinite.bg/articles/149941/Novi-trima-kosmonavti-pristignaha-na-MKS", "text": "\r\nРуският космически кораб „Союз МС-06” с тричленен международен екипаж се скачи тази сутрин с Международната космическа станция (МКС), съобщиха НАСА и Роскосмос, цитирано от бТВ.\r\nС кораба на станцията пристигнаха руският космонавт Александър Мисуркин и американските астронавти Марк Ванде Хай и Джоузеф Акаба.\r\nТе се присъединяват към тримата си колеги – руснак, италианец и американец.Акаба, който е пуерториканец, изпълни обещанието си и влезе в станцията под звуците на песен на латинодивата Шакира.\r\nВ работата на МКС, която е орбитална лаборатория, участват 16 страни. Досега за нея са похарчени общо 100 млрд. долара, осигурени главно от Русия и САЩ.\r\n", "date": "2017.09.13", "title": "Нови трима космонавти пристигнаха на МКС"}
{"url": "http://www.novinite.bg/articles/149944/Ungariya-silno-ogranichava-dostapa-na-bejanci", "text": "Унгария съвсем очевидно се стреми да ограничи достъпа на бежанци до закрила на нейната територия, заяви върховният комисар на ООН за бежанците Филипо Гранди, който посети вчера транзитна зона за кандидати за убежище на унгарско-сръбската граница, информира БНТ.Гранди изрази особено силна тревога, че Унгария държи бежанците в затворени центрове до границата, докато очакват решения на молбите и на обжалванията им, предаде Асошиейтед прес.Той каза, че е твърде малък броят на бежанците, на които се разрешава да подадат молби за убежище - по петима всеки ден в двете транзитни зони, както и че твърде малко от тези молби получават положителен отговор. Освен това Гранди отбеляза, че не се правят инвестиции за интеграция на малцината допуснати в Унгария бежанци.\"Главното ми впечатление е, че тук има съвсем ясно намерение силно да се ограничава броя на хората, допускани в Унгария да потърсят закрила\", каза Гранди, след като разгледа транзитната зона за бежанци до граничния пункт Рожке. В нея условията са приемливи, но задържането им буди тревога, особено когато те са на възраст между 14 и 17 години.Унгария издигна огради по южните си граници през 2015 г., за да спре потока от мигранти и бежанци. Премиерът Виктор Орбан неведнъж е заявявал, че мигрантите и бежанците са предимно мюсюлмани и това е заплаха за европейската култура.Гранди каза, че разбира \"сложната ситуация на Унгария\" от политическа и географска гледна точка като страна между Балканите, Австрия и Германия и страните, привличащи основния поток от бежанци. Той обаче е на мнение, че закрилата на бежанците и сигурността на държавата не са несъвместими.Върховният комисар за бежанците се срещна в Будапеща с унгарския министър на външните работи Петер Сиярто и с вътрешния Шандор Пинтер, добавя АП.", "date": "2017.09.13", "title": "Унгария силно ограничава достъпа на бежанци"}
{"url": "http://www.novinite.bg/articles/149947/Ogromen-aligator-se-poyavi-na-ulica-v-Melbarn", "text": "Огромен алигатор бе засечен да се разхожда по улицата в Мелбърн, щата Флорида. Голямото влечуго бе заснето в центъра на града, където спокойно прекоси тротоара и се втурна в тревната площ, информира ДАРИК.Това се случи след като „Ирма“ премина през някои райони на САЩ. Предполага се, че именно ураганът е причината за хищната „изненада“ в Мелбърн. Очевидци са сезирали служители на пожарната служба и други организации, които да съдействат алигаторът да бъде върнат в естественото си местообитание.Милиони алигатори живеят в щата Флорида, смятат експерти. Част от слънчевия щат обаче бе опустошен от „Ирма“, а страховитите животни са били принудени да напуснат хабитата си.", "date": "2017.09.13", "title": "Огромен алигатор се появи на улица в Мелбърн"}
{"url": "http://www.novinite.bg/articles/149991/Velokarnavalno-shestvie-izpalva-ulicite-na-stolicata", "text": "\r\nВторото издание на Софийския Велокарнавал наближава с пълна сила. На 16-и септември улиците на столицата ще се изпълнят с карнавално настроение, цветни премени и музикално присъствие. Началната точка на велокарнавалното шествие е Централният вход на Южния парк. От там участниците в карнавала ще потеглят в посока кръстовището на хотел „Хемус“ по бул. „Арсеналски“. На кръстовището с бул. Черни връх шествието преминава наляво в посока НДК. На следващия светофар карнавалното шествие завива надясно по бул. „Евлоги и Христо Георгиеви“.\r\nКарнавалът продължава на право по канала до Орлов мост, след което навлиза в рамките на Княжевската градина. Именно в Княжевската градина ще бъдат и кулминационните събития, с които ще отпразнуваме радостта от колоезденето и придвижването на две гуми в градска среда. Там ще бъдат организирани няколко различни състезателни игри, насочени предимно към деца.\r\nНай-малките посетители на Велокарнавала ще могат да се включат в състезания с велосипеди без педали, а по-порасналите малчугани ще бъдат предизвикани по маркирано с пътни знаци трасе. Най-прилежните участници в карането по правилата за движение ще получат награди. Още на сборната точка, пък ще можем да украсим себе си и велосипедите със специално подбрана карнавална украса. От Южния парк започват и празненствата, които ще бъдат озвучени от музиката на диджеи и музикалната платформа, която ще съпътства карнавалното шествие чак до пристигането му в Княжевската градина.\r\n10:30 Събиране на началната локация, главен вход на Южен парк;11:30 – 12:30 Водени от мобилните велоплатформи и под музикален съпровод,участниците ще тръгнат по определения маршрут;12:30 – 13:30 Свободна програма с музика от платформата, танци и игри за деца;\r\n", "date": "2017.09.13", "title": "Велокарнавално шествие изпълва улиците на столицата"}
{"url": "http://www.novinite.bg/articles/149950/Dete-i-roditelite-mu-padnaha-v-kratera-na-vulkan", "text": "Единадесетгодишно момче и родителите му загинаха днес, след като паднаха в кратера на вулкан, близо до Неапол, предаде Франс прес, цитира ДАРИК.   Семейството се е разхождало в района на Солфатара, един от основните кратери на Флегрейските полета, в северозападната част на Неаполския залив.   \"Още сеопитваме да разберем какво е станало. Прескочили са огражденията за сигурност и са паднали в дупката\", каза по телефона за АФП длъжностно лице, отговарящо за посещенията на обекта.   Според италианската преса детето първо е преминало през загражденията и е паднало. Бащата и майката са опитали да го извадят. Дупката е плитка, така че е възможно тримата да са се задушили от газовите изпарения.   Седемгодишното братче, останало зад загражденията, е невредимо, но в шок.   Флегрейските полета са обширна вулканична зона с около 30 кратера, посещавана от туристи от цял свят.", "date": "2017.09.13", "title": "Дете и родителите му паднаха в кратера на вулкан"}
{"url": "http://www.novinite.bg/articles/149954/Jan-Klod-Yunker-prizova-za-skoroshno-prisaedinyavane-na-Balgariya-kam-Shengen", "text": "Председателят на Европейската комисия Жан-Клод Юнкер смята, че е необходимо България и Румъния в скоро време да станат част от Шенген. Това заяви той във встъпителната си реч при откриването на новия парламентарен сезон в Страсбург, информира НОВА.„Необходимо е България и Румъния да се присъединят към Шенгенската зона в скоро време, а след тях и Хърватия“, заяви Юнкер, цитиран от БГНЕС.  ", "date": "2017.09.13", "title": "Жан-Клод Юнкер призова за скорошно присъединяване на България към Шенген"}
{"url": "http://www.novinite.bg/articles/149955/Nameriha-ubiti-balgari-v-Germaniya", "text": "24-годишна българка и 6-годишният й син са убити в германския град Детмолд, пише вестник „Труд“, цитирано от НОВА. Телата на жертвите са открити в понеделник. Заподозрян за зверството е 53-годишният Томас Тюнерман, който полицията издирва.Намушканите многократно с нож българка и нейното дете са открити в жилището на мъжа. Той и жертвите са живели под наем в отделни апартаменти в кооперация, намираща се в централен квартал на града.Все още не е ясно как и защо жената и детето са се озовали в жилището на Тюнерман, както и какво е отключило неговата агресия. Съседи описват сънародничката ни като любезна жена, оставяща добро впечатление. Разследването на случая продължава. ", "date": "2017.09.13", "title": "Намериха убити българи  в Германия"}
{"url": "http://www.novinite.bg/articles/149970/Obyaviha-balgaskoto-predlojenie-za-Oskar", "text": "Филмът „Слава“ на Кристина Грозева и Петър Вълчанов е българското предложение за „Оскар” за чуждоезичeн филм. Решението е взето от седемчленна комисия с председател проф. Александър Грозев, съобщиха от Националния филмов център, информира НОВА.Още един филм с българско участие се включва в надпреварата за престижната награда - \"Реквием за г-жа Й.\" е кандидатът на Сърбия. Филмът на режисьора Боян Вулетич, копродукция на Сърбия, България, Македония, Русия, Франция.Филмът \"Слава\" е продукция на България и Гърция. В него се разказва за кантонер, който открива милиони на релсите и ги предава в полицията. Държавата го възнаграждава с нов часовник, който обаче се оказва менте. Пиарката на Министерство на транспорта загубва стария му часовник модел „Слава“, който е семейна реликва. Кантонерът се впуска в отчаяна битка да си върне старата „Слава“ и достойнството си.Сценаристи на филма са: Кристина Грозева, Петър Вълчанов,  Дечо Таралежков. Режисьори: Петър Вълчанов, Кристина Грозева. Оператор: Крум Родригес. Музика: Христо Намлиев. В лентата участват Стефан Денолюбов, Маргита Гошева,  Китодар Тодоров, Милко Лазаров, д-р Георги Стаменов, Иван Савов, Христофор Недков, Мира Искърова и др.С подкрепата на: НФЦ, БНТ, Гръцки Филмов Център, ЦКС ", "date": "2017.09.13", "title": "Обявиха бългаското предложение за „Оскар”"}
{"url": "http://www.novinite.bg/articles/149949/Vselenata-bavno-umira", "text": "Учени от Европейската южна обсерватория съобщиха за бавната смърт на Вселената, след като количеството на енергията във всички галактики непрекъснато намалява, съобщава сайтът Лайф, цитира ДАРИК. Астрономите изучили над 220 000 галактики. При всички тях са регистрирани низходящи показатели на излъчваната енергия във всички спектри от началото на наблюденията.   По думите на авторите на изследването основната причина за този процес са ниските темпове на звездообразуване. Те по същество са сравними със стареенето на човешкия организъм.   За да оценят темповете на изгасване на Вселената, специалистите са оценявали количеството отделяна енергия, като са определили общото число на изпусканите фотони.   Те са сравнили тези показатели с по-рано изхвърлените и разсеяните в пространството частици.", "date": "2017.09.13", "title": "Вселената бавно умира"}
{"url": "http://www.novinite.bg/articles/149994/Tya-e-samo-na-10-godini-no-veche-e-studentka-v-Kitaj", "text": "В Китайския град Шанцю, провинция Хънан, в Технологичния институт влезе момиче на 10 години, съобщи портарлът China.org.cn., цитирана от ТАСС. На приемните изпити вундеркиндчето Чжан Ивън получи 353 точки, информира ДАРИК.Това е вторият ѝ опит за влизане в института. На 9 години тя получава една 172 точки. За разлика от повечето китайски деца Чжан Ивън никога не е ходила на държавно училище. С обучението ѝ се занимават родителите ѝ. Бащата на момичето се надява, че след време Чжан ще може да се прехвърли от Технологичния институт в друго висше училище, откъдето ще може да продължи образованието си като аспирант и да получи научна степен. Подобни случаи има регистрирани и на други места по света. През 2015 г. в САЩ 11-годишен вундеркинд завърши с три дипломи от колеж.", "date": "2017.09.13", "title": "Тя е само на 10 години, но вече е студентка в Китай"}
{"url": "http://www.novinite.bg/articles/149928/Drehi-za-edri-jeni-na-sedmicata-na-modata-v-Nyu-Jork", "text": "Топ моделите не са това, което бяха. Американска търговска верига, специализирана в предлагането на дрехи за едри жени, дебютира на Седмицата на модата в Ню Йорк, информира НОВА.Колекцията \"Пролет 2018\" е силно повлияна от актуалната през последните години бохемска мода, наричана „Бохо шик”. По подиума се разходиха 40 жени, които силно се отличават от традиционната представа за топ модели. ", "date": "2017.09.13", "title": "Дрехи за едри жени на седмицата на модата в Ню Йорк"}
{"url": "http://www.novinite.bg/articles/149957/Zemyata-Pochistvane-2017-sabra-14-tona-otpadaci", "text": "Инициативата на ЕС За Земята Почистване 2017 в ПП Българка и НП Централен Балкан приключи успешно с много участници и много почистени места в териториите на двата парка. От 04 до 10 септември в Чистенето се включиха около 70 човека, които заедно събраха 14 тона отпадъци в здрави чували, които са извозени до легални инсталации за съхранение или третирането им, информира БНТ.\r\nДоброволците бяха от цялата страна, като най-многобройни бяха групите от Пловдив, Стара Загора и София. Най-младият участник беше на 7 години, а най-възрастният на 53. Включиха се хора с най-различни професии и от много разнообразни среди: ученици, студенти, лекари, юристи, инжeнери, техници, научни работници, предприемачи, IT специалисти, дизайнери, икономисти, счетоводители, преподаватели в университети, еколози, обединени от стремежа към чиста и съхранена природа.\r\nТази година бяхме изумени от големите количества отпадъци в горите, където се провежда сеч. След дървосекачите остават много боклуци - пластмасови бутилки, опаковки от храни, туби с масла и горива, които са опасен отпадък. „Само в горите с FSC (Forest Stewardship Council) сертификат има специално изискване към събирането и отстраняването на отпадъците след напускане на сечището от дърводобивната фирма. В останалите случаи няма никакво изискване и контрол относно отпадъците, които се генерират по време на сеч. Така от никого не се търси отговорност за замърсяването - нито от горското стопанство, нито от фирмата-изпълнител на добива. Това трябва да се промени!”, коментира Данита Заричинова от За Земята.\r\nОколо хижите и различни съоръжения за отдих намерихме много строителни отпадъци, включително опасни - начупени тръби и плоскости от етернит, който е азбесто-циментова смес. Изхвърлянето на стиропор в природата е особено опасно. Материалът се натрошава на малки топчета, които се разпространяват на огромни площи чрез вятъра. Попадат в реки, езера, дълбоко в горите, където могат да бъдат погълнати от животните, заблудени, че стиропорените топченца са храна.\r\n„Много често след ремонт на хижа или демонтиране на нелегални постройки, строителните отпадъци се набутват в най-близкото дере с гора, където изчезват от погледа, но остават да създават дългосрочен стрес върху екосистемата”, споделя Кристиян Найденов от За Земята.\r\nФирмите, които извършват ремонти, не са контролирани достатъчно за отпадъците от органите на парковете. Предвид че предстоят още ремонти по хижите, както и строежи на беседки и заслони, от За Земята настояват за повече контрол върху това как и къде се хвърлят отпадъците при такива дейности.\r\n\r\n\r\n\r\n\r\n\r\n\r\n ", "date": "2017.09.13", "title": "Земята Почистване 2017, събра 14 тона отпадъци"}
{"url": "http://www.novinite.bg/articles/149922/Otnovo-protest-sreshtu-fermata-za-norki", "text": "Протест срещу норките пред Министерския съвет. Според организаторите има проблем с фермите, които ги отглеждат, информира НОВА.В село Маджерито, където е едната ферма, местните се оплакват от непоносим мирис, както и от избягали норки, изяли животните им.Извън клетките норките създавали и проблем с популацията на други животни, а освен това пренасяли вируси. От Съюза на веганите застанаха зад протеста и се заканиха да искат оставки.  ", "date": "2017.09.13", "title": "Отново протест срещу фермата за норки"}
{"url": "http://www.novinite.bg/articles/149978/Silni-vetrove-otmeniha-desetki-poleti-v-Holandiya", "text": "Холандската авиокомпания KLM отмени 60 полета към и от Европа, след като силни ветрове на амстердамското летище \"Схипхол\" доведоха до намаляване на пистите, които могат да се използват, предаде „Асошиейтед прес”, цитирано от НОВА.Говорителят на летището каза, че общо 75 полета са отменени заради намаления капацитет на пистите и че се очакват забавяния през целия ден.Кралският метеорологичен институт предупреди, че по западните крайбрежни райони на Холандия ветровете може да достигнат до 120 км в час.Паднало от бурята дърво пък блокира движението по магистралата между Ротердам и Хага в сутрешните пикови часове.Няма данни за жертви, причинени от бурята. ", "date": "2017.09.13", "title": "Силни ветрове отмениха десетки полети в Холандия"}
{"url": "http://www.novinite.bg/articles/149929/Kak-taksimetrovi-shofori-naduvat-smetki-s-pompi", "text": "Разследване на \"Господари на ефира\" показва как се слагат прословутите \"помпи\" на таксиметровите апарати, които надуват сметките ни.„Не повече от 5-10% от таксиметровите коли имат монтирани „помпи” към фискалните си апарати”, каза  Кирил Ризов, председател на Съюз \"Такси\".По думите му в големите таксиметрови компании няма как това да се случи и такива шофьори да съществуват. „Когато клиентът се оплаче, шофьорът веднага е изритван от дадената компания, дори и да си е платил разрешителните”, каза той. ", "date": "2017.09.13", "title": "Как таксиметрови шофьори надуват сметки с \"помпи\"?"}
{"url": "http://www.novinite.bg/articles/149919/Ochakva-ni-predimno-slanchevo-vreme", "text": "Атмосферното налягане ще се повиши и ще е около средното за месец септември. Днес ще е предимно слънчево, с временни увеличения на облачността, но само на изолирани места слабо ще превали. Ще духа слаб до умерен вятър от запад-северозапад. Максималните температури ще са между 26° и 31°, в София - около 26°.Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Евгения Егова.  По Черноморието ще има променлива облачност. Ще духа слаб до умерен северозападен вятър. Максималните температури ще са 28–30°. Температурата на морската вода е 23–24°, на север от н. Калиакра – около 20°. Вълнението на морето ще е 1–2 бала. Над планините ще има разкъсана облачност, но само отделни места, главно в Стара планина, ще превали дъжд. Ще духа умерен вятър от запад-северозапад. Максималната температура на височина 1200 метра ще е около 20°, на 2000 метра – около 12°.", "date": "2017.09.13", "title": "Очаква ни предимно слънчево време"}
{"url": "http://www.novinite.bg/articles/149935/Jiteli-na-Ovcha-kupel-sami-si-napraviha-peshehodna-pateka", "text": "До изграждането на незаконни „легнали полицаи” и пешеходна пътека се наложи да прибегнат жителите на блок в столичния ж.к. „Овча купел” заради огромния трафик по намиращата се отпред улица „Кукуряк” и бездействието на общината – въпреки огромното количество подадени жалби, информира бТВ.„След затварянето на бул. „Линкълн” с цел строителство на метрото (което всички адмирираме и подкрепяме), по необясними причини другите два булеварда бяха затворени за ремонти”, разказа пред bTV Йордан Илиев, който живее в блока. По думите му автомобили са започнали да минават отпред с изключително висока скорост без от общината да е въведена каквато и да е организация на трафика.Така хората взели нещата в свои ръце, купили материали и сами изградили съоръжения за ограничаване на скоростта. Тогава, за тяхна изненада, общината реагирала светкавично и на място дошли 3 патрулки и екип на инспектората.Димитър Петров от СО каза пред bTV, че случаят се разглежда от експерти и самоделните „легнали полицаи” и пешеходна пътека не могат да останат в този си вид – или ще бъдат преправени и сигнализирани, или, ако се прецени, че няма нужда от тях, ще бъдат премахнати.", "date": "2017.09.13", "title": "Жители на „Овча купел” сами си направиха пешеходна пътека"}
{"url": "http://www.novinite.bg/articles/149924/Naprejenieto-v-Kataluniya-raste", "text": "Изостря се напрежението в испанската област Каталуния. Прокуратурата нареди на всички полицейски структури в автономната област да попречат на референдума за самоопределение, който беше насрочен за 1 октомвр, информира НОВА.Силите на реда трябва да конфискуват урни, пликове с бюлетини, изборни списъци и други материали. Допитването се организира от местните власти, въпреки че е забранено от Конституционния съд и въпреки съпротивата на централното правителство на Мариано Рахой. ", "date": "2017.09.13", "title": "Напрежението в Каталуния расте"}
{"url": "http://www.novinite.bg/articles/149982/Bitki-mejdu-direktor-i-uchiteli", "text": "Битки между директор и учители, спорове и тежки обвинения за съдържанието на учебниците и, като фон, вайкания за напредващата средна възраст на преподавателите и обещания от управляващите за по-високи заплати. Вероятно само публикациите и репортажите за отоплителния сезон са по-предвидими от тези за новата учебна година, съобщава бТВ.Темите тип „цветни и/или черно-бели учебници”, сраженията между различните лагери в учителския колектив на Софийската математическа гимназия и уверенията на ресорния министър, че светлото бъдеще е буквално зад ъгъла имат едно общо – те не засягат пряко големия проблем на българското образование. То е с все по-нисък престиж вътре в обществото, а и постигнатите резултати от години не съответстват на нивото на Европейския съюз.Това става ясно от думите на Александър Кертин – учител с почти 40-годишен стаж, автор на учебници по история, изследовател с две книги, посветени на българския политически манталитет и, не на последно място, победител в зрителския конкурс на националната телевизия „Най-добрият учител, когото познавам”.С него говорим броени дни преди 15 септември и, най-вероятно, преди още някой медиен „скандал” в просветата, който ще отшуми за максимум седмица.Въпросът не е в цветоветеКато „търговски ход” Кертин определя целия сюжет с пускането на цветни и по-евтини черно-бели учебници. По-притеснителното и значително по-слабо коментирано е с какво училището ще се конкурира за вниманието на децата, които в наши дни са в досег с електронни устройства буквално от раждането си.Срещата с е-учебниците обаче е по-скоро разочароваща – в повечето случаи говорим за дизайн, който напълно копира хартиеното издание с „бонус” под формата на няколко 3D панорами или видеа (за част от които на компютъра се налага ръчно инсталиране на допълнителен софтуер) и интеркативни задачи.Историкът е участвал в разработката на електронни ресурси за учебниците на две от големите издателства у нас. Признава, че не му е известно да има официални критерии за е-учебниците: „Сега се прави опипом”. На този етап на тях се гледа като на допълнение на хартиеното тяло, като надеждата е, че с годините ще бъде натрупан опит и ще има независими електронни издания, които да заемат централно място.Това обаче трудно може да стане когато ресурси като архивите на филмотеката остават „заключени” зад високи цени и такси за ползване. Те са по силите само на едно от големите издателства… което купува електронни ресурси от чужбина. „Добрият български учебник не е добрият френски учебник. Ако купиш нещо от Унгария, това е друга културна идентичност, която трябва да се въпроизвежда в унгарското училище. А българската култура?”, пита Кертин.Според него държавата трябва да подпомогне дигитализирането на снимки, картини, аудио и видео за целите на учебниците – особено с оглед факта, че електронните издания към момента не се предлагат като отделни продукти, а има и европейски пари, които могат да се използват за целта. На този етап обаче за подобни инициативи официално не се говори и по-голямата част от усилията за модернизация на преподаването и „раздвижване” на материала идват от отделни инициативни учители.Те, обаче, се оказват нежелани в много училища.Еднолична власт„Вместо акцентът да бъде върху това, че училището са учителите, училището става директорът и директорът става Тодор Живков в своето училище. Всеки директор е Тодор Живков в своето училище. Той има финансово-административна власт, педагогическа власт, която по същество е идеологическа власт. Той обосновава всичко не с конкретни педагогически постулати, а с главната функция на училището”, посочва Кертин.Според него причината за това е, че от една има стремеж за изграждане на обща европейска идентичност, а, от друга, голяма част от обществото разсъждава в категории, формирани от образователната система, останала непроменена от апогея на национализма насам. И в двата случая директорът е фигура с основно значение.Според учителя така се стига до ситуация, в която колегите му или напускат, или се примиряват. Той признава, че днес не би влязъл в професията.Какво е решениетоЗа Александър Кертин най-доброто решение е разделянето на директорската длъжност на две – мениджърска и педагогическа: „Педагогическият директор да се избира от учителите, да има мандат и да се назначава от инспекторатите. Директорът мениджър може да оперира ефикасно с парите, но двамата взаимно да се контролират”.Според преподавателя наличието на отделен педагогически директор ще намали текучеството и така няма да се получават ситуации, в които един клас преминава през гимназията с четирима учители по един и същи предмет: „Няма да разполага безконтролно с пари, ще му трябват учители, които си вършат работата, а не учители, на които да определя какво ще работят”.", "date": "2017.09.13", "title": "Битки между директор и учители"}
{"url": "http://www.novinite.bg/articles/149926/2150-miliarda-leva-izlishak-v-haznata-za-parvite-sedem-meseca", "text": "2,150 милиарда лева излишък в хазната за първите седем месеца ще отчете финансовият министър пред колегите си в Министерския съвет, информира НОВА.Според официалните данни в бюджета има повече данъчни приходи, като по-голямата половина от средствата за годината вече са събрани. Разходите на хазната също са по-високи, защото държавата е похарчила повече за пенсии и осигуровки.Очаква се на днешното си заседание кабинетът да одобри допълнителни пари за общините, които да се вложат в образование. Министрите ще решат и колко да са студентите и докторантите в държавните висши училища през учебната 2017-2018 г.  ", "date": "2017.09.13", "title": "2,150 милиарда лева излишък в хазната за първите седем месеца"}
{"url": "http://www.novinite.bg/articles/149932/Bashtata-na-otvlechenoto-momche-Adrian-vse-oshte-e-uplashen", "text": "Как беше освободен отвлеченият в края на август Адриан Златков? Баща му Антон и разказа подробности за това, което се е случвало със сина му по време на плена, информира НОВА.„Адриан е все още дезориентиран и уплашен. Хранели са го, но е отслабнал с 6-7 килограма. Не са го стресирали допълнително, което е много важно”, каза бащата на жертвата. Той не е видял лицата на похитителите си, нито мястото, където са го държали затворен.„Най-голямото щастие за нас е, че ни върнаха сина и нещата приключиха така. Ще направим и курбан”, сподели още Антон Златков. В дома на семейството отвличането е тема табу, защото всички искат да оставят случилото си зад гърба си. ", "date": "2017.09.13", "title": "Бащата на отвлеченото момче: Адриан все още е уплашен"}
{"url": "http://www.novinite.bg/articles/149943/Izslushvat-kandidata-za-upravitel-na-NOI", "text": "\r\nПарламентарната социална комисия ще изслуша днес следобед кандидата за управител на Националния осигурителен институт, информира БНТ.\r\nЗаместник социалният министър Ивайло Иванов е единственият кандидат за поста. Мястото стана вакантно след като доскорошният управител Бисер Петков стана министър на труда и социалната политика.\r\nВ момента НОИ се ръководи от дългогодишния подуправител Весела Караиванова.\r\n", "date": "2017.09.13", "title": "Изслушват кандидата за управител на НОИ"}
{"url": "http://www.novinite.bg/articles/149951/Spasiha-migranti-v-Cherno-more", "text": "Бедстващ траулер с близо 150 мигранти на борда беше прихванат от румънските власти в Черно море. Това е поредният случай на прихванат кораб с мигранти, които се опитват да стигнат до Европа през Черно море, информира НОВА.Властите в Букурещ се притесняват, че макар и страната им да беше до голяма степен пощадена от мигрантската вълна, пътят през Черно море може да се превърне в алтернатива на този през Средиземноморието.Според граничната полиция броят на мигрантите, които от началото на годината са се опитали да влязат незаконно в Румъния, е с 80% по-голям от общото количество мигранти през миналата година. Почти всички случаи на незаконно пресичане на границата са регистрирани в северозападните части на страната, както и в окръг Кюстенджа, пише БГНЕС.Министърът на външните работи Теодор Мелешкану заяви, че Румъния „е по-скоро транзитна държава“ и според него броят на бежанците в страната не е голям, тъй като миграционният натиск се оказва основно върху Северна и Западна Европа. ", "date": "2017.09.13", "title": "Спасиха мигранти в Черно море"}
{"url": "http://www.novinite.bg/articles/149959/Spirat-vodata-na-14-septemvri-v-chasti-ot-Sofiya", "text": "На 14 септември 2017 г. (четвъртък), във връзка с подмяна на спирателен кран на ул. „Проф. Арх. Станчо Белковски\", жк. „Младост“ I  се налага спиране на водоподаването от 9:00  до 14:00 часа на клиентите на „Софийска вода”, живеещи в района на: бл. 95, бл. 96, бл. 96А, бл. 99Б, бл. 99 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  пред бл. 99Б. На 14 септември 2017 г. (четвъртък), във връзка с подмяна на спирателен кран на бул. „Асен Йорданов\", жк. „Дружба“ I  се налага спиране на водоподаването от 10:00  до 22:00 часа на клиентите на „Софийска вода”, живеещи в района на: по бул. „Христофор Колумб „ от ул. 5041 до бул. „Асен Йорданов“, по бул. „Асен Йорданов“ от бул. „Христофор Колумб“ до ул. „Кап. Димитър Списаревски“, по ул. „Кап. Димитър Списаревски“ от бул. „Асен Йорданов“ до ул. 5042-ра При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  пред бл. 89. На 14 септември 2017 г. (четвъртък), във връзка с реконструкция на уличен водопровод на ул. „Нарцис“, кв. „Гниляне“ гр. Нови Искър се налага спиране на водоподаването от 9:00  до 21:00 часа на клиентите на „Софийска вода”, живеещи в района на: кв. „Гниляне“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Христо Ботев“ ъгъла с ул. „Смолниче“. На 14 септември 2017 г. (четвъртък), във връзка с подмяна на сградно водопроводно отклонение на ул. „Банат“, кв. „Хладилника“  се налага спиране на водоподаването от 9:30  до 18:30 часа на клиентите на „Софийска вода”, живеещи в района на: по ул. „Банат“ от ул. „Кишинев“ до ул. „Христо Ценов“  и ул. „Христо Ценов“  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Христо Ценов“  ъгъла с ул. „Банат“ Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.09.13", "title": "Спират водата на 14 септември в части от София"}
{"url": "http://www.novinite.bg/articles/149939/MVR-Drastichno-po-malko-bejanci-u-nas", "text": "\r\nРазвръзката с бежанската вълна от преходните две години върви към край. Това поне засега сочат данните на МВР за пребиваващите у нас бежанци. Докато преди време на територията на България, кога законно, кога – не, живееха десетки хиляди мигранти, сега те са останали драстично по-малко. Соред регулярната справка на МВР към началото на този месец в България се намират около 2200 мигранти и , предаде БГНЕС.\r\nОт документа става ясна и още една тенденция - миграционен натиск има предимно на българо-сръбската граница, която нелегално пребиваващите се опитват да преминат, за да достигнат заветната си цел – държавите от Западна Европа. Само преди година значитлно по-голям натиск имаше на турската граница от хора, които искат да влязат в България.\r\nДокладът на МВР показва, че към момента 1315 души са били настанени в центровете на Държавна агенция за т. Това е едва 25% от капацитета на тези лагери, докато преди те се пукаха по шевовете. 33% от настанените са сирийци, 28% от Афганистан.\r\nВ същото време обаче 484 мигранти са били настанените в центровете от \"затворен тип” на Дирекция \"Миграция” на МВР, което е 51,5% от капацитета им. 22% от настанените са от Афганистан, а 17,6% от Ирак. На външни адреси са настанени още 427.\r\nОбщо 2140 незаконно пребиваващи чужденци са били заловени на вход, във вътрешността и при опит да напуснат страната за периода 1 януари – 31 август 2017 г., отчитат още от МВР. Това е с 82,8% по-малко спрямо 2016-та година. От началото на годината от страната са изведени 1519 незаконно пребиваващи чужденци. 40% от тях са граждани на Афганистан, а 28,5% от Ирак.\r\n", "date": "2017.09.13", "title": "МВР :Драстично по-малко бежанци у нас"}
{"url": "http://www.novinite.bg/articles/149973/Podpali-se-smetishteto-na-Simitli", "text": "Тази нощ отново пламна сметището край град Симитли, рано сутринта ГП Е-79 в района на града бе задимен и обгазен, предаде БГНЕС, цитира ДАРИК. Подадени са десетки сигнали за задимяване на ГП Е-79 в района на Симитли, подобният на мъгла див навлезе и в Кресненското дефиле.Към 10 часа вятърът смени посоката си и понесе дима от тлеещото сметище на запад, вместо както до този час към Е-79. Оказа се, че отново след понеделник - 11 септември, тази нощ сметището на града, намиращо се над гробищния парк и край пътя за селата Докатичево, Тросково и Брестово, е пламнало наново. Гасят два екипа огнеборци от Благоевград, верижна машина прокарва път между сметището и боровата гора.", "date": "2017.09.13", "title": "Подпали се сметището на Симитли"}
{"url": "http://www.novinite.bg/articles/149958/Emblematichna-sgrada-v-Gabrovo-tane-v-razruha", "text": "Емблематична сграда в Габрово тъне в разруха. Построена е през 1928 г. като частна вила на местния търговец Пенчо Семов. По-късно е от дарена Семов на местната многопрофилна болница и е превърната в старопиталище, информира бТВ.Състоянието на постройката в момента е стряскащо. Част от стълбището е разрушено, мазилката се рони, падат и тухли. Една от стаите на втория етаж е убежище на бездомници, а в друга от стаите – на първия етаж, е останало медицинско оборудване от инфекциозното отделение на някогашния дом за стари хора.„Пенчо Семов започва да се учи на търговския занаят от баща си, по-късно събира известен капитал, който инвестира в индустрията, но заедно с това извършва широка благотворителна дейност”, обяснява главният уредник на Регионалния исторически музей в Габрово Иван Постомпиров.Старопиталището се разполага на широки зелени площи, като през 30-те години тук е бил най-големият парк в града.Сега обаче почти стогодишната сграда е оставена да се руши, докато се намери купувач.По думите на управителя на местната болница д-р Нели Савчева общината няма необходимост от и сградата няма за какво да я използва.Вече има заинтересовани да купят обекта, посочи тя – чужденци от Нова Зеландия са поискали да възстановят сградата в предишния ѝ вид. Това обаче е било свързано с твърде много средства.", "date": "2017.09.13", "title": "Емблематична сграда в Габрово тъне в разруха"}
{"url": "http://www.novinite.bg/articles/149948/Izpolzvame-li-spodelenoto-patuvane", "text": "Все повече българи предпочитат „споделеното пътуване”. Това показва проучване за нагласите към интелигентното и споделено предвижване, което Министерството на околната среда и водите представи в навечерието на Европейската седмица на мобилността. Зам.-министърът на екологията Атанаска Николова посочи, че колите с един-единствен пътник са бич за града и ограничаване на автомобилното движение, е единственият начин да се намали замърсяването на атмосферния въздух, информира ДАРИК.   Въпреки че според държавата „споделеното пътуване” е част от сивата икономика, близо 70 на сто от българите биха избрали именно този начин за предвижване. Екологичното ведомство насърчава споделената мобилност, тъй като по този начин се ограничава и броят на автомобилите.   „Борба срещу автомобилите с един-единствен водач и без пасажер. Това е един бич в града и е един от основните фактори, причиняващи задръствания. Много са механизмите, които стимулират намаляването на броя на автомобилите в градски условия и всъщност споделеното пътуване е един от тези механизми“, каза зам.-министър Атанаска Николова.   Тази година Европейската седмица на мобилността ще премине под мотото „Заедно стигаме по-далеч”. Към момента 25 общини у нас ще се включат с различни инициативи, като 22-и септември ще е ден без автомобилно движение.   ", "date": "2017.09.13", "title": "Използваме ли „споделеното пътуване”?"}
{"url": "http://www.novinite.bg/articles/149977/Cisterna-s-benzin-se-obarna-na-patya-v-Rishki-prohod", "text": "Товарна цистерна с бензин се обърна на пътя в Ришки проход, между Камчия и Карнобат, предаде bTV.Инцидентът е станал около 7 сутринта.При неправилен завой цистерната е влязла в канавката и е имало изтичане на безнин. Камионът е с гръцка регистрация, каран от албански гражданин. Той не е пострадал при инцидента. Очаква се на място да пристигне товарен автомобил, който да вдигне цистерната и да я претовари.Въведен е обходен маршрут: Камчия-Съединение-Люляково-Айтос и обратно.На мястото на инцидента са както коли на пожарната и полицията, така и на агенция „Митници”.", "date": "2017.09.13", "title": "Цистерна с бензин се обърна на пътя в Ришки проход"}
{"url": "http://www.novinite.bg/articles/149981/EP-odobri-dopalnitelni-500-miliona-evro-za-borba-s-mladejkata-bezrabotica", "text": "Европейският парламент одобри днес отпускането на допълнителни 500 млн. евро тази година за борба с младежката безработица, като част от увеличение от 1,2 млрд. евро до 2020 година, информира пресслужбата на Европейския парламент, инфирмира БНТ.\r\nПрез април евродепутатите подкрепиха промяна на дългосрочния бюджет на ЕС, което доведе до отпускането на още 6 млрд. евро за работни места, растеж и борба с миграцията, включително 1,2 млрд. евро за младежите без работа до 2020 година. \r\nИнициативата за младежка заетост започна през 2013 г. за подпомагане на младежи, които не учат, не се обучават и нямат работа. Младежите, които могат да получат подкрепа от ЕС, трябва да бъдат под 25-годишна възраст и да живеят в регион, в който младежката безработица е била над 25 на сто през 2012 година.\r\nСпоред Европейската комисия от 2013 г. програмата за работа за младежите е предоставила пряка помощ на над 1,4 млн. души.\r\n", "date": "2017.09.13", "title": "ЕП одобри допълнителни 500 милиона евро за борба с младежката безработица"}
{"url": "http://www.novinite.bg/articles/149984/150-dushi-v-Kostenec-ostavat-bez-rabota", "text": "\r\n150 души в Костенец остават без работа. Причината е предстоящото масово уволнение, което готви ръководството на една от най-големите фабрики у нас за производство на хартия – \"Костенец Пейпър Мил” ЕАД. За това алармират от КНСБ.\r\nНа 28 юли 2017 г. изпълнителният директор откри процедура по съкращаване на над 150 работници и служители като за целта бяха уведомени единствено синдикалните организации в дружеството – КНСБ и КТ \"Подкрепа”. Останалите нечленуващи в синдикални организации работници и служители в предприятието, практически и юридически нямаха легитимно избрани представители на общо събрание, с което бяха грубо нарушени правата им по чл.130а от КТ.\r\nПонастоящем във фабриката, която е създадена преди повече от 115 години и е неразривно свързана със стопанския и икономически живот в района, работят малко над 180 служители. Служителите в предприятието имат готовност за протестни действия. Точната дата и начините, по които ще протестират, ще бъдат обявени по-късно.\r\n ", "date": "2017.09.13", "title": "150 души в Костенец остават без работа"}
{"url": "http://www.novinite.bg/articles/149986/Narodniyat-teatar-otkriva-sezona-s-premieri-obnoveni-zali-i-nov-sajt", "text": "С шест премиери, обновени зали и нов сайт Народният театър започва своя 116-ти сезон. Новото лице в трупата е Радина Кърджилова, а основен акцент е стремежът към освежаване на репертоара, каза неговият директор Мариус Донкин. На камерната сцена още в края на този месец ще е премиерата на пиесата „Чудаци“ на Максим Горки с режисьор Красимир Спасов, разказа директорът на Народния театър Мариус Донкин, информира ДАРИК.\"Следващото представление е на 13 и 14 октомври премиерата и е \"Цветът на дълбоките води\" от Поля Стоянова, това е режисьорски дебют на Бойка Велкова. Краят на октомври е премиерата на голяма сцена на \"Калигула\" с режисьор Диана Добрева. На 1, 2 и 3 декември ще бъде премиерата на \"Танцът Делхи\" с режисьор Галин Стоев.\", обясни директорът. Народният театър има идея да отвори два магазина за сувенири, а от днес е активиран новият му сайт.", "date": "2017.09.13", "title": "Народният театър открива сезона с премиери, обновени зали и нов сайт"}
{"url": "http://www.novinite.bg/articles/149993/Deputatite-othvarliha-ideyata-za-poveche-balgarski-hrani-v-hipermarketite", "text": "\r\nБългарските потребители засега няма да могат да се радват на повече хранителни продукти родно производство по магазините. Това става след като парламентът отхвърлии още на първо четене промени в Закона за храните, въвеждащи изисквания за присъствие на български храни в търговските обекти с годишен оборот над 2 млн. лева. Законопроектът, който бе внеен от БСП, бе отхвърлен със 102 гласа \"За\", 19 \"против\", а 90 се въздържаха, предаде \"Фокус\".\r\nНа заседание Комисията по икономическа политика и туризъм предложенията също са били отхвърлени. Независимо от изхода от гласуването обаче законопроектът ще бъде изпратен за нотификация в Европейската комисия.\r\nВ отхвърлените вече текстове се предлагаше въвеждането на изискване за присъствие на минимум 70% мляко и млечни продукти, произведени в България по големите магазини и хипермаркетите. За месото и месните продукти предложеният минимум бе 25%, а за пилешкото - най-малко 50%. При неизпълнение на задължението за осигуряване на български продукти се предвиждаше имуществена санкция в размер на до 10% от годишния оборот от групата магазини, по отношение на която изискването не е било изпълнено. Вносителите предложиха събраните суми от санкции да постъпват във Държавен фонд \"Земеделие\" и да се използват за подпомагане на местното производство.\r\nПо време на дебатите червеният депутат Петър Кънев посочи, че двойният стандарт при храните го има, българските стоки са трудноконкурентни на вносните западни и трябва да се намери решение. Колегата му Цветан Топчиев заяви, че промените не засягат движението на европейски стоки на пазара, а целят да се предлагат повече български. Георги Станков от ГЕРБ обаче контрира, че предлаганите промени не могат да изпълнят целта да стимулират предлагането на български стоки. А в същото време така ще се въведат и ограничения в избора на потребителя.\r\n\"Искаме българският потребител да има достъп до качествена българска храна и това целят промените\", заяви заместник-председателят на парламентарната група на БСП Драгомир Стойнев. Делян Добрев от ГЕРБ пък отбеляза, че браншовите организации са против законопроекта. Според него той ще доведе до дефицит на стоки и по-високи цени. \"Искате сами да си налагаме санкции, да си наложим ембарго. Това звучи абсурдно\", заяви той.\r\n", "date": "2017.09.13", "title": "Депутатите отхвърлиха идеята за повече български храни в хипермаркетите"}
{"url": "http://www.novinite.bg/articles/149974/Iniciativata-na-Kitaj-privlicha-novi-turisti-v-Balgariya", "text": "\r\nИнициативата на Китай \"Един пояс, един път\" е в помощ на изпълнението на плана за устойчиво развитие на туризма до 2030 година. България подкрепя това начинание, като пример за това е вторият международен семинар \"По Западния път на коприната\", на който страната ни беше домакин през месец юни тази година. Той се организира от Световната организация по туризъм (СОТ) и Министерството на туризма, с подкрепата на Европейската комисия. Това каза министърът на туризма Николина Ангелкова по време на панела \"Изграждане на партньорства - засилване на сътрудничеството в областта на туризма в рамките на инициативата \"Един пояс, един път\", който се провежда в рамките на 22-рата Генерална асамблея на Световната организация по туризъм.\r\nЦелта на инициативата е както да улеснява пътуванията, така и да създава дългосрочни механизми за обмен на информация. Тя насърчава изработването на съвместни маркетингови стратегии и укрепването на туристическото образование. Освен това работи и за определяне на съвместни стратегии за управление на риска.\r\n\"Ние вярваме, че инициативата \"Един пояс, един път\" може да води до ново измерение на сътрудничеството между България и Китай\", това коментира министър Ангелкова. Тя посочи, че чрез нея всички трудности и предизвикателства могат да се превърнат в реални възможности за развитие. Включването в туристически маршрути, като \"По Западният път на коприната\", дава възможност както за развитие на взаимоотношения между държавите, но и също така за инвестиции, каза още министърът. По думите й тези неща са важни за туризма, защото по този начин хората да натрупат още впечатления за дадена страна. Тя посочи още, че това позволява да се правят и различни рекламни кампании. \"Друго важно е, че включването на страни в даде маршрут, разширява и туристическите им пазара една спрямо друга\", допълни още министър Ангелкова.\r\nПо време на среща на високо равнище, в която участие взеха министри и делегати, беше приета и декларацията \"Инициатива Ченду - \"Един пояс, един път\" за сътрудничество в туризма. Дискусията в панела на министрите допринесе за представянето на документа. Целта на декларацията е да насърчи укрепването на сътрудничеството в областта на туризма между страните включени в инициативата. Предвижда се това да стане с обмен на информация, създаване на съвместни маркетингови стратегии за разработване и популяризиране на общия бранд \"Път на коприната\".\r\n", "date": "2017.09.13", "title": "Инициативата на Китай привлича нови туристи в България"}
{"url": "http://www.novinite.bg/articles/149952/7-kashti-i-desetki-dekari-sa-izpepeleni-v-Hisarya", "text": "Дежурен екип от пожарникари прекара нощта в Хисаря, след като голям пожар избухна във вилната зона на града. Огънят унищожи напълно седем вили, три селскостопански навеса и няколко превозни средства. Наложи се да бъдат евакуирани хора, включително трудноподвижен мъж, информира НОВА.Изпепелени изцяло са 10 дка лозе, 5 дка овошки и 130 дка площ със сухи треви и храсти. 7 екипа на пожарната се бориха със стихията. Като вероятна причина се посочва небрежност при боравене с огън. ", "date": "2017.09.13", "title": "7 къщи и десетки декари са изпепелени в Хисаря"}
{"url": "http://www.novinite.bg/articles/149933/Krasimir-Valchev-Mnogo-deca-zavarshili-uchilishte-ne-znayat-balgarski", "text": "„Много деца, завършили училище, не знаят български. Причината за това е, че не са обхванати от системата за предучилищното образование, детската градина също е тази, която трябва да ги научи първо на български и след това постоянното посещаване на училище ”, каза в предаването „Здравей, България” министърът на образованието Красимир Вълчев, информира НОВА.Министърът е на мнение, че правителството трябва да направи така, че да вкара децата в училище. „Не е задължително родителите да бъдат наказвани със затвор, ако децата им не ходят на училище”, каза Вълчев.„Все по-малък е дела на децата, които не посещават училище поради социални причини. Основната причина е културната – нежелание да се посещава училище”, заяви образователният министър.„Трябва да има и моров и тояга“, категоричен е Красимир Вълчев.Във връзка с черно-белите учебници, министърът каза, че такива винаги е имало, особено в по-горните класове и ще има. Той напомни, че учебниците се избират от учителите. Според него основният проблем е бил в репликата за по-притеснените ученици. Вълчев все пак поясни, че по-голяма част от учениците ксерокопират учебниците и имат черно – бели учебници и то с доста лошо качество.Красимир Вълчев сподели, че помни все още първия си учебен ден. Той е прекрачил за първи път прага на училището в град Гълъбово, а търпелива и мила е била класната му в първи клас. Министърът помни и първата си двойка. Тя е била по биология. ", "date": "2017.09.13", "title": "Красимир Вълчев: Много деца, завършили училище, не знаят български"}
{"url": "http://www.novinite.bg/articles/149946/Parlamentat-nyama-da-zasedava-na-parviya-ucheben-den-15-septemvri", "text": "Парламентът няма да заседава на първия учебен ден - 15 септември, петък, гласуваха депутатите. В началото на заседанието председателят на Народното събрание Димитър Главчев обяви, че такова е решението на председателския съвет, информира БНТ.НС ще отработи петъчния ден с извънредно заседание във вторник /19 септември/, на което ще се проведе парламентарният контрол и разискванията по питане на левицата към министъра на земеделието Румен Порожанов.ДПС предложи промените на първо четене в закона за местните данъци и такси с вносител Министерския съвет, които според проектопрограмата са за днешното заседание, да не бъдат обсъждани тази седмица като един от мотивите е, че Националното сдружение на общините няма категорично становище и е нужен дебат - мнозинството го отхвърли. Не беше прието и искането на БСП точката да бъде втора за утре.За четвъртък като първо в дневния ред е ново обсъждане на промените в Закона за опазване на околната среда, върху които президентът наложи вето с указ от 7 август.Парламентът започна работа с първо четене на изменения в Закона за храните по предложение на левицата въз основа на разпоредба от правилника на НС.", "date": "2017.09.13", "title": "Парламентът няма да заседава на първия учебен ден - 15 септември"}
{"url": "http://www.novinite.bg/articles/149956/Seriozni-debati-v-parlamenta-sled-ocenkata-na-specslujbite", "text": "Остри реакции в парламента предизвика Докладът за състоянието на националната сигурност за 2016 г., в който Русия се посочва като една от основните външнополитически заплахи. Документът беше приет от правителството, а днес се гледа на правна комисия, информира бТВ.Не знам за какво става дума и за какви заплахи, но явно, за да има такива изказвания, нещо ги притеснява. Това заяви днес пред медиите в парламента зам.-председателят на ПГ на ГЕРБ и председател на Групата за приятелство „България-Русия” в НС Красимир Велчев.„Не съм чул, нито сме коментирали едно такова изказване. Не знам доколко това е сериозно и истинско, каза той. Има комисии, където имат много повече информация- явно, че това е в комисията по вътрешна сигурност. Ако има точни факти, това би помогнало да се коригират определени изказвания или действия на управляващите”, посочи Велчев, цитиран от БГНЕС.Съпартиецът му Крум Зарков коментира в студиото на \"Тази сутрин\" по-рано днес, че не вярва, че именно Русия е най-голямата заплаха за сигурността на страната ни.На другия полюс беше Антон Тодоров от ГЕРБ: „Чудесен доклад, който най-накрая посочи един от големите проблеми на България – хибридната война. Мисля, че много от опитите за спекулации, че правителството не води последователна политика в тази посока, се изпаряват. Т. нар. кебапчийски котараци от старата десница трябва да знаят, че само с приказки не става. Става с реална политика, спиране на руските проекти в България и провеждане на политика в областта на националната сигурност, която работи и неутрализира опитите за дестабилизиране на България, а такива определено има“.Според него докладът няма да навреди на отношенията ни с Русия.Милен Михов от „Обединени патриоти” посочи, че „засиленото военно присъствие на Русия в Черноморския басейн и нарастването на военните сили на Руската федерация представляват несъмнено нещо тревожно спрямо българската национална сигурност”.„В доклада се казва ясно за засилените опити на Русия да формира сфери на влияние, включително и в България, чрез различни икономически, политически и културни средства. Тези факти обективно отразяват реалността и не можем да си затваряме очите пред тези заплахи. Не става въпрос за оценка на събитията през русофилство и русофобство, а за оценка на реални военни и икономически заплахи към националната сигурност“, посочи националистът, цитиран от „Фокус”.Според него Студената война се завръща в Европа.", "date": "2017.09.13", "title": "Сериозни дебати в парламента след оценката на спецслужбите"}
{"url": "http://www.novinite.bg/articles/149961/Komisiyata-po-vatreshna-sigurnost-i-obshtestven-red-shte-izslusha-Valentin-Radev", "text": "Комисията по вътрешна сигурност и обществен ред ще изслуша днес вътрешния министър Валентин Радев. Очаква се по време на изслушването да бъдат представени подробности около случая с отвличането на 25-годишния Адриан Златков, информира БНТ.\r\nСлед като Златков беше освободен срещу откуп, от полицията и прокуратурата не са коментирали официално разследването. До момента похитителите са неизвестни, не е намерен и автомобилът, използван от похитителите при освобождаването. По неофициална информация семейство Златкови са платили малко над половин милион лева за свободата на своя син.\r\n ", "date": "2017.09.13", "title": "Комисията по вътрешна сигурност и обществен ред ще изслуша Валентин Радев"}
{"url": "http://www.novinite.bg/articles/149985/Otkriha-vinoven-za-zamarsenata-s-uran-voda-vav-Velingrad", "text": "Районната прокуратура в Пазарджик стигна до виновен за завишеното количество уран във водата във Велинград. Според проверката има данни за извършено престъпление.Има служителка в общинското ВиК във Велинград, която отговаря за вземането на пробите и за чистотата на водата. Тя не е подала своевременно сигнал за това, че има замърсяване, обясни прокурор Недялка Попова, цитираната от „Фокус”, цитирано от бТВ.Текстът в Наказателния кодекс, по който ще се търси отговорност на служителката, ако Районната прокуратура във Велинград прецени, че има данни за престъпление, е 353а. В него е записано, че ако длъжностно лице, укрие информация за състоянието на околната среда и от това последват немаловажни вреди, се наказва с лишаване от свобода до 5 години и глоба от 100 до 1000 лева.Материалите са препратени по компетентност на Районна прокуратура – Велинград.", "date": "2017.09.13", "title": "Откриха виновен за замърсената с уран вода във Велинград"}
{"url": "http://www.novinite.bg/articles/149920/Shte-prerazgledat-Zakona-za-okolnata-sreda", "text": "Спорните промени в Закона за околната среда - отново в парламента. Депутатите ще гледат наново измененията, след като в началото на август президентът Румен Радев им наложи вето, съобгщава НОВА.Още с приемането на промените няколко партии, както и 27 неправителствени организации, поискаха държавният глава да спре Закона. Според тях промените ще отслабят съдебния контрол при изпълнението на мегапроектите, както и при преноса на газ и нефт, автомагистралите, ТЕЦ-овете и ядрената енергетика.Бизнесът обаче застана твърдо зад предложените изменения.  ", "date": "2017.09.13", "title": "Ще преразгледат Закона за околната среда"}
{"url": "http://www.novinite.bg/articles/149945/Poskapvane-na-cenite-na-hranite", "text": "Според данни на Държавната комисия по стокови борси и тържища за периода от 28 август до 1 септември има осезаемо поскъпване на хранителни продукти, предаде БНТ.\r\nВ края на лятото са поскъпнали зеленчуци, месо и млечни продукти. Това е новина, която безспорно засяга всички. Една от любимите летни храни несъмнено е тараторът, но в последната седмица на август продуктите, с които се приготвя, осезаемо са поскъпнали.\r\nКофичката кисело мляко е стигнала само за седмица до цена от 0,77 стотинки, което е увеличение над 1% /1.3%/. И с оранжерийните краставици положението не е по-добро. Техният килограм на едро струва средно 1.70 лв/кг, което означава, че цената им се е вдигнала с около 12%.\r\nЗа любителите на традиционните салати веднага сме направили справка и за цените на оранжерийните домати. В седмицата между 28 август и 1 септември цената им е скочила между 10 и 20% при цена 1.10 лв за килограм. Наблюдава се сериозно поскъпване и при още един от сезонните зеленчуци за разглеждания период. Тиквичките на едро са поскъпнали с над цели 23% при цена от 90 стотинки за килограм.\r\nТова е ситуацията с цените на част от сезонните зеленчуци, но за съжаление и при месото се наблюдават подобни тенденции. Друг основен хранителен продукт, който е поскъпнал в последната седмица на август, е пилешкото месо.\r\nПовишаването на цената е между 0.3 и 0.7%. Каймата мина 4.50 лв за килограм, а колбасите струват приблизително 4.40 лв.\r\nИнформацията е от седмичния бюлетин за цените на едро на основните хранителни стоки, плодове и зеленчуци от сайта на Държавната комисия по стоковите борси и тържища.\r\n", "date": "2017.09.13", "title": "Поскъпване на цените на храните"}
{"url": "http://www.novinite.bg/articles/149937/GERB-i-BSP-identificiraha-kato-problem-korupciyata", "text": "ГЕРБ и БСП идентифицираха като проблем корупцията по високите етажи и всеки предлага своето легитимно решение. Има детайли от двата законопроекта, по които може да се търси правилното сечение, но има и много въпроси, които са на „или-или” – дали ръководителят на новия антикорупционен орган ще се избира от президента, ще има ли разследващи функции, ще отнема ли незаконно придобито имущество. Това коментира депутатът от БСП Крум Зарков, информира бТВ.Той отхвърли обвиненията на управляващите, че левицата е преписала законопроекта на ГЕРБ. „Законопроектите се припокриват в частта, в която вадят специализираната агенция от ДАНС. Ние правим от нея основата и изграждаме около нея съответния орган. В законопроекта на ГЕРБ гръбнакът е комисията за конфискация на имущество”, посочи социалистът.", "date": "2017.09.13", "title": "ГЕРБ и БСП идентифицираха като проблем корупцията"}
{"url": "http://www.novinite.bg/articles/149979/Ot-kakvo-shte-zavisi-formiraneto-na-taksa-smet", "text": "Парламентът прие на първо четене предложените от Министерския съвет промени в закона за местните данъци и такси, информира ДАРИК. Предвижда се от 2019 година такса смет да зависи от три фактора по избор - според количеството изхвърлен боклук, според големината на имота и според хората, които живеят в него. От опозицията предупредиха, че това може да доведе до повишаване на данъците, но въпреки това предложенията минаха на първо четене. Идеята на управляващите включва данните за отчетените разходи и количества събран боклук за предходната година да бъдат публични.", "date": "2017.09.13", "title": "От какво ще зависи формирането на такса смет?"}
