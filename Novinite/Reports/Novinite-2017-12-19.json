{"url": "http://www.novinite.bg/articles/154524/GERB-davat-zaden-hod-za-moratoriuma-varhu-novi-lekarstva", "text": "ГЕРБ ще предложат отмяна на мораториума върху нови лекарства, стана ясно от тяхно съобщение до медиите. Председателят на парламентарната група на партията Цветан Цветанов съобщи, че на Председателски съвет на Народното събрание ще бъде поискано депутатите да отменят Параграф 6 от Закона за бюджета на НЗОК.От ГЕРБ ще подкрепят искането за отпадане на мораториума единствено при постигането на пълен политически консенсус от всички парламентарни групи и председателите им.Припомняме, че преди по-малко от седмица народните представители приеха окончателно, на второ четене, забраната върху новите лекарства и терапии да остане. Така на практика те отхврълиха ветото на президента Румен Радев.Само ден по-късно, министър-председателят Бойко Борисов заяви от Брюксел, че е готов да преразгледа мораториума за онези лекарства, които се използват в ЕС.В съобщението си до медиите днес Цветанов съобщава: „В днешния ден проведох серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства. По време на разговорите стана ясно, че министърът на здравеопазването вече е готов със всички заповеди за създаването на шест комисии, както и с Правилник за условията и реда за работата на комисиите за разпределение на скъпоструващите лекарства”. ", "date": "2017.12.19", "title": "ГЕРБ дават заден ход за мораториума върху нови лекарства"}
{"url": "http://www.novinite.bg/articles/154492/Kakvo-da-pravim-s-elektrouredite-pri-po-dalgo-otsastvie-ot-doma", "text": "Коледните и Новогодишните празници често стават причина да отсъстваме по-дълго от домовете си. Хората заминават при близки и роднини в града или провинцията, за да празнуват зимните празници заедно и сплотено. Какво обаче трябва да знаем, когато оставяме домовете си празни за по-дълъг период от време?Относно потреблението на електроенергия и режима на електроуредите през големите отпуски от дома от електроразпределителното дружество ЕВН съветват гражданите за факторите, които влияят на потреблението на електроенергия, дори и при отсъствие от дома.Когато занимаваме за по-дълго време на първо място трябва да изключим всички електроуреди, които не е необходимо да работят докато отсъстваме. Важно е да се знае, че уреди като хладилник или фризер, които не винаги е подходящо да се изключват, ще продължат да консумират електроенергия.Когато ще отсъстваме от дома за по-дълго време трябва да изключим от щепсела уреди като телевизор, аудио-уредба, монитор и подобни, защото и в режим на stand-by те ще продължат да консумират електроенергия.Хубаво е също така да се уверим дали външни хора нямат достъп до електрически контакти, които са част от електрическата инсталация на дома. В този и подобни случаи е хубаво преди да тръгнем от дома, да запишем показателите на електромера си и да сравним данните с тези, които ще видим след празниците.Ето и някои съвети за рационалното използване на електроенергията в дома:", "date": "2017.12.19", "title": "Какво да правим с електроуредите при по-дълго отсъствие от дома?"}
{"url": "http://www.novinite.bg/articles/154516/11-dni-e-Kolednata-vakanciya-za-uchenicite", "text": "11 дни е Коледната ваканция за учениците, съобщиха от Министерството на образованието и науката.Учениците от I до XII клас излизат във ваканция за Коледните и Новогодишните празници от 23 декември 2017 г. до 2 януари 2018 г. включително.Децата ще се върнат в класните стаи на 3 януари 2018 г. (сряда). Те ще учат по програмата за съответния ден и в посочената от училището смяна.Следващата ваканция ще бъде четири дни между края на първия и началото на втория учебен срок - от 3 до 6 февруари 2018 г. включително. Вторият срок започва на 7 февруари 2018 г. (сряда).", "date": "2017.12.19", "title": "11 дни е Коледната ваканция за учениците"}
{"url": "http://www.novinite.bg/articles/154497/Prostrelyaniyat-danachen-e-v-stabilno-sastoyani", "text": "Простреляният данъчен Иво Стаменов е в стабилно състояние, съобщава БНР.В Чирпан главният прокурор Сотир Цацаров информира, че изстрелът по Стаменов е бил един. Предполагаемото оръжие на престъплението е карабина.Разследва се версията, че служителят на Фискален контрол е нападнат заради професионалните си задължения.До тази сутрин Стаменов беше в тежко състояние и с реална опасност за живота. Снощи 43-годишният Стаменов е претърпял втора операция. Мъжът има поражения в десния бял дроб и на големите кръвоносни съдове в областта. Вчера на данъчния са прелети 16 сака кръв и още толкова плазма, но въпреки това той остана в хеморагичен шок.Припомняме, вчера сутринта към 8:40 часа в столицата данъчен служител беше прострелян в колата си. Инцидентът стана в района на ул. \"Дунав\" около Столична община и НАП. Иво Стаменов е бивш полицейски служител, а към момента е началник на отдел Фискален контрол. Коршумът, с който Стаменов е улучен, минал през предното стъкло на автомобила. Той беше причакан на малка уличка, където колата му се движела с ниска скорост. Стрелбата е станала в момент на движение на автомобила.", "date": "2017.12.19", "title": "Простреляният данъчен е в стабилно състояни"}
{"url": "http://www.novinite.bg/articles/154509/5-godishen-proekt-za-zashtita-na-pticite-zapochva-edno-ot-trite-ERP-ta", "text": "Проект за защита на живота и здравето на птиците и възможности за безопасно гнездене започнаха от ЧЕЗ Разпределение, съобщиха от електроразпределителното дружество.Целта на проекта е съхраняване на биологичното разнообразие и опазване на електроразпределителната мрежа от пожари.Инициативата ще се реализира в продължение на 5 години. Предвижда се инсталирането на 4000 предпазни и 3600 маркиращи съоръжения на рискови стълбове. Ще бъдат монтирани 900 платформи за повдигане на щъркелови гнезда.Партньори по проекта са Българско дружество за защита на птиците (БДЗП). Дейностите ще бъдат в 19 специално защитени зони по Директива на птиците на ЕС, част от мрежата Натура 2000. БДЗП ще определи важните за птиците места и местообитанията им, което ще гарантира целенасоченото и ползотворно извършване на предвидените  дейности.Проектът \"Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България\", LIFE16/NAT/BG/000612. Бюджетът на програмата е 2,65 млн. евро.От стъпването на електроразпределителната компания на българския пазар, дружеството е обезопасило 620 гнезда чрез монтиране на платформи, специално конструирани да предпазват птиците от токов удар, както и 520 стълба. До момента инвестициите на дружеството за защита на биологичното разнообразие, възлизат на над 100 хил. лв.", "date": "2017.12.19", "title": "5-годишен проект за защита на птиците започва едно от трите ЕРП-та"}
{"url": "http://www.novinite.bg/articles/154511/Izminalata-godina-dobra-ili-losha", "text": "42% от българите определят изминаващата година като „нито добра, нито лоша” за страната ни. Твърдящите, че годината е била по-скоро добра за страната ни са равен дял спрямо твърдящите, че годината е била по-скоро лоша за страната ни (24.8% : 24.2%). Годината е била лоша за България най-често според столичаните, според хората на възраст над 59 години, според бедните и нискообразованите българи. Това показват данните от изследването на Екзакта Рисърч Груп, проведено в периода 7-13 декември 2017 г. Годината е била добра за страната ни според хората на възраст до 40 години, според жителите на градовете-областни центрове и според заможните респонденти.   61% от българите имат по-скоро оптимистични очаквания за бъдещето на страната ни през Новата 2018 година. На 17% възлизат твърдите скептици, според които Новата година няма да е по-добра от отминаващата. В масовия случай тези хора мислят за 2018 като за година поне толкова лоша колкото 2017 г. или дори допускат възможността тя да бъде още по-лоша.   Една пета от българите са убедени, че отминаващата 2017 година е била добра както за тях лично, така и за България. Доста по-малко - 10% пък мислят, че 2017 е била лоша персонално за тях, но също така и за страната. Никак не е малък и делът на българите, очакващи Новата 2018 година да е по-добра от изминаващата година и за страната, и лично за тях - 59%.   По отношение на личната равносметка през годината, 46% от българите определят отминаващата година като „нито добра, нито лоша за тях в личен план”. Това твърдят по-често жени, хора на възраст над 40 години, бедни респонденти и жители на селата.   В същото време прави впечатление, че българите, за които в личен план отминаващата година е била добра са значително повече от онези, за които в личен план 2017 година е била лоша (37% : 15%). Тези данни показват, че не може да се говори за масов песимизъм, когато става дума за личната равносметка на повечето българи за отминаващата година.   2017 година се е оказала най-добра за младите българи на възраст до 40 години, за високообразованите и заможните хора, както и за жителите на градовете-областни центрове.   2017 година е била особено лоша година за хората на възраст над 60 години и за нискообразованите и бедни българи.   Личната равносметка е подвластна до голяма степен на финансовото самочувствие на хората. 70% от успелите да спестят пари през 2017 г. определят отминаващата година като добра за тях, докато едва 11% от похарчилите всичките си средства и взели още пари назаем са склонни да нарекат отминаващата 2017 година „добра година”.   Положителната равносметка за настоящата година е в основата на оптимизма на българите за следващата 2018 г.   72% от интервюираните очакват новата година в личен план да бъде по-добра за тях от отминаващата. Най-висок е оптимизмът на младите и високообразованите българи.   Очаквано оптимизмът за бъдещето в личен план е по-висок сред хората, които са успели да подобрят материалното си състояние през 2017 година, отколкото сред тези, които не са постигнали финансова стабилност.   57% от пълнолетните българи участвали в настоящото изследване на Екзакта заявяват, че през 2017 година са похарчили всички пари, които са изкарали през годината. Това по-често от останалите се твърди от хора на възраст между 30 и 40 години, както и от такива на възраст над 60 години. Две трети от българите, които определят стандарта си като близък до средния попадат в групата на изхарчилите всичко спечелено. Всеки пети участник в изследването не се е справил в рамките на приходите си, а е изхарчил и част от спестяванията си. Най-често това важи за хората на възраст над 60 години, за високообразованите респонденти и за жителите на столицата.   Българите, успели да спестят пари през изминаващата 2017 година възлизат на 14%. По-често в тази категория попадат мъже, млади хора под 30 години, високообразовани и заможни хора, както и жители на градовете-областни центрове.   10% от българите твърдят, че са изхарчили целия си паричен ресурс – и спечеленото през годината, и спестеното преди, и дори са взели пари назаем. По-често това се е случило на хора на възраст между 40 и 60 години, на нискообразовани и бедни българи, както и на живеещи в селата. Жените по-често от мъжете попадат в тази категория.   Във връзка с празничните дни, мнозинството от българите (89%) възнамеряват да празнуват Коледа по домовете си. 2% планират да отидат на ресторант, други 2% - да пътуват до родните си места. Едва 1% ще отидат в чужбина за Коледа. 1% ще отидат на ски в планината и също толкова -1% ще работят по Коледните празници.   По-висока мобилност на населението се очертава за новогодишните празници. Отново обаче най-висок е делът на българите, които планират да празнуват по домовете си – 74%. На ресторанти и по клубове ще празнуват 8%. 4% ще посрещнат Новата година в чужбина, 2% ще излязат на площадите в страната, а други 2% ще пътуват до родните си места. На Нова година ще работят 2%, а на ски ще отидат 1.3%.   За разлика от Коледа, която се възприема по-скоро като семеен празник и се празнува предимно в домашна атмосфера, новогодишните празници предлагат повече възможности и затова нерешилите до момента какво да изберат за новогодишната нощ не са малко – 7%.", "date": "2017.12.19", "title": "Изминалата година - добра или лоша"}
{"url": "http://www.novinite.bg/articles/154515/Koga-po-praznicite-v-Sofiya-nyama-da-ima-sinya-i-zelena-zona", "text": "В празничните дни около Коледа и Нова година, зоните за платено паркиране в столицата няма да работят, напомнят от Центъра за градска мобилност.На 23, 25, 26, 27 и 30.12.2017 г., както и на 01.01.2018 година \"синята\" и \"зелената зона\" няма да са активни.  ", "date": "2017.12.19", "title": "Кога по празниците в София няма да има \"синя\" и \"зелена зона\"?"}
{"url": "http://www.novinite.bg/articles/154517/Obshtina-Blagoevgrad-e-pred-falit-zaradi-kriza-s-bokluka", "text": "Регионалната инспекция по околната среда и водите в Благоевград е наредила да бъдат затворени депата за отпадъци на общините Благоевград, Симитли, Рила, Кочериново и Бобошево.Новото депо обаче, което трябва да обслужва петте общини, ще бъде готово най-рано през лятото на 2018 година, съобщи БНР.С оглед на изискванията на ЕК за депонирането на отпадъците затварянето на старите депа е окачван ход. Междувременно новото регионално депо, което трябваше да се изгради на територията на досегашното сметище край благоевградското село Бучино, не е готово. Това се дължи на обжалванията на процедурите в съда и забавянето на програмата, финансираща изграждането на новите регионални системи за третиране на отпадъците.Поради този проблем общините в Благоевградско, които са засегнали от този проблем, са подписали договор за извозването на отпадъците в  от началото на следващата година. Капацитетът на депото в Разлог обаче е 3 600 тона, което на практика прави договора трудно изпълним. По думите на някои кметове този договор е фиктивен - само община Симитли събира месечно над 120 тона отпадъци.Нерешен остава и проблемът за финансовия разход по транспортиране на отпадъците и таксите, които общините трябва да заплащат. Според кмета на Благоевград Атанас Камбитов този разход трябва да се поеме от държавата, защото в противен случаи общините ще фалират.", "date": "2017.12.19", "title": "Община Благоевград е пред фалит заради криза с боклука"}
{"url": "http://www.novinite.bg/articles/154475/Kola-gori-na-okolovrastnoto-v-Sofiya", "text": "Автомобил се е запали на Софийски околовръстен път от \"Казичене\" към магистрала \"Тракия\".В участъка движението е затруднено към момента. Трафикът се осъществява с пропусквателен режим.От Агенция \"Пътна инфраструктура\" призовават шофьорите да се движат с повишено внимание, като следват указанията на \"Пътна полиция\".", "date": "2017.12.19", "title": "Кола гори на околовръстното в София"}
{"url": "http://www.novinite.bg/articles/154504/Balgariya-do-Facebook-Kajete-ni-za-39-potrebitelya-speshno", "text": "За първата половина на 2017 г. българските власти са отправили до централата на най-голямата в света социална мрежа общо 14 искания за предоставяне на информация за общо 16 потребители на социалната мрежа. В единия от случаите е ставало дума за спешно искане за предоставяне на данни, което е било удовлетворено от социалната мрежа, а останалите са в рамките на съдебни разследвания. Компанията е предоставила данни за 53,69% от тях.Освен това Facebook е предприела стъпки за запазване на архивните документи във връзка с официални наказателни разследвания в рамите на 90 дни докато се получи официално юридическо искане от българските власти за още 7 искания, при които са замесени 23 акаунта, предава Investor.bg.Това става ясно от деветия пореден доклад по прозрачността на Facebook, който бе представен късно в понеделник. Той показва също, че правителствените искания за предоставяне на информация за потребителитеп нарастват с 21% в глобален мащаб в сравнение с втората половина на 2016 г. от 64 279 до 78 890 молби.Почти две трети от заявките за данни, които концернът получава от световните правителства, включват т. нар. \"заповед за мълчание\". Това означава, че те включват директиви за неразгласяване, които пречат на компанията да съобщи на потребителя за искането.От предния доклад стана ясно, че за втората половина на 2016 г. социалната мрежа е получила от властите в страната ни 14 искания за 20 потребители, като в две от исканията е ставало дума за спешни казуси. Удовлетворени са били 64,29% от исканията. Запазени са били данни по 5 други искания за общо 9 потребители.Като част от официалните разследвания държавните служители понякога изискват данни за хора, които използват Facebook. По-голямата част от тези искания се отнасят до наказателни дела, като грабежи или отвличания. В много от тези случаи правителствата искат основна информация за акаунта, като име и продължителност на ползване на услугата. Исканията също могат да изискват регистрации на IP адреси или съдържание на профила.Facebook Inc съобщи още, че e премахнала почти 3 млн. публикации, включително видеоклипове, реклами и други форми на съдържание, от услугите си през първата половина на 2017 г. след оплаквания за фалшифициране и нарушаване на авторски права и търговски марки.Данните от световен мащаб за премахването на интелектуална собственост представляват нови разкривания за Facebook като част от шестмесечния ѝ \"Доклад за прозрачността\", казва Крис Сондерби, заместник-главен юрист в компанията.\"Ние вярваме, че споделянето на информация за (интелектуалната собственост), която получаваме от притежателите на права, е важна стъпка към по-открит и ясен начин за защита на хората и бизнеса, които използват нашите услуги\", пише тя.За споровете за интелектуалната собственост Facebook предлага инструменти за мониторинг, които предупреждават притежателите на права за подозрителни копия на техните видеоклипове и песни във Facebook и използването на тяхната марка. Притежателите на права могат да изпращат заявки за сваляне на данни за неоторизирани употреби на екип от анализатори на съдържание във Facebook", "date": "2017.12.19", "title": "България до Facebook: Кажете ни за 39 потребителя, спешно!"}
{"url": "http://www.novinite.bg/articles/154453/Glavniyat-pregovaryasht-za-Brexit-na-vizita-u-nas", "text": "Темата за Brexit отново излиза на дневен ред у нас. Министър-председателят Бойко Борисов ще се срещне с главния преговарящ за излизането на Великобритания от ЕС - Мишел Барние, който пристига на работно посещение у нас, предаде Нова.Преди дни премиерът се видя на четири очи с британския си колега Тереза Мей и изрази надежда Обединеното кралство да остане стратегически партньор на Съюза по ключови въпроси като сигурността и борбата с тероризма.Работното посещение Барние  у нас включва и срещи с министрите от кабинета. ", "date": "2017.12.19", "title": "Главният преговарящ за Brexit на визита у нас"}
{"url": "http://www.novinite.bg/articles/154463/Severna-Koreya-e-pryako-otgovorna-za-kiberatakata-s-WannaCry", "text": "Северна Корея е \"пряко отговорна\" за кибератаката с така наречения вирус WannaCry (\"Уона край\"), засегнала болници, банки и компании по целия свят. Това заяви високопоставен представител на Белия дом, цитиран от Ройтерс. \"Атаката беше масирана и струваше милиарди, а Северна Корея е пряко отговорна\", написа в авторски материал във вестник \"Уолстрийт джърнъл\" Том Босърт, съветникът в Белия дом по въпросите на вътрешната сигурност. Босърт посочва още, че ще бъде потърсена отговорност на всеки, който е навредил на САЩ. Той обаче не спомена конкретни действия, които Вашингтон би могло да предприеме срещу Пхенян, заявявайки единствено, че американската страна ще продължи да следва \"стратегията на оказване на максимален натиск\". Босърт посочва, че заключението на американското правителство за отговорността за кибератаката с \"Уона край\" се опира на доказателства и е потвърдено от други правителства и частни компании, включително Обединеното кралство и \"Майкрософт\", предаде Асошиейтед прес.", "date": "2017.12.19", "title": "Северна Корея е \"пряко отговорна\" за кибератаката с WannaCry"}
{"url": "http://www.novinite.bg/articles/154495/Hakeri-faliraha-borsa-za-bitkojni", "text": "Борса в Южна Корея, търгуваща с биткойни и други виртуални валути, обяви, че е фалирала във вторник, след като била хакната за втори път тази година. Това показва риска за все по-набиращите популярност криптовалути. Борсата Youbit заяви, че е загубил 17% от активите си в резултат на хакерската атака. Това стана, след като преди приблизително осем месеца почти 4000 биткойни – оценявани тогава на 5,5 милиарда вона (5 милиона долара) и близо 40 процента от общите активи на борсата - бяха откраднати при кибератака, за която беше обвинена Северна Корея. \"Ние ще прекратим всички сделки, ще прекратим всички депозити или тегления и ще предприемем стъпки за фалит\", се казва в изявление, в което не се приписва на някого вината за последната атака. Активите на всички клиенти в биткойни ще спаднат с 25%, но от борсата изразяват намерението да направят всичко възможно, за да \"сведе до минимум\" загубите, като използва застраховки и продаде това, което е останало от фирмата, предаде БГНЕС. Борсата - основана през 2013 г. - посредничи при сделки с множество виртуални валути, включително биткоин и етереум. Това е първият фалит на южнокорейска борса за криптовалута. Инвестирането във виртуални валути стана изключително популярно в Южна Корея, чиито сделки представляват около 20% от глобалните сделки с биткойни. Около един милион южнокорейци, много от тях дребни инвеститори, притежават биткойни. Търсенето е толкова високо, че цените за тази виртуална валута са с около 20% по-високи от тези в САЩ, най-големият пазар.", "date": "2017.12.19", "title": "Хакери фалираха борса за биткойни"}
{"url": "http://www.novinite.bg/articles/154505/BSP-iska-speshna-aktualizaciya-na-byudjeta-za-zdrave-dogodina", "text": "БСП иска спешна актуализация на бюджета за здраве догодина. Целта е да отпадне мораториума за новите лекарства и терапии. Предложението на Левицата ще бъде внесено до часове. А решението за него е взето след разговор на червения председател Корнелия Нинова с премиера Бойко Борисов. На него министър-председателят обещал да помисли дали да се направи спешната ревизия. Последвал разговор и с Цветан Цветанов. По думите на Нинова от ГЕРБ изглеждали склонни да се съгласят.Окончателното решение ще вземе парламентарната група на управляващите, обещал Цветанов. Ако се стигне до актуализация на бюджета, това ще означава извънредни парламентарни заседания и вероятно прекъсване на коледната ваканция на депутатите.Едногодишният мораториум предизвика протести както сред опозицията, така и в пациентските среди. След въвеждането му от здравното министерство обещаха да създадат комисия, която да търси алтернативни решения за пациентите, които не могат да бъдат излекувани с разрешените у над лекарства. Според БСП и самите пациенти обаче това ще бъде фатално протакане и недопустимо заобикаляне на закона.  ", "date": "2017.12.19", "title": "БСП иска спешна актуализация на бюджета за здраве догодина"}
{"url": "http://www.novinite.bg/articles/154487/Kade-i-koga-nyama-da-ima-voda-v-Sofiya-na-20-dekemvri", "text": "На 20 декември 2017 г. (сряда), във връзка с изпълнение на инвестиционен проект за реконструкция на уличен водопровод на ул. „Йосиф Соколски“ кв. „Васил Левски“, се налага спиране на водоподаването от 10:00  до 22:00 часа на клиентите на „Софийска вода”, живеещи в района на: ул. „Летоструй“, ул. „Стоян Попов“, ул. „Рилска обител“, бул. „Ботевградско шосе“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ ъгъла с ул. „Дряновски манастир“. След възстановяване на водоснабдяването е възможно временно повишаване  мътността на водата. На 20 декември 2017 г. (сряда), във връзка с изпълнение на инвестиционен проект за реконструкция на уличен водопровод на ул. „Мимоза“ кв. „Курило“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Мимоза“ ул. „Циклама“ от ул. „Мимоза“ до ул. „Кестен“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мимоза“ ъгъла с ул. „Искърско дефиле“. След възстановяване на водоснабдяването е възможно временно повишаване  мътността на водата.   След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. На 20 декември 2017 г. (сряда), във връзка с извършване на строително-монтажни работи на ул. „Григорий Горбатенко“,жк. „Младост“ I се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бл. 156, бл. 168, УПИ VII(5969), кв. 3Е, на ул. „Григорий Горбатенко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 156. На 20 декември 2017 г. (сряда), във връзка с подмяна на сградно водопроводно отклонение на ул. „Сава Михайлов“, жк. „Илинден“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Сава Михайлов“ от ул. „Тодор Икономов“ до ул. „Иван Хаджиенев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ ъгъла с ул. „Тодор Икономов“ . Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.12.19", "title": "Къде и кога няма да има вода в София на 20 декември?"}
{"url": "http://www.novinite.bg/articles/154472/Zashto-yadem-banica-s-kasmeti", "text": "В миналото баницата е присъствала на българската трапеза почти на всеки празник. В наши дни баницата е сред любимите ястия на малки и големи. По традиция на коледната трапеза заедно с постните ястия на масата нареждаме и любимата баница с късмети. Но замисляли ли сте се някога защо ядем баницата с късмети? Ето и отговорът от най-голямата международна компания за доставка на храна foodpanda. В традиционното българско ястие се поставят толкова хартиени късметчета, колкото е и броят на хората на трапезата. Във всяко парче баница трябва да има различен късмет. Легендата разказва, че късметът, който е в парчето, което сме избрали ще бъде нашият късмет през новата година. Най-често срещаните късмети са здраве, късмет, любов и пари. За по-разчупена атмосфера на празника съществуват и различни вариации като нова къща например, нова кола, нова работа и т.н. Задължителен късмет в баницата е и желязната пара, на стойност един или два лева, която се слага само в едно от парчетата. Смята се, че този, който избере това парче ще бъде най-богат през следващата година.", "date": "2017.12.19", "title": "Защо ядем баница с късмети?"}
{"url": "http://www.novinite.bg/articles/154464/Oshte-ima-opasnost-za-jivota-na-prostrelyaniya-danachen-shef", "text": "Все още има опасност за живота на простреляния в София данъчен шеф, става ясно от съобщение на ВМА. 43-годишният мъж е в тежко състояние. Вчера вечерта му е направена втора операция, множество преливания на кръв и плазма, както и тежка медикаментозна поддръжка на жизнените функции.  43-годишният Иво Стаменов бе прострелян вчера сутринта, докато се движел с колата си по столичната улица \"Дунав\". Стрелецът още не е заловен, мотивите са неясни.От полицията обясниха, че се работи по всички възможни версии за стрелбата. Вчера шефът на СДВР Ивайло Иванов бе категоричен, че не се отхвърля нито една версия и се работи по всички, включително стрелбата да е продиктувана от лични мотиви, както и тази тя да е свързана с работата на пострадалия.", "date": "2017.12.19", "title": "Още има опасност за живота на простреляния данъчен шеф"}
{"url": "http://www.novinite.bg/articles/154494/Enrike-Iglesias-i-Anna-Kurnikova-stanaha-roditeli", "text": "Бившата тенисистка Анна Курникова стана майка за първи път. 36-годишната рускиня роди близнаци от поп звездата Енрике Иглесиас в Маями, съобщават световните медии. До последно звездната двойка кри новината, че ще стават родители. Близначетата са момче и момиче, които са се родили в добро здраве и ще носят имената Никълъс и Луси. Те са се появили на бял свят на 18 декември, пише Нова.Курникова и Иглесиас са заедно близо 17 години, като връзката им мина през редица раздели и събирания, но в крайна сметка двамата се врекоха един на друг в любов по най-прекрасния начин. Двойката няма брак и не планира да има такъв. Никълъс и Луси са първи деца и за певеца, и за бившата тенисистка. Очаква се те да продължат да живеят в Маями и занапред.  ", "date": "2017.12.19", "title": "Енрике Иглесиас и Анна Курникова станаха родители"}
{"url": "http://www.novinite.bg/articles/154456/Arestuvat-li-se-masovo-u-nas-konsumatori-a-ne-dilari-na-marihuana", "text": "Едва 18% от всички дела, водени за наркотици, всъщност са за разпространение на дрога, според проучване.Провал ли е борбата с наркотиците в България - разговор по темата гледайте във видеото. ", "date": "2017.12.19", "title": "Арестуват ли се масово у нас консуматори, а не дилъри на марихуана?"}
{"url": "http://www.novinite.bg/articles/154474/15-tejki-katastrofi-v-stranata-za-izminaloto-denonoshtie", "text": "За изминалото денонощие в страната са възникнали 15 тежки пътнотранспортни произшествия. Един човек е загинал, а 16 души са били ранени. Към момента с опасност за живота в болнични заведения са 4 души.Само в София през изминалото денонощие са станали 113 леки и 4 тежки катастрофи. Един човек е загинал, а трима са били ранени в столицата.Според данните на МВР за пътните инциденти през изминалото денонощие в страната и състоянието на пътната обстановка от началото на месец декември до сега у нас са възникнали 311 тежки катастрофи, при които са загинали 28 души, а 390 са били ранени. 11 души остават с опасност за живота.От началото на годината черната статистика на МВР сочи, че в страната са възникнали 6 636 тежки пътнотранспортни произшествия. Загиналите на пътя от началото на 2017 година до сега са 645 души. При катастрофите тази година са пострадали 8 348 души.Относно състоянието на пътищата в страната по-рано днес директорът на Агенция \"Пътна инфраструктура\" инж. Михаил Рашков заяви, че всички пътища у нас са проходими при зимни условия. 700 машини и 1 200 души са почиствали пътните настилки в страната в районите със снеговалеж през изминалата нощ.През нощта снеговалежът е бил най-силен в Родопите. Поради това е ограничено движението на тежкотоварни автомобили над 12 тона по път II-37 Батак - Доспат, път III-842 Белово - Юндола, по път II-35 Троян - Кърнаре, в прохода \"Петрохан\", както и в \"Превала\" и \"Шипка\". Ограничено е движението и за МПС над 10 тона в проходите \"Вратник\" и \"Твърдишки\". В \"Дюлински\" и \"Пампорово\" е забранено движението на моторни превозни средства над 3.5 тона.Без ограничения е преминаването през \"Айтоски\", \"Котленски\", \"Обзорски\", \"Печинско\", \"Предел\", \"Републиката\", \"Ришки\" и \"Рожен\".Агенция \"Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\".", "date": "2017.12.19", "title": "15 тежки катастрофи в страната за изминалото денонощие"}
{"url": "http://www.novinite.bg/articles/154484/Shofor-pomete-momche-i-bashta-mu-na-zebra", "text": "Шофьор блъсна 12-годишно момче и баща му на пешеходна пътека в Казанлък. Инцидентът се е случил в понеделник следобед. Детето и 46-годишният му баща са били откарани в болница. Мъжът е получил фрактура на лявата ръка и фрактура на носа. Настанен е за лечение в болницата в Казанлък, без опасност за живота. Синът му не е получил наранявания и е бил пуснат у дома. Шофьорът на колата и двамата пешеходци са били тествани за алкохол. Пробите им са били отрицателни. Образувано е досъдебно производство. ", "date": "2017.12.19", "title": "Шофьор помете момче и баща му на \"зебра\""}
{"url": "http://www.novinite.bg/articles/154476/Zadarjaha-voennoslujesht-pri-razbita-prestapna-grupa-za-targoviya-s-akcizni-stoki", "text": "Задържана е организирана престъпна група, занимаваща се с търговия и държане на акцизни стоки без бандерол, съобщиха от прокуратурата. Това е станало при съвместна операция на Военно – окръжна прокуратура – гр. София, ГДБОП – МВР и Военна полиция, проведена едновременно в различни населени места в Пловдивска, Софийска, Кюстендилска и Благоевградска области. При операцията, проведена на 13 и 14 декември, бяха задържани ръководителят и останалите четирима членове на групата, измежду които има военнослужещ.Задържаните бяха привлечени като обвиняеми за престъпления по чл. 321, ал. 3 и чл. 234, ал. 2 вр. ал. 1 от НК.Военни прокурори и следователи, военни разследващи полицаи, агенти на ГДБОП и ГД „Митници“ претърсваха часове наред апартаменти, складове, канцеларии, избени помещения, къщи, вили, дворни места и автомобили, ползвани от групата за престъпната им дейност, продължила от месец април 2016г. до задържането на групата.В резултат на съвместната операция бяха намерени и иззети около 3 тона спирт и алкохолни напитки без бандерол, 10 000 къса цигари /50 стека/ с чужди бандероли, над 20 килограма нарязан тютюн, вещество отговарящо на полевия тест на наркотик, оръжие и документи, които групата е водила по време на незаконната си търговия. По предварителни изчисления, дължимия за иззетите стоки акциз възлиза на над 45 000 лева.По искане на прокурора, вчера, Софийския военен съд постанови най- тежката мярка за неотклонение – „Задържане под стража“ на ръководителя и трима от участниците. На четвъртия участник военния съд определи марка за неотклонение парична гаранция в размер на 3 000 лева. Разследването продължава.", "date": "2017.12.19", "title": "Задържаха военнослужещ при разбита престъпна група за търговия с акцизни стоки"}
{"url": "http://www.novinite.bg/articles/154481/Naragaha-maj-v-stolichniya-kvartal-Lyulin", "text": "Мъж е бил наръган от неизвестен извършител в столичния квартал \"Люлин\".От пресцентъра на МВР съобщиха за news.bg, че сигналът за инцидента е бил подаден на телефон 112 вчера, 18 декември, минути след 21 часа. Тогава е станал и самият инцидент.Мъжът е бил прободен с нож в областта на гърдите. Пострадалият е на 47-годишна възраст. Той е бил транспортиран до болнично заведение, където е установено, че вследствие на нападението мъжът има фрактура на едно ребро. Ударът с ножа не е проникнал в гръдната кухина на пострадалия. Мъжът е настанен за лечение в болница.Полицаите започнали действия по установяването на извършителя. По случая е задържан 34-годишен мъж. Образувано е и досъдебно производство.Работата по случая продължава. Към момента няма информация за обстоятелствата, довели до нападението.", "date": "2017.12.19", "title": "Наръгаха мъж в столичния квартал \"Люлин\""}
{"url": "http://www.novinite.bg/articles/154520/Cacarov-Ubijstvoto-na-7-godishnata-Damla-e-delo-na-tesen-krag-ot-hora", "text": "Екип от криминалисти от София ще се включи в разследването на убийството на 7-годишната Дамла в Момчилград. Това съобщи главният прокурор Сотир Цацаров.Предстои провеждането на няколко експертизи и следствен експеримент с участието на майката на убитото момиче. Към момента има няколко заподозрени, но все още не е повдигнато обвинение. Единственият задържан е майката на Дамла, но тя е обвинена за оставяне на дете без надзор.Главният прокурор призова жителите на Момчилград за търпение и съобщи, че убийството не е дело на престъпник - психопат, а на тесен кръг от хора, като със всеки час този кръг се стеснява все повече.Цацаров пристигна в Кърджали за да се запознае лично с хода на разследването около убийството на малкото момиче. Според него досега е ясно, че то е убито чрез задушаване в ранните часове на неделя.", "date": "2017.12.19", "title": "Цацаров: Убийството на 7-годишната Дамла е дело на тесен кръг от хора"}
{"url": "http://www.novinite.bg/articles/154490/Puskat-advokata-dilar-sreshtu-10-hil-lv-garanciya", "text": "Апелативният съд във Варна отмени постоянния ареста спрямо адвоката Йордан Роев, който беше хванат в опит да вкара наркотици в затвор в областния град.Спрямо адвоката беше определена мярка за неотклонение \"парична гаранция\" в размер на 10 000 лв. . Адвокатът ще напусне ареста, ако в следващите 7 дни посочената гаранция бъде внесена.Припомняме, адвокатът беше задържан на 4 декември. Три дни по-рано той беше хванат с притежание на наркотици на влизане в затворническото общежитие в село Разделна. При претърсването на защитника охраната на затвора откри 2 прозрачни плика с кафяво прахообразно вещество - хероин с нетно тегло 4.37 грама и бяло прахообразно вещество - производно на амфетамина, с нетно тегло 5.03 грама. Мъжът беше бил привлечен като обвиняем за притежание на хероин и амфетамин с цел разпространение сред задържаните в затворническото общежитие. Престъплението е тежко по смисъла на закона и се наказва с \"лишаване от свобода\" от 2 до 8 години и \"глоба\" от 5 000 до 20 000 лв.Днес въззивната съдебна институция - Апелативният съд във Варна, сподели само един от изводите на Окръжния съд, а именно, че Йордан Роев е автор на престъпното деяние, за което е привлечен като обвиняем и за това има достатъчно събрани доказателства, но не съществува опасност защитникът да извърши престъпление или да се укрие от наказателно преследване. Нещо повече - била е назначена Съдебно-медицинска експертиза, чието заключение е категорично, че заболяването, от което страда адвокатът, е несъвместимо с условията в ареста. По-лека мярка за неотклонение за Роев поиска и прокуратурата.Апелативният съд във Варна намира, че най-адекватна и законосъобразна в настоящия момент мярка е \"парична гаранция\" в размер на 10 000 лева. Определен е 7-дневен срок за внасянето ѝ. Едва тогава адвокатът може да напусне ареста.Определението на Варненския апелативен съд е окончателно.", "date": "2017.12.19", "title": "Пускат адвоката дилър срещу 10 хил. лв. гаранция"}
{"url": "http://www.novinite.bg/articles/154451/Obsajdat-skoka-na-policejskite-zaplati", "text": "С колко ще се увеличат заплатите в МВР? Това ще решат ръководството на ведомството и представители на синдикалните организации, които във вторник сядат на масата за преговори, за да подпишат колективен трудов договор, предаде Нова.Целта е да се разясни заплатите на кои полицаи ще скочат от 1 януари 2018 г. и с колко процента.По- късно през деня предстои и извънредно заседание на Съвета за социално партньорство.   ", "date": "2017.12.19", "title": "Обсъждат скока на полицейските заплати"}
{"url": "http://www.novinite.bg/articles/154452/Pet-stolichni-kvartala-na-bunt-sreshtu-mrasniya-vazduh", "text": "Пет столични квартала се вдигат на бунт срещу мръсния въздух. Протестът е насрочен за вторник вечер, като на улицата ще излязат жителите на местата с най-критично замърсяване в града, предаде Нова.Определени са три основни района за протеста.  Недоволство ще има в „Красна поляна”, „Овча купел” и „Западен парк”. Жители на „Оборище” и „Младост\" също са готови на подкрепят недоволството.Според данните на организаторите замърсяването с прахови частици в  тези квартали редовно надвишава допустимите норми. ", "date": "2017.12.19", "title": "Пет столични квартала на бунт срещу мръсния въздух"}
{"url": "http://www.novinite.bg/articles/154460/Poreden-opit-za-start-na-deloto-za-atentata-v-Sarafovo", "text": "Съдът ще направи отново опит да стартира делото за атентата в Сарафово. На 15 ноември отново не беше даден ход на процеса заради неявяването на адвоката на семейството на загиналия български шофьор Мустафа Кьосов, предае БНТ.През юли 2012 г. на летище Бургас терорист самоубиец взриви автобус с израелски туристи. Загинаха шестима души, ранени бяха други 37. Подсъдими са австралиецът Мелиад Фарах и канадският гражданин Хасан ел Хадж Хасан, които според обвинението са помагали на загиналия атентатор.Двамата обаче не бяха екстрадирани у нас и то срещу тях се гледа задочно.Потрадалите искат обезщетение в общ размер от близо 220 млн. лева.", "date": "2017.12.19", "title": "Пореден опит за старт на делото за атентата в Сарафово"}
{"url": "http://www.novinite.bg/articles/154479/Protest-v-Momchilgrad", "text": "Жители на Момчилград излязоха на протест пред полицейското управление в града заради .Гражданите настояват полицията да даде повече гласност по въпроса, а не да държи всички в неведение, съобщи \"\".Пред полицията в града са се сърбали около 50 души. Сред тях са и близки и роднини на детето, включително и такива, пристигнали от чужбина след трагедията.", "date": "2017.12.19", "title": "Протест в Момчилград"}
{"url": "http://www.novinite.bg/articles/154499/Specakciya-v-Pavlikeni-za-mente-alkohol-cigari", "text": "Oколо 5 часа сутринта полиция и жандармерия завардиха входа и изхода на Павликени и околните села.\"Специализираната операция е във връзка с направения анализ за оперативната обстановка, извършени са проверки по закона за гражданската регистрация, по отношение на обявени за издирване лица, както и по линия на акцизни стоки\", каза новият началник на полицията в града гл. инсп. Мариян Лонгинов, цитиран от \"24 часа\".Акцията е под ръководството на \"Охранителна полиция\", а в нея участват и 15 служители от жандармерията в Плевен, както и служители на звеното Специални полицейски сили и на управлението в Павликени.Има образувани четири бързи производства на трима шофьори – за алкохол, за неизпълнение на полицейско разпореждане и опит за бягство, за управление на автомобил с временно отнета книжка.Иззети са и 2 кг нелегален тютюн без акцизен бандерол.Съставени са няколко акта за лични документи, уточни гл. инспектор Лонгинов.", "date": "2017.12.19", "title": "Спецакция в Павликени за менте алкохол, цигари"}
{"url": "http://www.novinite.bg/articles/154489/Policaite-ne-se-otkazvat-ot-protestite", "text": "Протестите на полицаите остават. Това обяви Валентин Попов от Синдикалната организация на служителите, работещи в МВР (СФСМВР).Протест ще се състои в присъствие на полицаите около КППТ-тата. Служителите на МВР ще са преди зоната за контрол и няма да се пречи на трафика, обясни Попов. Няма и да се затруднява работата на граничарите.Полицаите продължават да настояват за увеличение на заплатите със задна дата, спешен ремонт на Закона за МВР и изготвянето на нов.На заканата за продължаване на протестите министър Валентин Радев остава равнодушен: Имат право протестират, заяви той и допълни, че след като има протест, значи имало проблем.Самият той се опитва да намери решение, но \"такива са възможностите на държавата\".Валентин Радев посочи, че МВР е най-големият работодател. Моите надежди са много скромни, посочи МВР шефът и допълни, че иска протестите да спрат до професионалния празник на ведомството.", "date": "2017.12.19", "title": "Полицаите не се отказват от протестите"}
{"url": "http://www.novinite.bg/articles/154510/Sadat-dade-hod-na-procesa-za-atentata-v-Sarafovo", "text": "Повече от година след първото заседание - Специализираният съд успя да даде ход на процеса за атентата в Сарафово. На 18 юли 2012-та атентатор-самоубиец се взриви до автобус с туристи на бургаското летище. Загинаха 5-ма израелски граждани и българският шофьор на автобуса, близо 40 бяха ранени.Подсъдими по делото задочно - като съучастници и помагачи на физическия извършител, са Мелиад Фарах и Хасан ел-Хадж Хасан - двамата от ливански произход. Както изисква новият Наказателно-процесуален кодекс - първото заседание беше разпоредително. На него съдът прецени, че не са допуснати процесуални нарушения и няма причини за прекратяване или спиране на делото.То ще се гледа открито и по общия ред.Процесът дълго беше блокиран - заради проблеми с призоваването на пострадалите и роднините на загиналите от Израел. Предстои да стане ясно дали някои от тях ще дойдат лично, за да дадат показания пред съда или ще се търсят варианти за разпит по видеоконферентна връзка или чрез делегация.", "date": "2017.12.19", "title": "Съдът даде ход на процеса за атентата в Сарафово"}
{"url": "http://www.novinite.bg/articles/154523/Bonusi-za-policaite-no-protestite-ostavat", "text": "Предколедно – МВР и синдикатите си стиснаха ръцете, но не по всички точки на преговорите. Вече е ясно, че всички служители на МВР ще получат по 480 лева бонус за празниците.Протестите на служителите остават, искането им за 15% увеличение на заплатите със задна дата – също остава. Протест ще има още този петък - на гранични пунктове в цялата страна.  Преговорите между синдикатите и ръководството на МВР обаче продължават, а и след днешните разговори и двете страни твърдят, че доволни от малките крачки, които са направили към  разбирателство.  ", "date": "2017.12.19", "title": "Бонуси за полицаите, но протестите остават"}
{"url": "http://www.novinite.bg/articles/154506/Socialnite-mreji-Tramp-otnovo-pie-voda-kato-malko-dete", "text": "Доналд Тръмп е способен да разбуни духовете в социалните мрежи само с няколко глътки вода. Президентът на САЩ направи изявление за политиката на страната му по отношение на Израел.Докато говореше за новата си стратегия за национална сигурност, Тръмп хвана с две ръце стъклена чаша вода и отпи няколко глътки. Кадри от пресконференцията бяха разпространени със светлинна скорост в социалните мрежи, а хиляди хора се надпреварваха да поставят диагноза на американския президент.Някои изразиха опасения, че Тръмп страда от деменция, която води до нестабилност в ръцете. Други просто коментираха, че той пие вода като малко дете, което все още не е развило двигателните си умения.Само преди месец две глътки вода на Тръмп отново провокираха дискусии. Той даде изявление, в което обобщи резултатите от обиколката си в Азия. Тогава той отпи от бутилка отново по същия начин, но тогава бе критикувано поведението му пред камера.", "date": "2017.12.19", "title": "Социалните мрежи: Тръмп отново пие вода като малко дете"}
{"url": "http://www.novinite.bg/articles/154454/SASht-nalojiha-veto-varhu-proektorezolyuciya-na-OON-za-Jerusalim", "text": "САЩ наложиха вето върху проекторезолюция на Съвета за сигурност на ООН срещу признаването на Йерусалим за столица на Израел. Останалите 14 членове на Съвета подкрепиха подготвения от Египет текст, предаде Нова.В него не се споменават конкретно САЩ, но се изразява дълбоко съжаление от решенията напоследък, които засягат статута на града.Президентът Доналд Тръмп скъса с американската политика от десетилетия, като призна Йерусалим за столица на Израел и така разгневи палестинците и арабския свят. ", "date": "2017.12.19", "title": "САЩ наложиха вето върху проекторезолюция на ООН за Йерусалим"}
{"url": "http://www.novinite.bg/articles/154513/314-hil-uchenici-uchastvat-v-izvanklasni-dejnosti", "text": "През настоящата учебна година над 314 000 ученици от първи до дванадесети клас са били ангажирали с допълнителните занимания по най-големия проект на Министерството на образованието и науката (МОН) \"Твоят час\".В проекта \"Твоят час\" участват 2 189 училища.Повече от 242 000 ученици са избрали да участват в извънкласни дейности за занимания спрямо своите интереси. Около 100 000 са учениците, които са посещавали групите за преодоляване на затруднения, които са възникнали в хода на учебния процес.Най-желаните занимания от учениците са в областите \"изкуства и култура\", \"спорт\", \"наука, техника и технологии\", \"техника и технологии\", \"програмиране, дигитални умения, креативност и иновативно мислене\" и \"гражданско образование\".Извънкласните дейности се провеждат от 24 178 ръководители. Планираните часове за работа на групите за обучителни затруднения за учебната година са над 918 000 часа, а тези за занимания по интереси - повече от 1 милион часа.Проектът \"Твоят час\" е сред най-популярните проекти у нас. В електронната платформа, разработена за проекта, има близо 300 000 уникални регистрации, разгледани са над 40 милиона различни страници при 2.5 милиона влизания.Проектът \"Твоят час\" е финансиран от Оперативна програма \"Наука и образование за интелигентен растеж\" 2014-2020 г., съфинансирана от Европейския фонд за регионално развитие и Европейския социален фонд.", "date": "2017.12.19", "title": "314 хил. ученици участват в извънкласни дейности"}
{"url": "http://www.novinite.bg/articles/154458/Tramp-Rusiya-i-Kitaj-sa-sapernici-na-SASht", "text": "Русия и Китай са съпернически сили, които се стремят да оспорят американските ценности. Това заяви Доналд Тръмп при представянето на стратегията за национална сигурност, предаде Нова.Американският президент подчерта, че САЩ се намират в нова ера на съревнование. Сред предизвикателствата, пред които е изправена страната му, Тръмп посочи проблемни режими, терористични групировки и транснационални престъпни организации. Все пак той подчерта, че САЩ ще работят заедно с Русия и Китай, когато това служи на американските интереси. ", "date": "2017.12.19", "title": "Тръмп: Русия и Китай са съперници на САЩ"}
{"url": "http://www.novinite.bg/articles/154455/London-vavejda-novi-merki-sreshtu-zloupotrebata-s-alkohol", "text": "Великобритания предприема нови мерки срещу злоупотребата с алкохол по празницитпредаде Нова.Железопътната компания в страната публикува видео от охранителни камери на гари, на които ясно се вижда какво може да се случи на пътниците, ако прекаляват с пиенето.Само за тази година близо 7500 инцидента в страната се дължат на злоупотреба с алкохол. ", "date": "2017.12.19", "title": "Лондон въвежда нови мерки срещу злоупотребата с алкохол"}
{"url": "http://www.novinite.bg/articles/154457/Dneven-horoskop-za-19-dekemvri", "text": "Опитайте да напреднете в света на бизнеса днес. Имате огромен шанс да направите някакъв сериозен напредък. Имате достатъчно време на разположение, дайте всичко от себе си.Вашата социална и психическа енергия са в абсолютен синхрон днес. Днес ще срещнете много нови хора. Ще бъдете в добро общо състояние, но ще се чувствате малко объркани.Изпълнени сте с положителна енергия и не можете да стоите на едно място. Може да започнете няколко различни проекта, докато осъзнаете точно какво искате, но в крайна сметка ще имате успех.Представителите на останалите зодиакални знаци могат да намерят дневния си хороскоп .", "date": "2017.12.19", "title": "Дневен хороскоп за 19 декември"}
{"url": "http://www.novinite.bg/articles/154465/Nad-160-dushi-postradaha-ot-sblasacite-v-Arjentina", "text": "Броят на пострадалите от сблъсъците между полицията и протестиращите в Аржентина достигна 162 души. 81 са пък арестуваните. Това съобщи в понеделник местният вестник \"Тодо нотисиас\", който следи развоя на демонстрациите в страна, предаде БНТ.Според данните на изданието близо половината от пострадалите са полицейски служители.По рано се съобщаваше само за 80 пострадали по време на протестите срещу готвещата се пенсионна реформа в страната. Тогава бе отбелязано, също така, че голяма част от нараняванията им се дължат на хвърлени камъни, бутилки, димки.", "date": "2017.12.19", "title": "Над 160 души пострадаха от сблъсъците в Аржентина"}
{"url": "http://www.novinite.bg/articles/154459/JP-INCIDENTA-V-SASht-Potvardena-e-smartta-na-trima-dushi", "text": "Потвърдена е смъртта на трима души след дерайлирането на пътнически влак в американския щат Вашингтон. 72-ма пострадали са настанени в болница, като някои от тях са в критично състояние, предаде Нова.Пътническият влак „Амтрак\" излезе от релсите при надлез над междущатска магистрала в пиков час.След катастрофата властите заявиха, че всички вагони на машината са били претърсени. Не било изключено обаче броят на жертвите да се увеличи.Една от възможните причини за инцидента е висока скорост. Точно преди да излезе от релсите влакът се движел със 129 км/ч. ", "date": "2017.12.19", "title": "ЖП ИНЦИДЕНТА В САЩ: Потвърдена е смъртта на трима души"}
{"url": "http://www.novinite.bg/articles/154466/Kak-da-se-spravim-sas-straha-ot-letene", "text": "40% от хората се страхуват от летене, а 70% изпитват тревожно чувство, когато се качват в самолет, затова вече има специализирани курсове за лечение. Вижте повече по темата в прякото включване на Боряна Черганова за \"Денят започва\", предаде БНТ.Психологът Елена Пенчева каза, че е напълно възможно страхът от  да се преодолее.Елена Пенчевa, авиационен психолог: Нашият интерес тръгна, срещайки се с колеги от света, които работят много успешно с пътници, които имат тези проблеми и разработихме нашата програма \"Полет над света\".Пациенти споделиха, че това,което е уникално в програмата, са индивидуалните консултации, защото чрез тях човек разбира къде е проблемът при него. Всеки има възможност да разбере лично за себе си каква е причината да се страхува от летене. Според тях основна причина е незнанието как се движи самолетът, информация за екипажа и цялата индустрия.", "date": "2017.12.19", "title": "Как да се справим със страха от летене?"}
{"url": "http://www.novinite.bg/articles/154480/Final-na-predizbornata-kampaniya-v-Ispaniya", "text": "Днес е последният ден от Предизборната кампания в Каталуния. Снощи в пряк телевизионен дебат един срещу друг се изправиха лидерите на основните политически формации, или поне тези, които не са задържани или не са в доброволно изгнание, предаде БНТ.Социологическите данни показват, че вотът ще бъде повече от оспорван, защото нито привържениците на независима Каталуния, нито противниците ще могат да спечелят мнозинство в 135 местния парламент.До извънредните парламентарни избори в Каталуния, насрочени за 21 декември, се стигна след референдума за независимост от октомври и последвалата безпрецедентна политическа криза, довела до задействането на член 155-ти от конституцията на страната и частичното замразяване на автономията.", "date": "2017.12.19", "title": "Финал на предизборната кампания в Испания"}
{"url": "http://www.novinite.bg/articles/154508/Avangardnata-iranska-izpalnitelka-SEVDALIZA-idva-v-Sofiya", "text": "Родена в Иран и пребиваваща в Холандия, 30-годишната изпълнителка вече има зад гърба си професионална баскетболна кариера, късометражен филм и дебютен албум с 16, напоени с емоция, парчета. На 10 февруари, магнетичната певица ще стъпи и у нас, на сцената в зала ДНК, като следваща точка от голямото Wanderess турне в Европа. Ирано-холандската звезда SEVDALIZA е певец, текстописец, режисьор и композитор. Напуска Техеран на 5-годишна възраст, а на 16 прекрачва прага на музиката сама. Благодарение на дисциплината, която ѝ дава спортът, достига висините на изкуството и създава музика, която трудно може да бъде описана. Миксира стилове като трип-хоп, пънк, нео соул, алтърнатив R&B и грайм, но не пропуска да добави и други жанрове, с които да изпъстри образа си. Освен чрез музиката, тя прави голямо впечатление и с визуалните преживявания, в които потапят клиповете ѝ. „Музиката не е само музика, а и визия. Обичам да създавам хипнотични образи, всеки със собствена тежест“, споделя Sevdaliza. Лириките ѝ почти винаги са повлияни от велики писатели и съдържат голяма доза философски разсъждения, с теми като полово разнообразие и възприятие на емоциите. Sevdaliza си играе със симулация на идентичности и фантазии, които трудно могат да бъдат разграничени от реалността. Чрез творчеството си, тя създава свят, в който всичко е възможно. Първият ѝ мини-албум The Suspended Kid излиза през януари 2015 и се превръща в международно признат дебют. Малко по-късно същата година излиза и Children of Silk. Междувременно, музиката ѝ звучи по всемъзможни модни подиуми, както и в късометражния филм Formula, в който участва и самата тя в главната роля. През април тази година SEVDALIZA издава дебютния си студиен албум ISON, който получи похвали от почти всички световни медии и беше последван от разпродадено турне в Европа и САЩ. Визуалните ефекти към клиповете от албума отново впечатляват, а клипът към песента Marilyn Monroe се включва в годишната класация на списание FACT. Това не е първият път, в който 30-годишната звезда получава признание за видеата си, защото три години по-рано, видеото ѝ към Sirens of the Caspian попада в топ 10 видеа на 2014 година. Билети за концерта на Sevdaliza ще бъдат пуснати в продажба от 20 декември в мрежите на Eventim.bg и epaygo.bg на цена от 30 лв.", "date": "2017.12.19", "title": "Авангардната иранска изпълнителка SEVDALIZA идва в София"}
{"url": "http://www.novinite.bg/articles/154486/Izdirvat-maj-izcheznal-misteriozno-sled-obir-na-zalojna-kashta", "text": "Повече от 10 дни полицията търси мистериозно изчезнал млад мъж от Костинброд. 24-годишният Кристиян е обявен за национално издирване, съобщава Нова.   Момчето е работило в заложна къща, която била обрана в деня на изчезването на младия мъж. Откраднати били 3700 лева, половин килограм злато и сак с техника.  Родителите му го видели за последно на 6 декември сутринта, когато тръгнал за работа. И двамата не вярват Кристиян да е замесен в кражбата.   Той е криминално проявен. Преди време е бил арестуван за притежание на марихуана и шофиране на скутер без регистрация. Майката и бащата разказаха още, че преди около четири години синът им, а впоследствие и те самите били пребити. Оттогава водят дела срещу нападателите, които се нахвърлили върху тях след конфликт с Кристиян.", "date": "2017.12.19", "title": "Издирват мъж, изчезнал мистериозно след обир на заложна къща"}
{"url": "http://www.novinite.bg/articles/154483/Pentagonat-shte-izrazhodva-200-mln-dolara-za-bazi-v-Iztochna-Evropa", "text": "Над 200 млн. долара САЩ ще изразходват за възстановяване на старите и създаването на нови военни обекти предимно в Източна Еврлопа. Това се прави в рамките на „инициативата за сдържане на руската агресия“. „Air Force Times“ уточнява, че парите ще бъдат отделени от военния бюджет, който беше утвърден от президента Доналд Тръмп. Общо „за защита“ на европейските си съюзници от „руската агресия“ Вашингтон ще използва 4,6 млрд. долара, съобщи в. „Аргументи и факти“, цитиран от БГНЕС. Детайлите по предстоящите разходи на Пентагона не се разкриват, но майор Хуан Мартинес, работещ в американското военно командване в Европа, заявил, че в авиобазите ще бъдат разположени самолети F-22 Raptor и F-35 Strike Fighter. Те ще проследяват дейността на руската бойна авиация в районите на Северно и Балтийско море. Освен това се предполага засилване на американското военно присъствие в Норвегия и Исландия. В исландската въздушна база Кефлавик ще бъдат построени нови хангари за самолети P-8 Poseidon, чиято задача ще бъде проследяването на руски подводници в Атлантика.Пентагонът също така ще проведе мащабна модернизация на военните бази в Източна Европа. 55 млн. долара ще бъдат похарчени за построяването на допълнителни резервоари за гориво и втора полоса в унгарската в Кечкемет. По думите на Мартинес всички тези мерки трябва да повишат нивото на готовност на САЩ и техните съюзници в региона. Не се предвижда увеличаване на американския личен състав в района, модернизацията ще засегне основно транспортната инфраструктура, за да може при необходимост НАТО във възможно най-кратки срокове да прехвърли в региона допълнителни сили.Според експертът Игор Коротченко „главната цел на модернизацията е тренировка за бързо пребазиране на войски и системи високоточно оръжие на територията на Естония, Латвия, Литва и Полша в случай на изостряне на отношенията между НАТО и Русия“, съобщи „Аргументи и факти“.Експертът допуска и проиграване на предислоцирането на тактическо ядрено оръжие на САЩ. За това ще е необходима съответна инфраструктура на авиобазите, поради което модернизирането може да бъде и в тази насока.Според Коротченко в отговор на тези действия Русия засилва на западната си граница подразделенията на противовъздушна отбрана, въоръжени със С-400 и авиационни подразделения.Военният бюджет на САЩ е 626 млрд. долара, още 65 млрд. са за поддържане на военните операции на САЩ в чужбина.  ", "date": "2017.12.19", "title": "Пентагонът ще изразходва 200 млн. долара за бази в Източна Европа"}
{"url": "http://www.novinite.bg/articles/154482/Rusiya-arestuva-norvejec-za-shpionaj", "text": "Русия е арестувала норвежки гражданин, заподозрян в шпионаж, съобщават руските медии, цитирайки московски съд, който е разрешил задържането на въпросното лице.В информациите се уточнява, че руската служба за сигурност ФСБ е хванала норвежеца, докато е вземал секретни документи за руския военноморски флот от руски гражданин.Русия редовно арестува хора за шпионаж. Наскоро беше задържан руснак, който се твърди, че е предавал секретни информации за руския военноморски флот на ЦРУ. ", "date": "2017.12.19", "title": "Русия арестува норвежец за шпионаж"}
{"url": "http://www.novinite.bg/articles/154477/Iran-obyavi-Tramp-ne-moje-da-provali-yadrenata-sdelka", "text": "Иран обяви, че американският президент Доналд Тръмп не може да провали ядреното споразумение на страната му с шестте световни сили.\"Ядреното споразумение няма да претърпи провал... Онези, които се надяват, че Тръмп ще предизвика неговото разпадане, не са прави\", подчерта иранският президент Хасан Рохани в реч, предавана на живо по държавната телевизия.Според американския президент сключеното с Ислямската република ядрено споразумение с Иран през 2015 г. е против интересите на САЩ и Израел, като двете страни смятат, че се правят прекалено големи отстъпки на Иран, който неведнъж е заплашвал Израел със заличаване от лицето на Земята. ", "date": "2017.12.19", "title": "Иран обяви: Тръмп не може да провали ядрената сделка"}
{"url": "http://www.novinite.bg/articles/154469/2017-a-Godina-na-razrusheniya", "text": "Толкова много новинарски \"мълнии\" - атентат на концерт, нападение в църква, атака в магазин за сладолед; нападател, размахващ оръжие, чук или плискащ киселина. Имаше земетресение в Мексико, мусонни дъждове в Индия, вулканично изригване на остров Бали, ураган след ураган. Телефонът ви вибрира и научавате, че вашият любим актьор е обвинен в неуместно поведение. Или телевизионен водещ. Или политик. Или радиозвезда. Нестабилната 2017 г. ни разтърси толкова силно и толкова често, че ни се стори като камшичен удар или нещо по-лошо и то без да броим Доналд Тръмп, който бе в центъра на голяма част от бъркотията. \"Тази година бе почти като возене във влакче на ужасите в увеселителен парк, при което на всеки следващ етап, нещата стават още по-лоши\", казва анализаторката на новите тенденции Мариан Солсмън. Тази година, казва тя, може да се обобщи с няколко думи - разрушения, отчаяние и тотална катастрофа. Като погледнем сега назад, съдбата на 2017 г. изглежда бе предопределена още в първите й часове. Точно след като в Истанбул дойде Нова година, въоръжен мъж уби 39 души в нощен клуб и рани десетки други. Радостта от празника се стопи в скръбта пред градската морга, където хората плачеха и припадаха, научавайки съдбата на своите близки, предаде Дарик.По света тази година превозните средства бяха превърнати в оръжия. Камиони, коли и микробуси се врязаха в хора на мостовете \"Уестминстър\" и \"Лондон\" в британската столица, на Таймс Скуеър и на колоездачна пътека в Манхатън в Ню Йорк, в голям търговски център в шведската столица Стокхолм, на историческия булевард Рамблас в Барселона. Тероризмът и други прояви на насилие толкова зачестиха, че мнозина ги приеха като част от живота. \"Това може да се случи навсякъде, стига да има човек, който иска да умре\", казва Луис Антонио Боне, 66-годишен пенсиониран работник в циментов завод в Барселона. Той е реалист, но в същото време не се примирява с действителността, казва, че оживените места, където има много хора места, го карат да се замисли за сигурността си, но няма да го откажат от разходките на открито.\"Трябва да го имаме предвид, но да продължаваме да живеем както винаги\", допълва той. Този вид издръжливост демонстрираха отново и отново дори от някои от хората, белязани от някои от най-големите трагедии на 2017 г. В Тексас пастор Франк Помрой обеща, че доброто ще надделее над злото. Помрой е начело на селската църква, в която въоръжен мъж застреля 25 богомолци, сред които и собствената му 14-годишна дъщеря. \"Вместо да изберем мрака, както този млад мъж направи в онзи ден, ние избираме живота\", каза Помрой на емоционална литургия, отслужена само седмица масовото убийство. В Лас Вегас, където 58 души бяха застреляни на музикален фестивал, някои хора потърсиха спасение в оптимизма срещу зверството. Джей Плегънкъл, 52-годишен озеленител, помогна за създаването на мемориална градина с по едно дърво за всяка жертва. Около 1000 доброволци му помогнаха в този проект, загърбили лични и политическите различия, за да работят заедно.\"Хората наистина бяха обединени след тази трагедия\", казва Плегънкъл. Смъртоносна химическа атака в Сирия развълнува целия свят. Ракети, изстреляни от Северна Корея, породиха тревога, че ядрената война е все по-близо. Митингите на бели супремасисти с бели качулки и факли съживиха неудобни спомени от миналото на САЩ. Всичко това избухваше с такава сила, че човек не можеше да се фокусира върху един инцидент прекалено дълго. \"Дори и при нещо такова като масовото убийство на 50 души, случилото се отзвучава само за няколко седмици\", казва Лоурън Райт, преподавател по политически науки в университета в Принстън.В Египет срещу коптите на Цветница бе извършен двоен атентат, а през ноември нападение срещу препълнена джамия отне живота на над 300 души. Във Великобритания 22 души загинаха, когато атентатор камикадзе взриви раница с експлозиви след концерт на Ариана Гранде. Три големи бури - Харви, Ирма и Мария - се стовариха върху Пуерто Рико и голяма част от Карибите, както и Тексас и Флорида. 2017 г. стана годината с един от най-активните сезони на ураганите, регистрирани в историята. Пожари бушуваха в Калифорния и Португалия, земетресения разтърсиха Мексико, Иран и Ирак, наводнения и лавина затрупаха части на Италия, свлачища заличиха от лицето на земята жилища в Сиера Леоне, а смъртоносен мусон връхлетя Индия, Непал, Пакистан и Бангладеш.В горещите точки по света хора се опитваха да се спасят с бягство. По оценки на \"Амнести интернешънъл\" 73 000 бежанци са потеглили през Средиземно море само през първата половина на годината, като 2000 от тях са намерили смъртта си по време на това пътуване. В Мианма военните извършиха брутално етническо прочистване на рохингите, убивайки неуточнен още брой хора и принуждавайки над 620 000 души са избягат в съседен Бангладеш. Сред този новинарски потоп имаше и други големи събития, които се бореха да привлекат вниманието ни. Жестоката гражданска война в Йемен донесе глад на милиони хора в обеднялата страна. Политическата криза във Венецуела доведе до увеличаване на сблъсъците. В Зимбабве Робърт Мугабе бе отстранен от властта след 37-годишно управление. В Испания кампанията за независимост на Каталуния се изроди на моменти в грозни сцени на насилие. В САЩ Доналд Тръмп започна президентския си мандат с мрачна встъпителна реч, призовавайки за край на \"касапницата\", на която е подложена Америка, но по-голямата част от неговата програма бе отхвърлена, като членове на неговата собствена партия осигуриха ключови гласове срещу него. Разделението се задълбочи, нямаше и съгласие дори по основни национални ценности. Американците станаха по-тъжни, установи доклад за \"щастието\". Продажбите на антиутопичния роман \"1984\" се увеличиха, негова смразяваща сценична адаптация бе представена на Бродуей.В тази определено ужасна година имаше и моменти, достойни за похвала, истории за героизъм и смелост, които върнаха вярата и вдъхнаха малко надежда. Над 80 ученички, похитени от екстремистите от Боко Харам преди повече от три години в Нигерия, бяха освободени. В Южен Судан момче, отвлечено и принудително вкарано в армията - оплаквано преди две години, след като майка му научи, че било смъртоносно простреляно - се оказа живо и се прибра у дома. \"Ислямска държава\" отслабна и бе изгонена от Мосул в Ирак и от Ракка в Сирия. В САЩ пълното слънчево затъмнение бе възможност за почивка от безкрайната какафония и много хора стояха рамо до рамо, вперили поглед в небето.Новата страница в календара носи шанс за ново начало. Жорди Сезарес, 71-годишен пенсиониран банков служител от Барселона, се оплаква от тероризма и радикализацията, белязали 2017 г., но казва, че за едно е оптимист, а то е, че 2018 година ще бъде по-добра. \"Не може да има нищо по-лошо от това\", казва той за отиващата си 2017 г.", "date": "2017.12.19", "title": "2017-а: Година на разрушения"}
{"url": "http://www.novinite.bg/articles/154500/Yaponiya-ekzekutira-dvama-zatvornici", "text": "Япония екзекутира двама затворници рано тази сутрин, съобщава местна медия, цитирана от ДПА.От 2012 г., когато правителството на настоящия премиер Шиндзо Абе пое властта, общо са обесени 21 души.Japan Times съобщава, че властите са екзекутирали Терухико Секи и Киоши Мацу. Секи е убил четиричленно семейство в град Ичикава през 1992 г., когато е бил на 19 г., а Мацу е убил трима души в префектурата Гунма през 1994 г.Екзекуциите бяха извършени по нареждане на правосъдния министър Йоко Камикава.Неправителствената организация \"Амнести интернешънъл\" осъди екзекуциите.Последните екзекуции в Япония бяха извършени през юли 2017 г., когато двама осъдени на смърт за убийство бяха обесени.Япония е една от малкото развити държави в света, които все още имат смъртно наказание, макар че миналата година японски асоциации призоваха правителството да отмени най-тежкото наказание. Препоръчва се страната да въведе доживотен затвор без право на замяна до 2020 г.", "date": "2017.12.19", "title": "Япония екзекутира двама затворници"}
{"url": "http://www.novinite.bg/articles/154512/Garcite-nedovolni-ot-pravitelstvoto-si", "text": "Консервативната гръцка партия \"Нова демокрация\" води на крайнолявата СИРИЗА с 12%. Гърците като цяло са недоволни от настоящото правителство.Това показва проучване на Македонския университет за телевизия Skai, информира Greek Reporter.Медията отбелязва, че проучването е направено на фона на скандала с военния министър, който се опитва да продаде оръжия на Саудитска Арабия и напрежението в правителството относно социалните добавки за Коледа.Основната опозиционна партия \"Нова демокрация\" е подкрепяна от 30% от анкетираните, следвана от СИРИЗА с 18%. Новата партия \"Движение за промяна\", която е коалиция от леви партии (ПАСОК, Демократичната левица и То потами) е трета с 9,5%. Крайнодесните от \"Златна зора\" получават 7,5%.30% от гърците смятат, че лидерът на \"Нова Демокрация\" Кириакос Мицотакис става за премиер, а 18% - Алексис Ципрас. Но 46% са на мнение, че няма подходящ кандидат.На въпрос \"Кой очаквате да спечели изборите\" 60,5% отговарят, че ще спечели опозицията, а 15,5% - СИРИЗА.Запитани дали нещата вървят в правилната или грешната посока, 74,5% заявяват, че нещата са \"зле\", а 55% казват, че не са доволни от правителство и има алтернативи. Само 6% отбелязват, че са доволни от управлението.По отношение финансовата ситуация 52% от гърците вярват, че вероятно ще се влоши, а само 8,5% са на мнение, че ще се подобри.", "date": "2017.12.19", "title": "Гърците недоволни от правителството си"}
{"url": "http://www.novinite.bg/articles/154521/V-Kataluniya-priklyuchva-predizbornata-kampaniya", "text": "Политическите партии за и против независимост на Каталуния с последни усилия да убедят избирателите преди тази вечер да приключи предизборната кампания, съобщава АП.На 21 декември каталунците ще гласуват на предсрочни регионални избори, след като испанското правителство пое контрол и разпусна кабинета и местния парламент след решението на сепаратистите да обявят Каталуния за независима страна.Няколко членове от разпуснатото правителство, включително бившият каталунски лидер Карлес Пучдемон, водят кампанията от Брюксел, където се \"укриват\" от испанското правосъдие, докато други са в ареста по обвинения в  бунт и противодържавна дейност.Пучдемон ще завърши кампанията с реч по-късно днес, която ще бъде излъчена на митинг на партията му в Барселона.Социологическите проучвания показват, че нито сепаратистите, нито партиите в подкрепа единството на Испания ще успеят да спечелят мнозинство.Експерти очакват избори без ясен резултат и след това няколко седмици с опити за формиране на кабинет.Мадрид обяви, че ще върне автономните права на Каталуния, след като бъде избрано законно правителство.", "date": "2017.12.19", "title": "В Каталуния приключва предизборната кампания"}
{"url": "http://www.novinite.bg/articles/154468/Predkoledno-kapane-v-moreto-kraj-Nica", "text": "Традиционното предколедно къпане в морето край Ница даде началото на ваканцията във Франция. Около 200 души бяха облечени с празнични бански костюми и коледни шапки и влязоха в студените води на Средиземно море. Към празненството се присъедини дори кметът на Ница Кристиян Ещрози. Температурата на водата в Залива на ангелите, където се проведе празничното къпане не надвишаваха 14 градуса. предаде БНТ.", "date": "2017.12.19", "title": "Предколедно къпане в морето край Ница"}
{"url": "http://www.novinite.bg/articles/154478/Noviyat-4-miliarden-britanski-samoletonosach-proteche", "text": "Най-големият военен кораб на Великобритания в историята, новият самолетоносач \"Кралица Елизабет\" на стойност 4,2 млрд. долара, има теч и се нуждае от ремонт, съобщиха от британското военно министерство, цитирани от \"Ройтерс\".Корабът, който тежи 65 хил. тона, беше хвален като най-модерния военен кораб на Великобритания и който беше официално открит на специална церемония от самата кралица Елизабет, има проблем с уплътнението на вала, което е било засечено по време на пробно плаване в морето, уточниха от военното ведомство.В. \"Сън\" уточнява, че 280-метровият военен кораб пропуска по 200 литра вода на час, като ремонтът щял да струва милиони британски лири.Източник от британската армия е посочил, че военноморските сили са наясно, че корабът, който е бил строен в продължение на 8 години, има проблем, като производителят трябва да поеме разходите по ремонта.Самолетоносачът е построен от консорциум, включващ британските компании BAE Systems и Babcock и френската Thales.", "date": "2017.12.19", "title": "Новият 4-милиарден британски самолетоносач протече"}
{"url": "http://www.novinite.bg/articles/154522/Stotici-martvi-akuli-otkriti-na-iranski-ostrov", "text": "Иран обяви, че е открил стотици мъртви акули с отрязани перки на остров в Персийския залив, съобщават АП и други агенции.Агенция IRNA информира, позовавайки се на Хосейн Делшаб, представител на министерството на околната среда в южния пристанищен град Бушер, че мъртвите акули са открити на остров Шиф.Делшаб добави, че цената на един килограм перки от акули е около 2 долара. Той предупреди, че има опасност от изтребване на акулите в Персийския залив.Ислямската република забрани лова на акули през 2014 г. и нарушителите могат да бъдат глобени с до 7000 долара. Перките от акули са популярни на местния пазар, където те са търсени за лечение на сексуални смущения.", "date": "2017.12.19", "title": "Стотици мъртви акули открити на ирански остров"}
{"url": "http://www.novinite.bg/articles/154450/Dnes-shte-bade-oblachno", "text": "Днес ще бъде облачно. На много места ще вали сняг, само в крайните югоизточни райони валежа ще е от дъжд, но по-късно през деня и там ще премине в сняг. Ще се образува снежна покривка, по-значителна в планинските райони. Още преди обяд в югозападните райони валежите ще спрат, а облачността ще се разкъса. Ще духа слаб до умерен вятър от север-северозапад и с него ще продължи да прониква студен въздух. Максималните температури ще бъдат между минус 1° и 4°.Атмосферното налягане ще продължи да се повишава и ще бъде значително по-високо от средното за декември.В планините ще бъде облачно с валежи от сняг, по-значителни в Рило-Родопската област и в Предблакана. Снежната покривка ще продължи да се увеличава. Ще духа слаб до умерен вятър от север-северозапад. Максимална температура на височина 1200 метра около минус 5°, на 2000 метра – около минус 10°.По Черноморието ще бъде облачно с валежи от сняг. Дъжд ще вали по Южното Черноморие, но по-късно и там ще премине в сняг. Ще духа до умерен вятър от север-северозапад. Максимални температури на въздуха: 3-5°. Температурата на морската вода е 11°. Вълнението на морето ще бъде 2-3 бала.", "date": "2017.12.19", "title": "Днес ще бъде облачно"}
{"url": "http://www.novinite.bg/articles/154473/Nivoto-na-Dunav-e-narasnalo-s-46-sm-pri-Vidin", "text": "Нивото на река Дунав се е повишило с 46 сантиметра във Видин през изминалото денонощие. По информация на местната Хидрометеорологична станция водният стоеж е 507 сантиметра, съобщи Фокус. Температурата на водата е между 4.8 и 5.9 градуса.При Ново село нивото на Дунав се е повишило с 47 сантиметра. Там водният стоеж е 470 сантиметра.При Лом нивото на река Дунав се е покачило с 46 см, а водният стоеж е 503 см.При Оряхово нивото на Дунав се е покачило с 27 см, а водният стоеж е 371 см.При Свищов нивото на Дунав се е повишило с 30 см, водният стоеж там е 360 см.", "date": "2017.12.19", "title": "Нивото на Дунав е нараснало с 46 см при Видин"}
{"url": "http://www.novinite.bg/articles/154501/I-Di-Kaprio-v-zashtita-na-park-Pirin", "text": "И актьорът Леонардо ди Каприо се присъедини към кампанията за защита на природен парк \"Пирин\".В Twitter организацията на актьора DiCaprio Foundation сподели кампанията на WWF за Пирин, която има за цел да алармира премиера Борисов за опасностите от разширяването на ски зоната в Банско.В личната си страница холивудската звезда Джаред Лето вече призова феновете си да се включат в кампанията. Постът на звездата препраща към страница, която автоматично генерира писмо към българския министър-председател и го призовава да вземе незабавни мерки.Темата е водеща през последните седмици заради многобройните протести както на еколози, които са срещу изграждането на втори лифт в Банско, така и на жителите в района, които искат развитие на туризма. ", "date": "2017.12.19", "title": "И Ди Каприо в защита на парк \"Пирин\""}
{"url": "http://www.novinite.bg/articles/154467/Korneliya-Ninova-Prodaljavame-bitkata-za-moratoriuma-varhu-lekarstvata", "text": "„Приоритетите на БСП през 2018 г. ще бъдат здравеопазването и образованието и науката“. Това обяви лидерът на БСП Корнелия Нинова във Враца, цитирана от БГНЕС.Тя бе категорична, че отляво продължават борбата за мораториума върху новите лекарства за онкоболни.„В момента не законът гарантира на всеки онкоболен, че може да се лекува, а комисия, която ще решава кой ще живее и кой не“, каза още тя. Нинова посочи, че в деня, в който са спрени 20 млн. лв. за онкоболните, 700 млн. лв. са раздадени за ТОЛ система и пътища.Според председателя на БСП, единственото решение е актуализация на бюджета на НЗОК. Тя припомни предложението на БСП държавата да покрие дълговете на държавните и общинските болници, а след това да ги пререгистрира от търговски дружества в лечебни заведения. За целта депутатите от левицата вече са внесли законопроекти.Относно другия приоритет – образованието и науката, председателят на БСП заяви, че позициите на учените по отношение на развитието на науката и младите кадри имат нужда от подкрепа.„Подкрепяме протеста на учените от БАН. Ние се борехме при гласуването на бюджета, за да им се даде това, което заслужават“, каза още тя.Нинова разкритикува антикорупционния закон на управляващите, в който корупцията не е престъпление. По повод вота на недоверие, иницииран от БСП, тя коментира тезата на управляващите, че опозицията трябва да замълчи за 6 месеца заради европредседателството: ", "date": "2017.12.19", "title": "Корнелия Нинова: Продължаваме битката за мораториума върху лекарствата"}
{"url": "http://www.novinite.bg/articles/154485/Asad-se-chudi-kak-Franciya-govori-za-mir-sled-kato-sama-podkrepya-terorizma", "text": "Сирийският президент Башар ал Асад обвини Франция, че подкрепя кръвопролитията в неговата страна, което я прави неспособна да говори за мирно споразумение, съобщава \"Ройтерс\".Франция заяви в петък, че сирийското правителство не е направило нищо, за да постигне мирно споразумение след почти седемгодишна война, и заяви, че извършва масови престъпления в региона на Източния Гута, където 400 000 души са обсадени от правителствени сили.\"Франция е в основата на подкрепата за тероризма и ръцете ѝ са потопени в сирийска кръв от първите дни и ние не виждаме да са променили позицията си фундаментално\", коментира Асад. \"Тези, които подкрепят тероризма, нямат право да говорят за мира\", допълва той.Въпреки че е водещ защитник на сирийската опозиция, Франция потърси по-прагматичен подход към сирийския конфликт след встъпването в длъжност на президента Еманюел Макрон, като заяви, че едно оттегляне на Асад не е предварително условие за разговори.Макрон коментира вчера, че ще настоява за мирни преговори, включващи всички партии в шестгодишния сирийски конфликт, включително Асад, обещавайки \"инициативи\" в началото на следващата година.Макрон не коментира по какъв начин френски предложения се отнасят до съществуващите преговори, които се осъществяват от ООН и настоя, че сирийският лидер трябва да се изправи пред правосъдието за престъпленията си.Във Вашингтон, след като се срещна с високопоставени американски представители, френският външен министър Жан-Ив Льо Дриан заяви, че Франция няма да взима уроци от мъж, освободил от затвора хиляди ислямистки бойци, за да разгарят пламъците на гражданската война и разчита на Русия и Иран да остане на власт.\"Когато сте прекарали дните си, избивайки собствените си хора, трябва да бъдете по-малко дискретни\", коментира Льо Дриан.", "date": "2017.12.19", "title": "Асад се чуди как Франция говори за мир, след като сама подкрепя тероризма"}
{"url": "http://www.novinite.bg/articles/154470/Reviziya-na-Prehoda-da-napusnem-ES-i-NATO", "text": "очно в това се крие ключовият проблем на цялата \"заигравка\". Колкото и театрално, и популистки да се ругаят ГЕРБ и БСП от парламентарната трибуна и пред \"услужливите\" придворни медии, каквито и демонстративни вотове на недоверие, и всякакви други циркове да разиграват, и двете партии прекрасно знаят, че могат във всеки удобен за тях момент да осигурят необходимото мнозинство за промяна на Конституцията. Достатъчно е само да си припомним политическия \"шедьовър\" на предишното 43-то НС – второто четене на конституционните промени за състава на Висшия съдебен съвет (ВСС), проведено предколедно на 9 декември, 2015 година. С демонстративно мнозинство от 204 гласа \"за\" парламентът бламира напредъка, постигнат при първо четене и одобри \"прокурорската поправка\", внесена между първо и второ четене на проекта от АБВ, коалиционен партньор на ГЕРБ за \"специални поръчки\". Изменението промени съотношението между парламентарната и професионалната квота в съдийската и прокурорската колегия на Висшия съдебен съвет (ВСС) и то по такъв перверзен начин, че засили политическото влияние на парламента в (уж призваната да е независима) съдийска колегия и целенасочено бетонира влиянието на главния прокурор в прокурорската. Една целенасочена политическа демонстрация, която доведе до оставката на министъра на правосъдието Христо Иванов. И все пак, интересно е къде ли точно се целят ГЕРБ (и Цацаров, разбира се) с абсурдните си намерения за ревизия на приватизационните сделки и прехода като цяло, но най-вече с \"пъкления си план\" за конституционна реформа? Тук ще цитирам един пасаж от статията на Даниел Смилов: \"ГЕРБ: Три ревизии и една слабост\": \"След подобна реформа ще е по-добре да си бил мутра и да си убил някого през Прехода – сега може да си отдъхнеш спокойно и даже да влезеш в политиката. Или да си останеш в нея. Не дай си Боже, да си купил предприятие обаче. Тогава ще могат да ти \"отворят досието\" и чрез прокуратурата и КОНПИ да почнат да ти ровят из доходи и активи. На теория – докато го изисква законът. На практика – докато им омръзне.\" Според Даниел Смилов, с тази ревизия Борисов преследва три цели. Първата цел е много ясна: Ако се промени Конституцията, Борисов ще може да твърди, че води сериозна антикорупционна политика. И нищо да не излезе от това, след една-две години \"я камилата, я камиларят\". Втората цел е да се нападнат \"старите играчи\" от десните политически партии като (единствените виновни) за несправедливостта на Прехода. Третата цел е да се даде възможност на прокуратурата и КОНПИ да атакуват селективно опозицията. Като \"стара политическа муцуна\" със \"седесарско-либерална\" радикалдемократическа ориентация и \"закалка\", съм особено чувствителен към намерението на ГЕРБ (и то заедно с БСП) за ревизия на Прехода. Намирам го не само за \"идея фикс\", но и за екстремна форма на политическа наглост и патологична демагогия. Да, една от най-експлоатираните теми през последните десетилетия бе и продължава да бъде митологията за \"несправедливостта\" на българския преход. Чрез нея се изхранват много политически лешояди и новоизлюпени \"активни борци\" за демокрация. Въпреки нестихващия негативизъм обаче, България се завърна заслужено в свободния свят и си извоюва членство и в НАТО, и в ЕС.\r\n", "date": "2017.12.19", "title": "Ревизия на Прехода - да напуснем ЕС и НАТО*"}
{"url": "http://www.novinite.bg/articles/154461/Prohodite-Petrohan-i-Troyanski-ostavat-zatvoreni", "text": "Предупреждение за силен снеговалеж е издадено за областите Смолен, Кърджали и Хасково. Пътищата в Родопите на места са заледени. 700 снегорина са мобилизирани да почистват републиканските пътища, 1200 души са работили цяла нощ. Това съобщи инж Михаил Рашков директор на дирекция поддържане на пътната инфраструктура, предаде БНТ.Инж. Михаил Рашков, директор на дирекция „Поддържане на пътната инфраструктура“ в АПИ: Ограничено е движението на тежкотоварни автомобили в Родопската част по пътищата Батак-Доспат и Белово – Юндола. Старопланинските проходи Петрохан и Троянски остават затворени.", "date": "2017.12.19", "title": "Проходите Петрохан и Троянски остават затворени"}
{"url": "http://www.novinite.bg/articles/154493/Avstriya-iska-razreshenie-ot-Rim-za-da-dade-pasporti-na-italianci-v-Severna-Italiya", "text": "Новото правителство на Австрия планира да предложи гражданство на немскоговорящото население в северната италианска провинция в Южен Тирол, но само след консултации с Рим.Това заяви канцлерът на Австрия Себастиан Курц, цитиран от Ройтерс.Планът е част от финализираното през уикенда споразумение между Австрийската народна партия на Курц с крайнодясната Австрийска партия на свободата.В понеделник италиански политици разкритикуваха плана.\"Това е нещо, което разбира се планираме да направим само в тясно сътрудничество с Италия и правителството в Рим\", поясни Курц на пресконференция с вицеканцлера Хайнц-Кристиан Щрахе след първото заседание на кабинета.", "date": "2017.12.19", "title": "Австрия иска разрешение от Рим, за да даде паспорти на италианци в Северна Италия"}
{"url": "http://www.novinite.bg/articles/154462/Shte-populyarizirat-balgarskiya-turizam-v-Indiya", "text": "Ще работим за популяризиране на възможностите на българския туризъм в Индия с цел увеличаване на индийските туристи у нас. Това е заявила министърът на туризма Николина Ангелкова на работна среща с Пууджа Капур, посланик на Индия, съобщиха от министерството. Министърът е посочила, че дейностите за промотиране на България трябва да се засилят. \"Искаме да представим в Индия възможностите за културно-исторически и балнео- и СПА туризъм у нас\", обяснила министър Ангелкова. Тя и посланикът са обсъдили и потенциала за развитие у нас на филмовия туризъм. В България са снимани много боливудски филми при изключително добро съотношение на качество и цена. Министър Ангелкова е отбелязала и потенциала на страната ни да привлича инвестиции. Едно от предимствата на България са едни от най-ниските данъци. Пууджа Капур е заявила, че е нужно да се търсят начини за насърчаване на пътуванията на българи към Индия. Тя е посочила, че около 25 млн. индийски туристи пътуват в чужбина годишно, от които близо половината се насочват към европейски държави. Обмисля се възможността за провеждане на дни на България в Индия и дни на Индия в България, е станало известно на срещата. Планира се и организация на опознавателен тур за индийски журналисти и представители на бизнеса.", "date": "2017.12.19", "title": "Ще популяризират българския туризъм в Индия"}
{"url": "http://www.novinite.bg/articles/154471/Vremenno-spirat-TIR-ovete-po-granicite", "text": "До около 11 часа днес ще има забавяне при обработката на документите на тежкотоварни автомобилите по всички граници на страната.Причината за забавянето е планирано внедряване на нова версия на модул в системата.От МВР уверяват, че експертите ще работят възможно най-бързо по пускането в експлоатация на модул \"Пътни такси и разрешителен режим\".Работата по случая е започнала тази сутрин. По данни на Главна дирекция \"Гранична полиция\" се очаква внедряването на новия модул да приключи до 11 часа тази сутрин. Където е възможно, до приключване на процедурата обработката на граничните пунктове на тежкотоварните автомобили ще се извършва ръчно.", "date": "2017.12.19", "title": "Временно спират ТИР-овете по границите"}
{"url": "http://www.novinite.bg/articles/154503/Zadarjaha-chetirima-za-terorizam-vav-Velikobritaniya", "text": "Британската полиция арестува четирима души, заподозрени за организирането на терористични атаки, съобщават местни медии.Арестите са направени тази сутрин от Североизточното звено за борба с тероризма. Мъжете са арестувани в жилищата им в Шефилд и Честърфийлд, Северна Англия.Полицията поясни, че задържаните са разпитани и четирите жилища са претърсени.Не се съобщава самоличността им. Те са на възраст между 22 и 41 г.Не са им повдигнати обвинения.", "date": "2017.12.19", "title": "Задържаха четирима за тероризъм във Великобритания"}
{"url": "http://www.novinite.bg/articles/154518/Prokuraturata-se-samosezira-za-poskapvaneto-na-vodata", "text": "Върховната административна прокуратура се самосезира заради поскъпването на водата. Припомняме, че на 15 декември Комисията за енергийно и водно регулиране прие увеличение с между 3 и 20 процента.Новите цени ще засегнат 14 области. Най-сериозно ще е увеличението в Ямбол. В София поскъпването е с почти 10%, а във Враца – с 13%.  Именно в града на Ботев, в Силистра и в Шумен ще плащат най-скъпата вода – над 3 лева за кубик. Обяснението на регулатора е, че със събраните от сметките ни пари, ще се подобри и качеството на услугата.Заместник-главният прокурор Ася Петрова се срещна с омбудсмана Мая Манолова, за да обсъдят основанията за оспорване на решенията на КЕВР, уточняват от прокуратурата.  ", "date": "2017.12.19", "title": "Прокуратурата се самосезира за поскъпването на водата"}
{"url": "http://www.novinite.bg/articles/154496/S-153-se-povishi-srednata-cena-na-Grajdanska-otgovornost-za-godina", "text": "Сравнението на средната цена по кубатура и населено място е важно, за да се ориентирате за приблизителната стойност на конкретната полица, но индивидуалната оферта зависи и от други фактори, като възраст на водача, ползване на отстъпки, политика на съответния застраховател и т.н. Като допълнителен риск например се приема това, че карате автомобил с десен волан, обясняват експертите от SDI. Най-значимо е увеличението на премията в най-масово движещите се класове автомобили в България – от 1300 до 1500 куб. см, където цената се повишава със 17,45% до 180,63 лв. Най-малко през годината пък са поскъпнали застраховките “Гражданска отговорност” в класа между 2000 и 2500 куб. см (10,14%), които сега струват средно 234,07 лв. Още данни и струва ли си да се замислим за по-мощна кола при тези разлики вижте ТУК. По празниците повечето от всички 170 офиса на SDI в 31 български града ще работят до 21.00 ч, а също и през уикендите. Предимството да ги посетите е свързано с помощта, която само с едно посещение експертите на брокера ще ви окажат, сравнявайки цените на различните застрахователи. Можете да проверите и сами цената на: http://www.sdi.bg/onlineinsurance", "date": "2017.12.19", "title": "С 15,3% се повиши средната цена на \"Гражданска отговорност\" за година"}
{"url": "http://www.novinite.bg/articles/154491/Beliyat-dom-zatvori-uebsajt-za-peticii-sazdaden-ot-Obama", "text": "Белият дом заяви, че ще закрие своя уебсайт за петиции от полунощ във вторник, докато не бъде създаден нов в края на януари. Сайтът \"Ние, хората\" е създаден от администрацията на Обама през 2011 г., съобщава БиБиСи.Уебсайтът дава отговор на всички петиции, които съберат над 100 000 подписа, но администрацията на Тръмп не е отговорила на нито една от януари. Белият дом заявява, че новата платформа ще спести на данъкоплатците над 1 милион долара годишно.Представител на Белият дом коментира пред Associated Press, че администрацията ще \"отговори на обществените питания през следващата година\" и че всички съществуващи петиции ще бъдат възстановени.Платформата за петиции е създадена през 2011 г. от Барак Обама като част от инициативата за цифрова демокрация. Тогава, Белият дом заяви, че платформата ще \"даде на всички американци възможност да създадат и подпишат петиции по редица въпроси, засягащи нацията\".Ако петицията получи повече от 100 000 подписа в рамките на 30 дни, Белият дом трябва да предостави официален отговор. От януари популярните петиции, които са привлекли необходимия брой подписи, включват една, която призовава за оставката на президента Тръмп и друга, която изисква той да представи данъчните си декларации.От началото на управлението на Тръмп всички петиции, които са достигнали този праг, са останали без отговор. Сайтът е успешен в представяне на проблемите, засягащи по-слабо представените групи.", "date": "2017.12.19", "title": "Белият дом затвори уебсайт за петиции, създаден от Обама"}
{"url": "http://www.novinite.bg/articles/154519/Letishte-Sofiya-e-parvo-sred-evropejskite-stolichni-letishta", "text": "Рекордният брой обслужени пътници на летище \"София\" тази година го поставиха на върха на класацията на авторитетната международна организация ACI EUROPE (Международен съвет на европейските летища).Данните представи лично генералният директор на организацията Оливие Янковец по време на работното си посещение у нас, придружаван от своя заместник Морган Фолкс. Янковец поздрави ръководството на летище \"София\" за постигнатите резултати и изрази надежда, че ще продължат инвестициите в развитието на инфраструктурата и предоставяните услуги в съответствие с нарастващия пътнически трафик.Специално бяха подчертани положените усилия и добре свършената работа от ръководството на столичното летище във връзка с предстоящото председателство на Съвета на Европейския съюз. Темата за председателството бе и сред основните акценти на двудневната работна среща, в която участваха Ася Иванова – председател на Съвета на директорите на „Летище София“ ЕАД, Владимир Рапонджиев – изпълнителен директор на дружеството, Станимир Лешев – главен директор на ГД „Гражданската въздухоплавателна администрация, Георги Пеев – генерален директор ДП „Ръководство на въздушното движение“.Сред дискутираните теми бяха и въпроси от глобален характер за летищната индустрия. Янковец посочи, че непрекъснато нараства процентът на частните инвестиции в летищата от Европейския съюз. Ако през 2010 г. частното дялово участие при управлението и концесионирането на летища е било 23%, то в момента възлиза на 50%, като очакванията са тази възходяща тенденция да се запази.", "date": "2017.12.19", "title": "Летище \"София\" е първо сред европейските столични летища"}
{"url": "http://www.novinite.bg/articles/154525/Turoperator-obyavi-falit-propadat-planirani-patuvaniya", "text": "Туроператорът „София тур и Холидей” обяви, че прекратява дейността си, предаде Нова.„След като разплатихме стари задължения към партньори, изпадаме в несъстоятелност и не можем да изпълним предстоящите пътувания”, заявяват в декларация от екипа на туроператора, цитирани от Министерството на туризма.От министерството съобщават още, че са направили проверка, която показва, че „София тур и Холидей” има валидна застраховка „Отговорност на туроператора“, сключена само преди дни - на 11 декември 2017 г.. Тя  влиза в сила от 00:00 часа на 12 декември 2017 г.Екип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от „София тур и Холидей” към туристи за предстоящите празници и има ли продадени пакети за следващи периоди.Министърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите.По информация от самия туроператор покритието на застраховката им е за 1 000 000 лв. според  подадената към Министерството на туризма информация за полицата, лимитът на обезщетението е за 450 000 лв.В министерството е постъпило вече обаждане от клиентка на туроператора, че от два-три дни на телефоните в офиса на компанията не отговаря никой. Жената сигнализирала за проблема минути преди на сайта на компанията да се появи съобщение, че прекратяват дейността си.От министерството заявяват, че ще следят внимателно казуса, за да се уверят, че туристите, чиято почивка се проваля преди празниците, ще бъдат обезщетени.Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора.Министерството на туризма препоръчва на туристите претенциите да се предявят във възможно най-кратък срок. ", "date": "2017.12.19", "title": "Туроператор обяви фалит, пропадат планирани пътувания"}
{"url": "http://www.novinite.bg/articles/154507/20-sm-snyag-natrupa-v-Pamporovo", "text": "Близо 20 см нов сняг натрупа в Пампорово през последното денонощие, според информация от Планинската спасителна служба.Две писти функционират днес в скизоната - Снежанка 6 и 13. От утре се очаква да бъдат обработени и отворени още писти.Лифткартите в курорта остават на промоционална цена до 21 декември, информират от \"Пампорово\" АД. Дневната карта струва 25 лв. в промоционалния период.Пистите в скизоната се заснежават и от оръдията за изкуствен сняг.Температурата е минус 5 градуса, снеговалежът продължава.", "date": "2017.12.19", "title": "20 см сняг натрупа в Пампорово"}
{"url": "http://www.novinite.bg/articles/154514/Zadarjaha-recidivist-v-Stara-Zagora", "text": "39-годишен мъж е с мярка за неотклонение „задържане под стража“ и е привлечен акто обвиняем за кражба на пари. На 10 ноември той посетил старозагорско заведение. Възползвайки се от факта, че персонала е зает с обслужване на клиенти, обвиняемият минал зад бара и задигнал дневния оборот в размер на 330 лева. Откраднатите пари изразходвал за лични цели. Обвиняемият е криминално проявен и осъждан 11 пъти за престъпления от общ характер - предимно против собствеността. Последното му деяние било извършено в условията на опасен рецидив, тъй като мъжът бил освободен от затвора в средата на август след изтърпяване на ефективна присъда от 4 години и 7 месеца. Взетата спрямо обвиняемия мярка за неотклонение може да се обжалва и протестира пред Окръжен съд-Стара Загора.", "date": "2017.12.19", "title": "Задържаха рецидивист в Стара Загора"}
{"url": "http://www.novinite.bg/articles/154488/Premierat-i-uchenite-ot-BAN-se-razbraha-za-dopalnitelni-15-mln-lv", "text": "Премиерът Бойко Борисов и учените от БАН се разбраха за допълнителни 15 млн. лв. Те обаче ще бъдат за сметка на научните изследвания.Обещанието дойде след среща с премиера Бойко Борисов, на която присъстваха вицепремиерът Томислав Дончев, финансовият министър Владислав Горанов, както и шефът на бюджетната комисия в НС Менда Стоянова.Учените също отвърнаха с обещание - в четвъртък на Общо събрание да вземат решение за спиране на протестните действия в началото на 2018 г., както и за прибиране на черните знамена от фасадата на Българската академия на науките.По уверение на министъра на образованието Красимир Вълчев и на учените тези средства ще бъдат използвани за дейности, полезни за институциите и обществото.  ", "date": "2017.12.19", "title": "Премиерът и учените от БАН се разбраха за допълнителни 15 млн. лв."}
{"url": "http://www.novinite.bg/articles/154502/Otkriha-nad-100-novi-vida-jivotni-i-rasteniya-v-rajona-na-reka-Mekong-v-Aziya", "text": "Виетнамски крокодил-гущер и костенурка, която се храни с охлюви, са сред над 100-те нови вида животни и растения, открити през 2016 г. в района на река Меконг в Азия, съобщават Франс прес и Асошиейтед прес, позовавайки се на Световния фонд за дивата природа. Всяка година учените оповестяват намирането на нови видове в района на река Меконг, която тече през части от Китай, Виетнам, Тайланд, Мианма, Камбоджа и Лаос. Регионът е известен с голямото си биоразнообразие. През последните 20 години специалистите са открили над 2500 нови вида. Миналата година броят на новооткритите видове беше 163.Тази година учените съобщават за откриването на 115 нови вида растения и животни - 11 вида земноводни, 11 вида влечуги, три вида бозайници, два вида риби и 88 вида растения. Сред тях е намерен във Виетнам крокодил-гущер. Открит е още през 2003 г. в джунглата в северната част на страната, но на учените са били необходими години, за да установят, че става въпрос за нов вид, от който са останали едва около 200 екземпляра.Костенурката, която се храни с охлюви, е открита случайно на пазар за животни в Тайланд. Видът е смятан за изчезнал в родината си Камбоджа, докато през 2007 г. специалисти не се натъкват отново на екземпляри от вида. Оттогава е осигурена защита на 378 гнезда, а в естествена среда са пуснати над 8500 новоизлюпени костенурки.Сред новооткритите видове е и разноцветна жаба, намерена във Виетнам.Голямата тревога на учените е, че много видове животни и растения в този район ще изчезнат преди да бъдат открити и описани. Основните заплахи за биоразнообразието в региона са застрояването и нелегалният трафик.\"Въпреки тревожните глобални тенденции и сериозните заплахи пред видовете в района на Меконг и техните хабитати, откриването на нови животни и растения ни дава голяма надежда. Необходимо е обаче да полагаме повече усилия за опазването им\", казва Лий Постън от Световния фонд да дивата природа.", "date": "2017.12.19", "title": "Откриха над 100 нови вида животни и растения в района на река Меконг в Азия"}
{"url": "http://www.novinite.bg/articles/154498/Pavlova-naredi-299-sabitiya-za-evroshefstvoto-ni", "text": "Oкончателният календар на Българското председателство на Съвета на Европейския съюз за 2018 г. ще бъде приет от правителството утре. Това обяви ресорният министър Лиляна Павлова по време на семинар в Правец, организиран от Столичния общински съвет за проектобюджета на София за 2018 г.Павлова уточни, че календарът ще включва 299 официални събития в България по време на председателството в първите шест месеца на 2018 г.Правителството ще приеме утре и отчета на подготовката за председателството. Изпълнили сме изцяло мерките по подготовката, посочи Павлова.Предизвикателство за София ще бъде срещата на върха на лидерите на страните членки на ЕС и на Западните Балкани, която ще е на 16 и 17 май 2018 г. Работим в координация със Столична община и МВР, за да се използват всички канали за информация на гражданите за организацията на движението и промените, каза Павлова. Министърът посочи, че към България има огромни очаквания, предаде БТА.По думите й през 2018 г. ще има четири \"горещи картофа\" - Брекзит, финансовата рамка на ЕС, миграцията и енергийния пакет. Предстои тежко и важно законодателство, което трябва да се приеме в ЕП през 2018 г., допълни тя. Председателството е възможност да покажем, че сме не само бенефициент на евросредства, а че сме достоен член на ЕС, който умее в моменти на криза да бъде балансьор или търсещият консенсус, посочи Павлова.Министърът заяви, че председателството ще бъде водено на български език. \"Българската реч да се чува, да се говори на български език и всички документи да се преведат и на български. Това ще е ценно, за да дообогатим езика\", посочи тя. Според Павлова трябва да имаме повечесамочувствие и увереност, защото \"за много неща сме по-европейци от много други държави\".Българското председателство на Съвета на ЕС е сериозно предизвикателство, но и възможност за града, каза кметът на София Йорданка Фандъкова. Основните събития по време на председателството ще са в НДК, Резиденция \"Бояна\" и \"София Тех Парк\".Ще има някои неудобства, но гражданите ще бъдат информирани, каза кметът. Столична община е изпълнила интегрирана система за сигурност с МВР, като са били обединение видео-камерите на общината и на МВР, допълни Фандъкова.", "date": "2017.12.19", "title": "Павлова нареди 299 събития за еврошефството ни"}
