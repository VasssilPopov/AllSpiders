{"url": "http://www.novinite.bg/articles/153925/Namalyat-cenite-na-rouminga-mejdu-Balgariya-i-Sarbiya", "text": "Правителството одобри проекта на Меморандум за разбирателство между Министерството на транспорта, информационните технологии и съобщенията на България и Министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги, съобщи пресцентърът на кабинета. Целта на документа е правителствата да насърчат мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите в полза на близо 14 млн. граждани на двете държави. Сърбия е втората държава от Западните Балкани, с която сключваме споразумение от този тип. Преди по-малко от месец България подписа споразумение с Република Македония за намаляване цените на роуминга, пише в съобщението.", "date": "2017.12.06", "title": "Намалят цените на роуминга между България и Сърбия"}
{"url": "http://www.novinite.bg/articles/153921/Martenicata-vleze-v-spisaka-na-kulturnoto-nasledstvo-na-chovechestvo", "text": "Номинацията за елемента \"мартеница\" е вписана в представителния списък на елементите на нематериалното културно наследство на човечеството, предаде БНТ.\r\nПо време на заседанието на Междуправителствения комитет за опазване на нематериалното културно наследство на ЮНЕСКО, което се провежда в Република Корея, мултинационалната номинация за елемента \"Мартеница\" е вписана в Представителния списък на елементите на нематериалното културно наследство на човечеството.\r\nНоминацията е съвместна на България, Румъния, Молдова и Република Македония, съобщиха от Дирекция \"Връзки с обществеността\" на Министерството на културата.\r\n", "date": "2017.12.06", "title": "Мартеницата влезе в списъка на културното наследство на човечество"}
{"url": "http://www.novinite.bg/articles/153884/Nujna-e-cyalostna-radikalna-promyana-v-zdraveopazvaneto", "text": "Mораториум с решение на Народното събрание е един по-сериозен акт, с който парламентът ще изрази своята воля и ще стимулира поредица от действия в здравеопазването, коментира пред БНТ Жельо Бойчев, зам.-председател на БСП, по повод предложението им за нов мораториум върху лицензирането на нови частни болници.Той обясни, че това е само една от стъпките, които предприема левицата, а също така ще организират много сериозен дебат с експерти за това как трябва да изглежда здравеопазването в България.\"Левицата имаше смелостта да каже \"край\", нужна е цялостна, радикална промяна. Това болницата да не са търговски дружества е една много малка стъпка. Тя е израз на желанието ни да не се гледа на здравеопазването като на търговия, на стока. Това е проблемът, който казваме\", коментира той.Припомняме, че преди година и половина Военна прокуратура повдигна обвинения на бившия директор на ВМА Стоян Тонев и Мирослава Кадурина в качеството й на началник на клиника \"Дерматология и венерология\". Врачанската болница е фалирана именно по схемата с частна болница. Там вече има обвинение за неизгоден договор. Вчера, двама министри Кирил Ананиев и Валентин Радев и обвинител номер едно Сотир Цацаров докладваха, че започват съвместни проверки за разходването на средства в здравеопазването.Главният прокурор Сотир Цацаров отказа да дава подробности за акцията срещу паралелния износ на лекарства. До понеделник щяло да има резултат по тази акция. В допълнение Боницата в Ловеч също не си е спестила нарушенията, а Болницата в Белоградчик не била в схемата, както стана ясно от пояснението на главния прокурор. Проблемите в Белоградчик се дължат, по данни до момента, на лошо управление.\"Когато готвихме нашите алтернативи, видяхме каква е ситуацията. Направихме разрез на всички проблеми, здравеопазване и образование са може би на първо място. Вижда се, че след като определени модели не дават нужен резултат, трябва да бъдат променени\", обясни тази сутрин Жельо Бойчев.Припомняме, от Националната пациентска организация искат президентът Румен Радев да наложи вето върху Закона за бюджета на Здравната каса за 2018 г., съобщиха от Национална пациентска организация.По-рано през деня те са внесли в администрацията на президента писмо с искане за налагане на вето върху Закона.Искането касае частта от Закона, с която се предлага пълна забрана на реимбурсиране от Националната здравноосигурителна каса (НЗОК) през 2018г. за медикаменти, които не са патентовани.", "date": "2017.12.06", "title": "Нужна е цялостна, радикална промяна в здравеопазването"}
{"url": "http://www.novinite.bg/articles/153908/Pirogov-raboti-normalno-vapreki-naprejenieto", "text": "В УМБАЛСМ \"Пирогов\" се работи нормално въпреки опитите да се създаде напрежение, посочват от пресцентъра на болничното заведение.Всички звена в \"Пирогов\" оказват денонощна медицинска помощ и работата продължава при нормални режим и натовареност - само през последното денонощие в заведението помощ са потърсили над 600 лица. Повече от 130 от тях са били оставени за лечение в болницата.Припомняме, вчера синдикати и служители на \"Пирогов\" излязоха на протест срещу сегашното ръководство на болницата. Според част от медиците директорът на заведението проф. Асен Балтов трябва да напусне болницата заради нарастващото напрежение в \"Пирогов\", \"породено от хаотичното и некомпетентно управление на сегашното ръководство\". Като аргументи за исканата оставка на Балтов синдикатите посочват и примери за \"скандални назначения и неоправдано раздуване на административни длъжности с високи трудови възнаграждения за сметка на медицински служители\".", "date": "2017.12.06", "title": "\"Пирогов\" работи нормално въпреки напрежението"}
{"url": "http://www.novinite.bg/articles/153877/Tiradjiya-pomete-dve-patrulki", "text": "Шофьор на товарен автомобил блъснал две полицейски коли и ранил четирима полицаи, съобщават от прокуратурата. Той е задържан за срок до 72 часа, предаде Дарик.На 3 декември около 00:30 ч. 32-годишният мъж пътувал по магистрала \"Тракия\" в района на \"Троянови врата, когато полицейски патрул подава сигнал, че не е спрял на подаден сигнал със „стоп” палка на полицейски патрул.Малко по-късно спират товарния автомобил за проверка край Пловдив.Полицаите установяват наличие на алкохол в кръвта на водача. След като той видял показанията на дрегера, шофьорът изблъскал единия от полицейските служители, качил се обратно в тира и тръгнал в посока Стара Загора.В близост до разклона за старозагорското село Хрищени, товарният автомобила блъснал в задната част движещия се пред него патрулен автомобил. След това той решил да направи обратен завой, при което ударил в странична дясна част втори полицейски патрулен автомобил.След като полицаите успяват да спрат автомобила установили, че наличието на алкохол в кръвта е 1,5 промила.", "date": "2017.12.06", "title": "Тираджия помете две патрулки"}
{"url": "http://www.novinite.bg/articles/153929/Dvama-ostavat-zad-reshetkite-za-zagovor-za-ubijstvo-na-Tereza-Mej", "text": "Британски съд остави зад решетките двама заподозрени за тероризъм, единият за заговор за убийство на премиера Тереза Мей, предаде БНТ.\r\n20-годишният Наимур Закария Рахман от Северен Лондон планирал да взриви бомба пред вратата на \"Даунинг стрийт\" 10 и в последвалата паника да проникне в сградата и да убие Мей.\r\nТрябвало е да носи джихадистка жилетка, лютив спрей и нож, обяви прокуратурата.\r\nРахман отговоря и за подпомагане на втория обвиняем при подготовка на терористични актове. Става дума за 21-годишния Мохамед Акиб Имран от Бирмингам. Двамата бяха задържани на 28 ноември и днес обявиха, че ще пледират \"невинен\".\r\nГледането на делото им ще продължи на 20 декември.\r\n", "date": "2017.12.06", "title": "Двама остават зад решетките за заговор за убийство на Тереза Мей"}
{"url": "http://www.novinite.bg/articles/153879/Maya-Manolova-sadi-shefa-na-stolichnata-Toplofikaciya", "text": "Днес омбудсманът Мая Манолова ще се яви на делото, което води срещу отказа на изпълнителния директор на „Топлофикация София“ ЕАД Георги Беловски да предостави достъп до обществена информация за дейността на дружеството по събиране на вземанията си по съдебен ред.Делото е на втора инстанция във Върховния административен съд /ВАС/, след като омбудсманът го спечели на първа пред Административния съд София - град на 29 март 2017 г.На 7 октомври 2016 г. общественият защитник прати писмо до мениджмънта на  дружеството с десет въпроса по Закона за достъп до обществена информация /ЗДОИ/.  Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР. По информация на обществения защитник над 15 млн. лева е събрало дружеството от юрисконсултски хонорари през 2015 г., чрез започнатите дела срещу 21 хиляди столичани.  В тези производства „Топлофикация“ е поискала минимум 300 лева пред съда, 350 лева пред частен съдебен изпълнител, дължими са и 300 лева по исковото производство. В същото време, от бизнес плана за развитие на дружеството, представен пред Столичния общински съвет, става ясно, че „Топлофикация“ е платила около 3 млн. лв. на външни адвокатски кантори.В рамките на 14-дневния срок омбудсманът не получи отговор, съгласно законовите изисквания. Вместо това, от „Топлофикация“ изразиха писмено становище, в което се твърди, че поисканата информация и субекти не попадат в приложното поле на ЗДОИ.На 30 ноември м.г. Манолова обжалва пред Административен съд София-град отказа на изпълнителния директор на „Топлофикация София“ ЕАД да предостави информация, отнасяща се до дейността на дружеството по събиране на вземанията си по съдебен ред.В жалбата си тя подчерта, че „топлофикационното дружество е в кръга на задължените субекти съгласно ЗДОИ, тъй като представлява публичноправна организация по смисъла на закона“. Освен това тя бе категорична, че „исканата информация е „обществена“ по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е надделяващ обществен интерес“.На 2 февруари т.г. омбудсманът се яви лично и пледира  в защита на искането си при разглеждането на делото срещу „Топлофикация” в Административния съд, а на 29 март излезе решение на първа инстанция в полза на Мая Манолова, което дружеството обжалва пред ВАС. Ето въпросите, на които „Топлофикация“ дължи отговори:1. Какъв е размерът на присъдените юрисконсултски възнаграждения по съдебни и изпълнителни дела, заведени от „Топлофикация София“ ЕАД за 2015 година?2. Колко от присъдените на Топлофикация за 2015 г. юрисконсултски възнаграждения са събрани, как са осчетоводени и как са разходвани?3. Колко юрисконсулти са работили в дружеството през 2015 г. и какъв е размерът на трудовите им възнаграждения за същата година?4. Какъв е размерът за 2015 г. на изплатените от дружеството заплати и допълнително материално стимулиране на юрисконсултите?5. Какъв е размерът на средствата, изразходвани от дружеството за повишаване квалификацията на юрисконсултите и за предоставяне на здравословни условия на труд, в т.ч. материално-техническа обезпеченост за полагането му?6. Какъв е броят на заведените срещу длъжници съдебни и изпълнителни дела през 2015 година?7. Какъв е размерът на внесените върху юрисконсултските възнаграждения данъци за 2015 година?8. Каква част от размера на присъдените за 2015 г. юрисконсултски възнаграждения са изплатени на юрисконсултите в дружеството?9. Какъв е броят на сключените с адвокати договори за правна помощ и процесуално представителство за 2015 г. и какъв е размерът на възнагражденията, изплатени по тях?10. По колко съдебни и изпълнителни дела през 2015 г. са ползвани адвокатски услуги?   ", "date": "2017.12.06", "title": "Мая Манолова съди шефа на столичната Топлофикация"}
{"url": "http://www.novinite.bg/articles/153893/Osvobodiha-Ahmed-Musa-ot-aresta", "text": "След като Муса прекара 3 години в ареста, преди началото на днешното заседание адвокатът на имама Елвира Панкова представи разписка, че определената от съда гаранция на обвиняемия е платена. Адвокатът показа разписката, че определените 7 500 лв. гаранция са внесени и в началото на съдебното заседание поиска Муса да бъде незабавно освободен.Съдия Кристина Пунтева направи справка за постъпилата гаранция, след което разпореди Муса да бъде освободен. Така Муса беше освободен директно в съдебната зала. Съдебната охрана свали белезниците на имама и се отдръпна от него, съобщи \"24 часа\".След като охраната остави Муса неговата майка, която беше в залата, се нахвърли върху него и го разцелува.Делото срещу 14 обвиняеми за разпространение на радикален ислям продължава. Предстои да се гледат видеозаписи на обвиняемите, записани чрез специални разузнавателни средства.", "date": "2017.12.06", "title": "Освободиха Ахмед Муса от ареста"}
{"url": "http://www.novinite.bg/articles/153876/Kogo-vsashtnost-nakaza-MOK-zaradi-dopinga-v-ruskiya-sport", "text": "Ръководството на Международния олимпийски комитет (МОК), разследвал допинговата криза в Русия, избра едно от най-суровите, но все пак не най-суровото наказание за установените нарушения. То отстрани от февруарската олимпиада в Пьончан руския олимпийски комитет, не допусна онези руски спортисти, които изпълнят критериите за \"чистота\" на МОК, пише \"Комерсант\".Ще им бъде разрешено да се представят само под неутрално знаме и без да могат да чуят в Южна Корея своя национален химн. Интригата е кой ще бъде допуснат в Пьончан и ще склонят ли на варианта без национални символи руските власти, намекнали вече, че ако МОК наистина избере тази мярка, ще откажат изобщо участие в олимпийските игри, добавя вестникът. При това положение \"руският олимпийски комитет и всички останали хора от спорта може да реагират както си искат, но нещата не ги решават те, решава ги нали знаете кой\", коментира пред \"РБК\" спортният журналист Евгений Слюсаренко.Формално руските власти нямат лостове за въздействие върху спортистите, които пожелаят да участват в състезанията под неутрално знаме, подчертава юристът Тимур Хутов. Той припомня \"доста много\" подобни случаи от историята на спорта и прогнозира, че руските власти едва ли ще правят спънки - \"това може да предизвика и съдебни процеси, и поредния международен скандал\".Решението на МОК съдържа и добри новини за Русия - не са открити доказателства за държавна подкрепа на допинга в Руската федерация, посочва \"Взгляд\".\"Комисията на МОК не намери никакви документирани, независими и безпристрастни доказателства за това, че висшите държавни органи на властта в  са подкрепяли или са били осведомени за т. нар. допингова система\", цитира онлайн изданието доклад от сайта на МОК. Според \"Ведомости\" обаче с решението си да допусне руските национали на олимпиадата само с олимпийския флаг, но не и с трикольора на , МОК \"наказва на първо място държавата,допуснала или най-малкото гледала през пръсти как руските спортисти масово и системно използват забранени препарати\".\r\n\r\n\r\n\r\n\r\n\r\n\r\n \r\n", "date": "2017.12.06", "title": "Кого всъщност наказа МОК заради допинга в руския спорт"}
{"url": "http://www.novinite.bg/articles/153886/Mbape-vleze-v-istoriyata-izprevari-Mesi", "text": "Бижуто на ПСЖ Килиан Мбапе се разписа в последен мач от групите на Шампионската лига и по този начин подобри престижен рекорд в надпреварата. Френският суперталант вече е най-младият играч, който достига кота 10 попадения в най-комерсиалния европейски клубен турнир. С това свое постижение Мбапе изпреварва имена като Лионел Меси, Карим Бензема и Уейн Рууни.Мбапе вкара 10-ия си гол в Шампионската лига на точно 18 години, 11 месеца и 15 дни. Вторият в класацията Карим Бензема е вкарал десетото си попадение чак на 20 години, 10 месеца и 2 дни. Трети се нарежда Хавиер Савиола, който с Барселона стигна до тази кота на 21 години и 3 месеца. 21 години, 3 месеца и 7 дни са били нужни на петкратния носител на \"Златната топка\" Лионел Меси да отбележи толкова попадения в Шампионската лига. След него се нареждат Раул и Уейн Рууни.Въпреки че загуби с 1:3 от Байерн, ПСЖ остана на първото място в група \"В\". Двата тима са с еднакви точкови показатели, но първата среща на \"Парк де Пренс\" завърши с класическото 3:0 за парижани и те са първи с по-добра голова разлика в преките сблъсъци. ", "date": "2017.12.06", "title": "Мбапе влезе в историята, изпревари Меси"}
{"url": "http://www.novinite.bg/articles/153865/Britanskite-specslujbi-predotvratili-pokushenie-sreshtu-Tereza-Mej", "text": "Британските специални служби са предотвратили готвен терористичен атентат срещу премиера Тереза Мей, съобщи телевизия Скай нюз, цитирана от ДПА.Ръководителят на британското контраразузнаване МИ5 Андрю Паркър е информирал правителството за готвеното покушение вчера.Заговорът на радикални ислямисти е предвиждал взривяване на самоделна бомба пред резиденцията на Мей на \"Даунинг стрийт\" и в последвалата суматоха те да нападнат Мей с ножове, пише в. \"Индипендънт\", цитиран от ТАСС.20-годишният Наимур Закария Рахман и 21-годишният Мохамед Акиб Имран са задържани от полицейските части за борба с тероризма при операции в Лондон и Бирмингам миналата седмица и ще бъдат изправени пред съда.Тази година във Великобритания са извършени пет терористични атентата в Лондон и Манчестър. В тях бяха убити общо 36 души.Паркър заяви, че специалните служби са осуетили девет заговора за атентати през изминалата година.", "date": "2017.12.06", "title": "Британските спецслужби предотвратили покушение срещу Тереза Мей"}
{"url": "http://www.novinite.bg/articles/153870/Tramp-priznava-Jerusalim-za-stolica-na-Izrael", "text": "Американският президент Доналд Тръмп ще обяви Йерусалим за столица на Израел. Според висши представители на администрацията посолството на САЩ обаче няма да бъде преместено веднага там, предаде Нова телевизия.Преди това арабските лидери предупредиха, че подобно действие ще бъде открита провокация срещу мюсюлманите и ще повиши напрежението.Статутът на свещения град - и за евреи, и за мюсюлмани, е твърде спорен. И двете страни го смятат за своя столица, а палестинците са категорични, че Източен Йерусалим ще бъде център на бъдещата палестинска държава. ", "date": "2017.12.06", "title": "Тръмп признава Йерусалим за столица на Израел"}
{"url": "http://www.novinite.bg/articles/153880/Dneven-horoskop-za-6-dekemvri", "text": "\r\n\r\nБъдете абсолютно честни със себе си, относно целите и плановете си. Днес трябва да се сбогувате с някого или нещо, но ще бъде за добро.\r\n\r\nИмате доверие на интуицията си, но понякога се колебаете. Днес не го правете. Давайте смело напред, няма да сгрешите.\r\n\r\nАко има нещо, за което не сте абсолютно сигурни, по-добре кажете \"не\" и се отдръпнете. Още не сте стигнали до момента, в който можете да си позволите да поемате рискове.\r\nПредставителите на останалите зодии могат да намерят дневния си хороскоп .\r\n", "date": "2017.12.06", "title": "Дневен хороскоп за 6 декември"}
{"url": "http://www.novinite.bg/articles/153874/Livanskiyat-premier-ottegli-ostavkata-si", "text": "Ливанският премиер Саад Харири е оттеглил оставката си месец, след като изненадващо обяви от Саудитска Арабия, че се оттегля от поста, предаде Нова телевизия.Още преди две седмици той замрази оставката си, когато се завърна в Ливан. В изявление Харири заяви, че ситуацията вече е решена, а всички членове на кабинета му са се съгласили да не се бъркат в политиката на другите арабски държави.Преди месец премиерът обвини коалиционния си партньор Хизбула и Иран, че предизвикват спорове в региона и допълни, че имало заговор за неговото убийство.", "date": "2017.12.06", "title": "Ливанският премиер оттегли оставката си"}
{"url": "http://www.novinite.bg/articles/153875/Vlakova-katastrofa-v-Germaniya-vze-jertvi", "text": "\r\nБлизо 50 души пострадаха при ова  в  снощи. Като по чудо няма загинали. Трима от ранените обаче са в тежко състояние. Общо пострадалите по последни данни са 47. В момента на та ът е превозвал 155 души.\r\nИнцидентът е станал късно снощи района на Дюселдорф, предаде БНТ. Пътническият експрес се е блъснал в неподвижна товарна композиция, която е стояла пред него на релсите. Машинистът е успял навреме да види препятствието, да намали скоростта и да предупреди пътниците да се придвижат към по-задни вагони. По този начин вероятно е успял да спаси и човешки животи.\r\nВсе още не е известно защо товарната мотриса е била оставена там. Спасителните операции протекоха бавно, заради скъсани електропроводи.\r\n", "date": "2017.12.06", "title": "Влакова катастрофа в Германия взе жертви"}
{"url": "http://www.novinite.bg/articles/153891/Cipras-Garciya-si-stapva-na-krakata", "text": "Гърция стъпва на крака, 2018-а ще бъде година на завой на страната, заяви гръцкият премиер Алексис Ципрас от трибуната на годишната конференция на гръцко-американската камара, посветена на гръцката икономика, съобщава Нюз.ин.\"Гърция оставя зад гърба си меморандумите с кредиторите през август 2018 г.\", каза още Ципрас.Той подчерта, че \"часът на гръцката икономика най-сетне е настъпил\", че \"стратегията на неговото правителство и усилията на гръцкия народ са дали резултат\" и че страната \"прелиства страница\".Гръцкият министър-председател откроил секторите, чиито постижения са показали, че климатът в страната се е променил, като във връзка с това поставил акцент върху бързото финализиране на разговорите с институциите по третия преглед на помощната програма, а също и върху регистрирания растеж на икономиката за трето поред тримесечие.В. \"Нафтемборики\" пише, че на конференцията Ципрас е изразил увереност, че Гърция ще постигне \"чисто излизане\" от спасителната програма през август 2018 г., когато изтича нейният срок, /тоест, няма да има нужда от нов спасителен пакет/.Пазарите дават \"зелена светлина\" за чисто излизане на Гърция от меморандумите, казал Ципрас, като наред с това дал обещание да намали данъчната тежест. Реалните факти позволяват оптимизъм, но не и успокоение, допълнил той.Изданието коментира, че на гръцко-американския форум Ципрас е представил една идеална ситуация в страната, като е избегнал пред представителите на бизнеса да се позове на проблемите и несигурностите, които преживяват икономиката и гърците в ежедневния си живо", "date": "2017.12.06", "title": "Ципрас: Гърция си стъпва на краката!"}
{"url": "http://www.novinite.bg/articles/153899/Ognen-ad-v-Kaliforniya", "text": "На около 38 000 души е препоръчано да напуснат домовете си заради мощните природни пожари в окръг Вентура, в американския западен щат Калифорния, предаде ТАСС, предаде ДАРИК.В съседния окръг Лос Анджелис вече бяха евакуирани около 150 000 души, съобщи телевизия Си Ен Ен, цитирайки кмета на града Ерик Гарсети. Началникът на противопожарната служба в окръг Лос Анджелис каза, че трима негови подчинени са пострадали при потушаването на огъня. Животът им е вън от опасност. Няма пострадали сред населението. Вчера пожарът обхвана площ от около 180 кв. км. До момента са евакуирани над 27 000 души. Според вестник \"Лос Анджелис таймс\" огънят е унищожил около 150 постройки. Над 250 000 души са без ток.Губернаторът на Калифорния Джери Браун въведе извънредно положение в окръг Вентура. В борбата с огнената стихия участват около 1000 пожарникари. По съображения за безопасност във Вентура и в съседните райони са затворени училищата и другите учебни заведения. ", "date": "2017.12.06", "title": "Огнен ад в Калифорния"}
{"url": "http://www.novinite.bg/articles/153904/Bomba-ubi-devetima-v-Pakistan", "text": "Бомба, монтирана на мотоциклет, е експлодирала в тормозената от екстремисти част на Северозападен Пакистан близо до границата с Афганистан, като са загинали деветима души, обявиха властите, цитирани от \"Ройтерс\".Това е последното изригване на насилие на фона на неотдавнашното засилване на атаките във въоръжената с ядрени оръжия страна.Бомбата е била взривена с дистанционно управление късно снощи, след като военен автомобил е преминал в град Мир Али в провинция Северен Вазиристан, уточниха трима пакистански официални лица, които са пожелали да останат анонимни.Говорител на пакистанската армия, която отговоря за сигурността в региона, не е отговорил на исканията за коментар.\"Вазиристан кърви още веднъж\", изтъкна представителят на полицията Тахир Хан в Пешавар, главния град в северозападната част на Пакистан, който уточни, че е чул за взрива, но нямал подробности.Никоя екстремистка групировка не е поела отговорност за атентата.Северен Вазиристан отдавна е средище на пакистански и чуждестранни ислямистки екстремисти, свързани с талибаните и \"Ал Кайда\", докато пакистанската армия не предприе огромна офанзива срещу тях в средата на 2014 г.Военната офанзива прогони екстремистите от техните бази и до голяма степен разруши мрежите им, принуждавайки ги да избягат или през пропускливата граница с Афганистан, или в други части на Пакистан.Ала екстремистите отвърнаха на удара, понякога с големи атаки.Миналия петък трима пакистански талибани самоубийци щурмуваха колеж в Пешавар, избивайки 8 студенти и един охранител.Седмица по-рано висш полицейски началник беше убит при самоубийствено бомбено нападение в Пешавар.Във вторник пакистански талибан уби член на антиталибанска фракция в друга част на северозападния регион, докато бомба, насочена към членове на друга проправителствена фракция, изби петима души седмица по-рано.Пакистанските талибани се борят да свалят правителството и да наложат шериата. Те са свързани с афганистанските талибани, които контролираха по-голямата част от Афганистан, докато не бяха прогонени от властта от подкрепяните от САЩ военни действия през 2001 г.Американският военен министър Джеймс Матис посети Пакистан тази седмица, за да призове за \"удвояване\" на усилията за обуздаване на екстремистите, обвинени в използването на страната като база за извършване на атаки в Афганистан.", "date": "2017.12.06", "title": "Бомба уби деветима в Пакистан"}
{"url": "http://www.novinite.bg/articles/153905/Germaniya-i-Franciya-preduprediha-za-sblasaci-v-Jerusalim", "text": "Германия е разтревожена, че в Близкия изток могат да избухнат сблъсъци след разпространената информация, че президентът на САЩ Доналд Тръмп ще признае Йерусалим за столица на Израел. Това съобщи външното министерство на Германия, цитирано от Ройтерс.Министерството се обръща към германците за израелските и палестински земи: \"От 6 декември 2017 г. може да има демонстрации в Йерусалим, на Западния бряг и в Ивицата Газа. Не може да се изключи насилие\".Ведомството съветва пътуващите до Йерусалим германски граждани внимателно да следят ситуацията чрез местните медии и да избягват засегнатите райони.Френското външно министерство също предупреди на сайта си да се очакват демонстрации и французите трябва да ги избягват, както и големи събирания в Източен Йерусалим, на Западния бряг и в Ивицата Газа.Високопоставени представители на САЩ съобщиха вчера, че Тръмп ще признае Йерусалим за столица на Израел и ще премести посолството на САЩ от Тел Авив в свещения град.", "date": "2017.12.06", "title": "Германия и Франция предупредиха за сблъсъци в Йерусалим"}
{"url": "http://www.novinite.bg/articles/153892/Velikobritaniya-raztrevojena-ot-planovete-na-Tramp-za-Jerusalim", "text": "Британският външен министър Борис Джонсън заяви, че е разтревожен от съобщенията, че американският президент Доналд Тръмп ще признае Йерусалим като столица на Израел, съобщава \"Ройтерс\".\"Нека да изчакаме и да видим какво точно казва президентът. Но знаете, ние виждаме съобщенията, които ние чухме с тревога, защото смятаме, че Йерусалим очевидно трябва да бъде част от окончателното споразумение между израелците и палестинците\", изтъкна Джонсън пред журналисти в Брюксел.Висши американки представители заявиха вчера, че Тръмп ще признае Йерусалим като столица на Израел по-късно днес и ще постави началото на преместването на американското посолство от Тел Авив в Йерусалим.", "date": "2017.12.06", "title": "Великобритания разтревожена от плановете на Тръмп за Йерусалим"}
{"url": "http://www.novinite.bg/articles/153871/Tajland-osadi-terorist-na-27-godini-zatvor-za-atakata-v-Bankok", "text": "Тайландският съд осъди 62-годишен мъж на 27 години затвор заради поставянето на бомба в болница в Банкок, съобщава \"Ройтерс\". Взривът рани 21 души.Експлозията стана в болницата Phramongkutklao в тайландската столица Банкок през май. Атаката се случи по време на третата годишнина от военния преврат през 2014 г.Болницата е популярна сред войници и техни семейства, както и сред пенсионирани военни офицери.За взрива полицията арестува Уатана Пурет, пенсиониран държавен служител. Уатана направи самопризнания за взрива. Като причина той изтъкна презрението си към военните.\"От доказателствата ние вярваме, че обвиняемият е извършил престъплението... обвиняемият сам е признал това\", информира съдия от Тайландският съд.След присъдата Уатана бил видян да плаче. Той прегърнал жена си и отказал да говори пред медии.", "date": "2017.12.06", "title": "Тайланд осъди терорист на 27 години затвор за атаката в Банкок"}
{"url": "http://www.novinite.bg/articles/153923/Bezdomnicite-v-SASht-se-uvelichavat-za-prav-pat-ot-7-godini", "text": "\r\nБроят на бездомните хора в САЩ се е увеличил за първи път от 2010 г. насам.Малко под 554 хил. души са били бездомни, се посочва в доклад на Департамента по жилищно строителство и градско развитие, съобщава \"Асошиейтед прес\".\r\nГрадове като Лос Анджелис, намиращи се на западното американско крайбрежие, както и Ню Йорк, са допринесли значително за покачването.\r\nВ Лос Анджелис броят на бездомниците е нараснал до 55 хил. души - увеличение с почти една четвърт за една година.\r\nДруги градове, отчитащи голямо увеличение на бездомниците, включват Сиатъл, Сан Диего и Сакраменто.\r\nГоворейки пред американското национално радио, министърът по жилищното строителство и градското развитие Бен Карсън отбелязал, че в градове като Лос Анджелис и Ню Йорк наемите са се увеличили \"много по-бързо\" от доходите.\r\nПравителството, добавил той, трябвало да работи с местните общности и неправителствени и религиозни организации, за да се бори с проблема.\r\n\"Ние трябва да се отдалечим малко от идеята, че само правителството може да реши този проблем чрез хвърляне на повече пари\", изтъкнал Карсън.\r\nКарсън и подопечното му ведомство предприеха специални усилия за борба с проблема сред военните ветерани, но тези числа също така са се увеличили на национално равнище, отново предизвикани от скока в Лос Анджелис.\r\nВъпреки че увеличението е първото от седем години, броят на бездомните все пак е с 13% по-малко в сравнение с 2010 г.\r\n", "date": "2017.12.06", "title": "Бездомниците в САЩ се увеличават за пръв път от 7 години"}
{"url": "http://www.novinite.bg/articles/153928/Zadarjaha-12-balgari-organizirali-trafik-na-hora-za-prosiya-v-Shveciya", "text": "Организирана престъпна група от 12 души за трафик на хора от България в Швеция с цел просия е задържана с европейски заповеди за арест на 5 ноември 2017 г. Трима от 12-те са задържани в град Кнежа, а други 9 – в Швеция при съвместна операция на ГДБОП, Специализирана прокуратура, шведската Национална полиция и прокуратура, под надзора и със съдействието на Евроджъст и Европол. Това съобщиха от пресцентъра на Специализираната прокуратура.Задържаните в България предстои да бъдат екстрадирани в скандинавската държава, където ще се гледа делото срещу дванайсетте участници. Събраните доказателства сочат, че групата е действала поне от януари 2017 г. Задържаните в Кнежа са набирали желаещи от ромски произход в града да „работят“ в скандинавската държава. На шведска земя те били настанявани от тамошните участници в бараки, разположени в гора и без каквито и да било хигиенни условия. По-голямата част от парите, които просещите събирали, били изпращани в България. Техни получатели били роднини на задържаните общо 12 участници в групата. При операцията по задържането са намерени и иззети пет луксозни автомобила (сред които Мерцедес ML, BMW, Ауди Q7), за които има данни, че са купени с средства от престъпната дейност. От претърсените осем луксозни къщи са иззети златни накити, придобити по същия начин, мобилни телефони и СИМ карти, компютърни конфигурации, тефтери със записки, документи за парични преводи, суми в левове и шведски крони, самолетни билети, наркотични вещества и други доказателства.\r\n\r\n\r\n", "date": "2017.12.06", "title": "Задържаха 12 българи, организирали трафик на хора за просия в Швеция"}
{"url": "http://www.novinite.bg/articles/153924/Bez-sdelka-za-Brekzit-tazi-sedmica", "text": "След телефонен разговор между британския премиер Тереза Мей и лидера на Демократичната юнионистка партия (DUP) Арлен Фостър, се появиха информации, че през тази седмица няма да има сделка за Брекзит.Политическият редактор на британския в. \"Сън\" Том Нютън написа в \"Туитър\", че му е било казано от източник от DUP, че все още не е постигнато споразумение.DUP е коалиционен партньор на Тереза Мей, като благодарение на подкрепата на партията е възможно управляващото мнозинство. По-рано лидерът на DUP изтъкна, че нейната партия няма да бъде \"пришпорвана\" да се съгласи на сделка в ущърб на Северна Ирландия и се оплака, че не е пряко ангажирана в процеса на оформяне на споразумението, предложено на Европейския съюз.Междувременно ирландски медии съобщиха, че правителството на ирландския премиер Лео Варадкар е готово да промени спорното проектоспоразумение, за да успокои DUP и да помогне на Великобритания да постигне пробив в преговорите за излизане от Европейския съюз.", "date": "2017.12.06", "title": "Без сделка за Брекзит тази седмица"}
{"url": "http://www.novinite.bg/articles/153866/Vijte-kakvo-shte-e-vremeto-dnes", "text": "Днес ще има променлива облачност, по-значителна преди обяд над западната половина на страната, а след обяд над източната, но валежи са малко вероятни. Ще духа умерен до силен вятър от запад-северозапад. Дневните температури ще се повишат и максималните ще са предимно между 5° и 10°, в София около 5°.Атмосферното налягане е по-високо от средното за декември. През деня ще се задържи почти без промяна.Над планините ще има временни увеличения на облачността; валежи са малко вероятни. Ще духа силен по високите и откритите части до бурен вятър от север-северозапад. Максималната температура на височина 1200 метра ще е около 1°, на 2000 метра - около минус 6°.Над Черноморието ще преобладава слънчево време. След обяд ще има по-значителни временни увеличения на облачността. Ще духа умерен, временно силен вятър от запад-северозапад. Максималните температури ще са 6°-8°. Температурата на морската вода е 11°-13°. Вълнението на морето ще е 2-3 бала.", "date": "2017.12.06", "title": "Вижте какво ще е времето днес"}
{"url": "http://www.novinite.bg/articles/153882/Veroyatno-predstoyashtata-zima-shte-e-po-meka", "text": "Вероятно зимата на 2017/2018 година ще е по-мека от зимата на 2016/2017 година, каза проф. Веселин Александров от секцията \"Климатология\" към департамента \"Метеорология\" в Националния институт по метеорология и хидрология при БАН /НИМХ-БАН/. Най-вероятно декември на 2017 г. ще е с повече валежи от декември на 2016 г., отбеляза той. Януари 2018 г. се очаква да е със средни месечни температури близки до нормалните или по-високи и с месечни количества валеж близки до нормалните или по-малки. Февруари на 2018 г. се очаква да е със средни месечни температури близки до климатичните или по-високи и с месечни количества валеж близки до средните такива или по-малки, прогнозира проф. Александров. Съгласно предварителни оценки на Световната метеорологична организация 2017 г. е по-хладна от рекордно топлата 2016 г. Но е много вероятно да бъде една от трите най-топли години в историята на съвременните инструментални метеорологични наблюдения и измервания, обясни ученият, който работи повече от 30 години в НИМХ-БАН. Нетипичното струпване на причини наистина са такива, каквито дефинирахте в първата част на въпроса. След циклона \"Татяна\", който причини последния обилен снеговалеж, отпреди няколко дни, връхлетя и \"Филип\", носещ проливни дъждове. Добрата новина е, че държавата реагира най-сетне с превантивни мерки и с кризисни щабове, които в цялата страна да следят за бедствените обстановки. Лошата новина обаче е, че поради изтормозена /нерегламентирана/, неподдържана или въобще липсваща инфраструктура загубите вследствие на поройните валежи са още по-значителни. Климатичните промени в глобален, регионален и локален мащаб и какви са параметрите на тези промени е може би един от най-често задаваните екологични въпроси в началото на 21-ви век. Подобни въпроси са актуални винаги, но в определени моменти, обикновено когато се наблюдават големи отклонения от нормалните стойности на метеорологичните елементи, преди всичко на температурата и валежите, изникват с нова сила и се коментират в медиите и обществото. От една страна, съществуват множество примери, доказващи наличието на промени във времето и климата, но от друга страна, не липсват и противоположни твърдения. Много от неточностите произтичат от неумело боравене с терминологията. Почти ежедневно сме свидетели на опити да бъдат отъждествени капризите на времето с климатичните промени. Ще си позволя да представя дефиниции на основни климатични термини. Климатът е многогодишният режим на времето на дадено място, обусловен от географското му положение. Климатичните промени обхващат колебания и/или изменение на климата. Последното е свързано с преминаване на климатичната система в ново равновесно състояние, характеризиращо се с различни от предходното многогодишни средни стойности на климатичните параметри. В конкретния случай бих приел значителните валежни количества през изминалите няколко дни като нетипични метеорологични събития и/или за \"капризи на времето\". И като доказателство на тезата за промяна честотата на екстремните метеорологични и климатични явления - има значително увеличение на средния брой дни с денонощни суми на валежите над 100 mm - с около 30 процента за периода 1991-2007 г. спрямо базисния период 1961-1990 г. Въпреки намалението на броя на станциите, в периода 1991-2007 г. се наблюдава увеличение на регистрираните в метеорологичната мрежа случаи с проливни валежи. През последните години има тенденция към зачестяване на случаите с типично пролетно-летен тип конвективна облачност с валежи от дъжд, гръмотевични бури и понякога с валежи от град през зимни месеци като януари и февруари. Наблюдава се увеличена честота на средния брой дни с гръмотевични бури и градушки в по-хладни десетдневния през април и септември през периода 1991-2006 г. спрямо същите за базисния период 1961-1990 г. А климатичните промени в България са вече факт. От края на 1970-те години се наблюдава тенденция към затопляне. През втората половина на 20-ти век зимите са по-меки. 23 от последните 26 години след 1989 г. са с положителни аномалии на средната годишна температура на въздуха спрямо климатичната норма на базисния период 1961-1990 г. Средната годишна температура през 2009 г. е с 1,2 градуса над климатичната норма. 2016 г. вероятно е поредната 17-та година с температури по-високи от обичайните за страната. Периодите на засушаване са били най-дълги през 1940-те години и в последните две десетилетия на 20-ти век. Валежите показват тенденция към спадане в края на миналото столетие. След средата на 1990-те годишните валежи показват тенденция към повишение в повечето райони на страната. Годишната амплитуда между максималната и минималната температура на въздуха намалява - минималната температура се повишава по-бързо от максималната. Дебелината на снежната покривка показва тенденция към свиване в края на миналия век. Горната граница на широколистните гори се измества към по-голяма надморска височина. Данните от фенологичните наблюдения показват изпреварване в развитието със 7-15 дни в различните климатични райони, което недвусмислено свидетелства за затопляне на климата през последните 30 години в сравнение с предишни периоди на оценка. През 2017 г. имаше много значими метеорологични и климатични събития, включително много активния сезон на урагани в Северния Атлантически океан, големи наводнения в Индия и продължителна суша в някои региони от Източна Африка. През септември 2017 г. трите опустошителни урагана, които навлязоха в южните щати на САЩ и в няколко Карибски острови в бърза последователност, разбиха съвременните представи за такива крайни метеорологични условия и свързаните с тях материални загуби и щети. Затова повече от очевидно е, че инфраструктурата може да бъде засегната от увеличената честота на екстремните природни явления. Аз обаче искам да акцентирам върху човешкото здраве. Общият риск от заболявания, свързани с горещините и смъртността, се е покачил стабилно от 1980 г. насам, като около 30 процента от световното население сега живее в климатични условия, като екстремните горещи температури продължават няколко дни в годината. Между 2000 г. и 2016 г. броят на уязвимите хора, изложени на горещи вълни, се е увеличил с приблизително 125 милиона. Традиционните числени прогнози дават информация за времето, което може да се очаква през следващите няколко дни. По-трудно и обикновено неточно се прогнозира времето за повече от една седмица напред. Но дългосрочните прогнози на времето са все по-търсен продукт. Затова се правят опити да се каже нещо за това, какви са най-вероятните средни метеорологични условия през следващите няколко месеца. Това е целта на сезонните прогнози на времето. Новите технологии помагат да се подобри точността на прогнозите за времето. Спътниковите снимки например помагат да се види по-добре текущото време и дават възможност да се направи по-коректна прогноза. Но за добра дългосрочна /сезонна и климатична/ прогноза все още можем само да мечтаем. Сезонните прогнози на НИМХ-БАН се подновяват в края на всеки календарен месец. Последната версия на сезонната зимна прогноза, от 30 ноември 2017 г., може да се обобщи така - зимата на 2017/2018 година се очаква да бъде със средни сезонни температури близки до климатичните такива или по-високи и със сезонни количества валеж близки до средните или по-малки количества. Вероятно зимата на 2017/2018 година ще е по-мека от зимата на 2016/2017 година. Нещо любопитно: последната зима бе оценена в НИМХ като \"умерено тежка зима\". А медиите дълго време се надпреварваха да представят катастрофични краски на нормални зимни условия. Но това е сериозна тема за друг важен разговор. По прогноза декември на 2017 г. трябва да е със средни месечни температури близки до нормалните за този период от годината. Най-вероятно декември на 2017 г. ще е с повече валежи от декември на 2016 г. Януари 2018 г. се очаква да е със средни месечни температури близки до нормалните или по-високи и месечни количества валеж близки до нормалните или по-малки. Може да се очаква януари 2018 г. да е по-мек и с по-малко валежи от януари 2017 г. Февруари на 2018 г. се очаква да е със средни месечни температури близки до климатичните или по-високи и с месечни количества валеж близки до средните такива или по-малки. Може да се очаква февруари на 2018 г. да е подобен на февруари от 2017 г. По отношение на студените зими - разбира се, че е нормално още да се случват. И това въобще не противоречи на наблюдаваната тенденция към глобално затопляне. А и да не забравяме, че климатът е нещо средно, т.е. трябва да се отчитат и меките зими, които преобладават напоследък. За любителите на глобалното захлаждане: преди повече от 400 години Европа е изпитала сравнително студен период, наречен Малък ледников период, който съвпада с период на необичайно ниска слънчева активност - т. нар. Маундеров минимум. И няма такава застраховка, която да попречи на евентуална нова поява на подобен период. А до тогава, анализите показват, че повишението на глобалните температури през 20-ти и 21-ви век е било най-голямо, в сравнение с предишните векове през последните 1000 години. Съгласно предварителни оценки на Световната метеорологична организация 2017 г. е по-хладна от рекордно топлата 2016 г. Но е много вероятно да бъде една от трите най-топли години в историята на съвременните инструментални метеорологични наблюдения и измервания. Глобалната температура за последните 5 години /2013-2017 г./ е близо с 1 градус над средните стойности за периода 1880-1900 г. и вероятно е най-високата средна стойност за всеки изминал период от пет години. През 2017 г. бяхме свидетели на продължаваща тенденция към покачване на морското равнище с известно ниво на ускоряване при увеличаване на концентрациите на парникови газове в атмосферата. Криосферата продължи да се свива, особено в Арктика, където морският лед непрекъснато намалява. Ледът в Антарктика също е намалил своя обем през изминалата година след многогодишен период на стабилност и дори леко разширяване. Има учени, които твърдят, че парниковите газове не оказват влияние за затопляне на глобалния климат. Според тях това, че количеството въглероден диоксид в атмосферата расте, не води до повишаване на температурата на приземния въздух или поне тази корелация не е значима. Според други учени предстои глобално застудяване. И сега има изолирани региони в света, където климатът не се затопля, а температурите спадат. Засега обаче фактите, не само в България, но и в преобладаващата част на света, сочат друго - последните 17 години са по-топли от обичайното. При глобалното затопляне важният въпрос е кое надделява като причина - човешката дейност или природните фактори. Необходими са повече изследвания в тази насока. Част от учените подценяват едни причини, друга част - други причини. На този етап няма как да се пресметне точното съотношение. Климатът постоянно се е променял и природните фактори - космически и земни - винаги са играели роля. Аз лично споделям тезата, че съвременните климатични промени са вследствие не само от влиянието на антропогенния фактор, но и от въздействието на природни фактори. НИМХ и СМО официално поддържат становището, че влиянието на човешката дейност е било особено значимо през първата половина на миналия век. В последните десетилетия парниковите газове имат доминираща роля. Не мисля обаче, че климатичните промени могат да бъдат спрени. Интересно, та дори и малко странно, но всеки втори любител на климатичните промени, говори за размиване на сезоните на територията на България. Според създадените очаквания, би трябвало сезоните от четири да останат само два. Да, ама не. За какво иде реч. Сезонните температури през есента имат тенденция към редуциране. Зимите вече споменах са по-меки, а пролетта е по-хладна от обичайното. Затова и температурните разлики в отделните сезони, показват по-малки стойности, вследствие на което се получава чувството за изравняване на сезоните. И е добре, че е само чувство, а не реалност. Засега.", "date": "2017.12.06", "title": "Вероятно предстоящата зима ще е по-мека"}
{"url": "http://www.novinite.bg/articles/153926/Putin-se-kandidatira-za-prezident-dogodina", "text": "Руският президент Владимир Путин обяви, че възнамерява да се кандидатира за държавен глава на изборите през 2018 г.“Ще издигна своята кандидатура за поста президент на Руската Федерация“, заяви Путин по време на среща с работници в завода ГАЗ.За пръв път Владимир Путин е избран за държавен глава през 2000 г., а през 2004 г. той беше преизбран. От 2008 до 2012 г. той беше министър-председател на Русия, а от 2012 г. отново се върна в Кремъл. Този път неговият мандат беше не 4-годишен, както първите два, а 6-годишен, който изтича през следващата 2018 г.  ", "date": "2017.12.06", "title": "Путин се кандидатира за президент догодина"}
{"url": "http://www.novinite.bg/articles/153930/16-raneni-v-Kiev-pri-sblasak-mejdu-policai-i-privarjenici-na-Saakashvili", "text": "Подготвя се спецакция за задържането на бившия грузински президент Михаил Саакашвили. Това твърди източник от полицията в Киев. Неуспешните опити за задържането на Саакашвили, който е и лидер на политическата формация \"Движение на новите сили\", започнали вчера, продължиха и тази сутрин, предаде БНТ.\r\nПак се стигна до сблъсъци между органите на реда и привърженици на Саакашвили, последните отново надделяха и полицията отстъпи. Ранени са 16 души.\r\nЕкспрезидентът на Грузия е обвинен в участие в престъпна група и укриване на дейността й, обявен е за издирване. Той получи 24-часов срок, в който сам да даде показания, но обяви, че няма да отиде при \"фалшив главен прокурор\", а е склонен да приеме следователи в палатковия лагер край Радата, изграден от симпатизанти на неговата политическата формация.\r\nСпоред украинския главен прокурор дейността на Саакашвили се финансира от бизнесмен от обкръжението на бившия президент на Украйна - Виктор Янукович, а крйната цел е свалянето на властта в страната.\r\n", "date": "2017.12.06", "title": "16 ранени в Киев при сблъсък между полицаи и привърженици на Саакашвили"}
{"url": "http://www.novinite.bg/articles/153917/Zabraniha-dostapa-do-ruskiya-parlamenta-na-amerikanski-medii", "text": "Държавната дума, долната камара на руския парламент, забрани днес достъпа на репортери на американски медии, признати за \"чужди агенти\", включително \"Гласът на Америка\" и Радио Свободна Европа/Радио Свобода, предаде ТАСС. Депутатите одобриха почти единодушно съответна резолюция в отговор на решението на Конгреса на САЩ да отнеме акредитацията на руската телевизия Ар Ти (RT). Текстът бе подкрепен от 413 народни избранници при само един против. Държавната дума препоръча на горната камара на руския парламент, Съвета на Федерацията, да вземе аналогично решение. В резолюцията се казва, че \"Думата смята за неприемливо всяко посегателство срещу основни човешки права и свободи - свободата на словото и правото на получаване и разпространяване на информация\". \"Защитавайки демократичните ценности, депутатите от Държавната дума си запазват правото да взимат симетрични мерки във връзка с решението за лишаване на редица руски журналисти от акредитация към Конгреса на САЩ\", се посочва в решението. Руски депутати казаха, че ограниченията може да бъдат премахнати, ако бъдат отменени съответните решения по отношение на руските медии в САЩ.", "date": "2017.12.06", "title": "Забраниха достъпа до руския парламента на американски медии"}
{"url": "http://www.novinite.bg/articles/153914/Utre-slanceto-se-zavrashta-s-temperaturi-do-13-gradusa", "text": "През нощта облачността над страната ще е променлива, често значителна над Северна и Източна България, но ще е без валежи. Ще духа слаб, в Дунавската равнина - умерен вятър от запад-северозапад. Минималните температури ще са предимно между минус 1 и плюс 4 градуса. Утре ще бъде предимно слънчево, а привечер и вятърът ще отслабне. Затоплянето ще продължи и максималните температури ще са между 8 и 13 градуса. Атмосферното налягане ще остане по-високо от средното за декември. През деня ще се задържи почти без промяна. Над планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6 градуса, на 2000 метра - около минус един градус.", "date": "2017.12.06", "title": "Утре слънцето се завръща с температури до 13 градуса"}
{"url": "http://www.novinite.bg/articles/153909/Detskite-gradini-v-Kneja-bezplatni-ot-1-yanuari", "text": "Общинският съвет в Кнежа единодушно прие идеята за премахване на таксите за детска градина. Промяната влиза в сила от началото на 2018 г, предаде БНТ.Това ще струва на общината около 100 000 лева, които тя е осигурила от икономии от събирането и депонирането на отпадъци.Безплатната грижа ще бъде подарък под елхата за 500 деца отОбщина Кнежа във всичките пет детски заведения с три яслени и 17 градински групи.Всяко дете в детска градина ще струва на община около 1900, а в яслена – малко над 1200 лева.Безплатна ще бъде и млечната кухня.Инициативата и единодушното решение трябва да послужат за пример и на други общини, смятат политиците в местния парламент. ", "date": "2017.12.06", "title": "Детските градини в Кнежа – безплатни от 1 януари"}
{"url": "http://www.novinite.bg/articles/153864/Nikulden-e-Praznuvat-moryacite-i-bankerite", "text": "На 6 декември празнуваме Никулден. Празникът е в чест на Свети Николай Мирликийски Чудотворец, който е покровител на моретата, езерата и реките, на моряците и рибарите, на семейството и рода.На този ден празнуват Никола, Николай, Николина, Ненка, Нино. Освен моряците и рибарите, за свой празник го приемат банкерите и търговците.Първообразът е историческа личност - Никола Мираликийски, роден през 270 година от н.е. в Патара - Ликия, Мала Азия (днес Турция).Източноправославната религиозна традиция го почита като покровител на мореплавателите. Според една легенда, по време на силна морска буря, светецът спасил с молитви моряците на кораба, с който пътувал към Божи гроб. Според друга светията запушил дупка в кораба с шаран и възкресил моряк, починал при падане от най-високата мачта.Смята се, че когато е ядосан, светецът причинява бурите и ураганите. Затова на Никулден моряците остават на сушата.По традиция на празника се събира цялото семейство на трапезата, а тя не се вдига през целия ден. “Варвара вари, Сава пече, Никола иде с голямата лъжица и гости гощава”,  казва народната приказка.Задължително на Никулден на масата присъства шарана.Традиция е и да се сложат най-големите люспи от шарана в портфейла - за да носи пари през цялата година. Костите пък не изхвърляме, а закопаваме в земята или пускаме в течащи води - за да се умножи семейството и да има благополучие. Някога майките използвали костта от главата на шарана (която прилича на кръст) като амулетче, което пришивали в дрехите на малките деца, за да ги пази от болести.Днес празнуват всички, които носят имената Никола, Николай, Николина, Николета, Ненка, Нина, Кольо, Нико и Ница.", "date": "2017.12.06", "title": "Никулден е! Празнуват моряците и банкерите"}
{"url": "http://www.novinite.bg/articles/153906/Davka-za-baloncheta-razsmya-i-razplaka-nad-600-gosti-na-premierata-si", "text": "Над 600 гости – представители на кино гилдията и популярни личности се събраха за премиерата на новия български филм “Дъвка за балончета” на 5 декември в София. Лентата с Теодора Духовникова и Иван Юруков в главните роли успя да разсмее и да разплаче публиката. Най-много овации събраха децата-актьори Аглея Гумнерова, Андрея Захариев, Валентин Александров и Калоян Лалов. Специална изненада за гостите беше и ънплъгд изпънението на група “Остава”, чието парче “Стоп” е част от саундтрака на лентата. “Дъвка за балончета” е филм, който ни връща към магията на първата любов и детството през 80-те години на миналия век.“Това е филм за нашето поколение, за първата любов, за първото докосване. Той е много искрен, много нежен и вярваме, че хората ще го харесат. Това е нашият филм в тази толкова хубава година за българското кино”, казаха изпълнителите на главните роли Иван Юруков и Теодора Духовникова преди прожекцията. Освен любовна история, лентата разказва за децата на 80-те години, които пораснаха с Некерман, колекциите картинки от дъвки и стрелбата с фунийки. Действието се развива паралелно между 1988 година и настоящето и проследява съдбата на четири хлапета. Калин (35) е талантлив рекламист, отегчен от живота. Биляна (35) е авантюристка, която не знае какво иска. Като деца двамата са част от щура банда, която всеки ден попада в различно приключение. Съвсем по детски те си обещават да се оженят, но обстоятелствата ги разделят. Двамата се срещат случайно 25 години по-късно. През петте дни, които имат заедно, те си спомнят детството, мечтите и забравеното обещание. От 8 декември всички желаещи ще могат да видят лентата на 55 кино екрана в 27 града в България. Специални прожекции и срещи с екипа ще има и в Пловдив и Бургас – съответно на 11 и 18 декември. Билетите за двете предпремиерни прожекции на 7 декември в София са вече изчерпани.Копродуценти на \"Дъвка за балончета\" са Нова Броудкастинг Груп и Dynamic Arts. Филмът ще се разпространява в кината у нас от “Лента”, а премиерната дата е 8 декември. „Дъвка за балончета” е шестата кино продукция, на която NOVA е копродуцент, като част от дългосрочната стратегия на медийната група за подкрепа на българските филми на всички платформи.", "date": "2017.12.06", "title": "“Дъвка за балончета” разсмя и разплака над 600 гости на премиерата си"}
{"url": "http://www.novinite.bg/articles/153916/Svetovnoizvestniyat-virtuoz-Dejvid-Garet-s-grandiozen-koncert-v-Sofiya", "text": "Световноизвестният виртуозен цигулар Дейвид Гарет ще изнесе грандиозен концерт, част от световното си двойно турне “EXPLOSIVE – LIVE“ на 6 юни 2018 година, в зала Арена Армеец в София! Суперзвездата, която пристига по покана на Продуцентска агенция АРТ БГ, и неговата супергрупа, ще представят пълната програма от двата последни албума на гениалния музикант, събрана в един уникален спектакъл, правен специално за арени. След първото си посещение у нас, през февруари 2018, когато Дейвид Гарет ще представи своята класическа програма заедно с пианиста Жулиен Куиентин, суперзвездата ще се завърне през юни 2018 с най-грандиозната си пълна кросоувър продукция, в която ще бъде с огромен бенд на сцената, впечатляващи с размерите си електронни екрани и спиращи дъха сценични ефекти. Предстоящият концерт у нас предоставя уникалната възможност на почитателите на виртуозния и супер актуален в момента артист, да чуят най-новите му песни, в които той свири на електрическа цигулка. Специално за неговия настоящ грандиозен световен тур, Дейвид събира продукцията си от превърналите се в тотални музикални феномени албуми Explosive и Rock Revolution в един мащабен, грандиозен спектакъл. Първата част от турнето претърпя феноменален успех с продадените рекордни 300 000 билета и дава всички предпоставки за дори още по-успешна втора част, която ще мине през Аржентина, Бразилия, Полша, Прибалтика, Израел, Румъния и разбира се, България! “EXPLOSIVE – LIVE” е музикално явление, което не би могло да се пропусне! Уникалната кросоувър програма представлява един феноменален микс от тежки и интензивни рок мелодии и великолепни балади, примесени с първокласна класическа музика.Билети за концерта на Дейвид Гарет в зала Арена Армеец на 6 юни може да закупите в мрeжата на Ивентим, както и онлайн от 7 декември от 10 часа на цени: 65, 85, 105 лв., както и ВИП 185 лв. Първите 300 билета са 10 лв отстъпка. Наричан Паганини на поп звездите и Джими Хендрикс на цигуларите, Дейвид Гарет е „Цигуларят на Дявола“ на нашето време, интернационална суперзвезда, която магически смесва мелодиите на Металика и Моцарт. Окачествен е като пионерът в модерното „кросоувър“ течение, както и като един от най-талантливите и виртуозни музиканти, Дейвид се чувства еднакво „у дома си“, независимо дали изпълнява най-сложните класически композиции заедно с водещи световни оркестри и диригенти или свири неостаряващите рок класики на мащабните и претъпкани стадиони. Обожаван от милиони фенове по целия свят, Дейвид Гарет е продал милиони билети и е спечелил 23 златни и 16 платинени награди на най-разнородни музикални форуми в градове като Хонг Конг, Германия, Мексико, Тайланд, Бразилия, Сингапур и много други. За албума “Explosive” е награден със злато в Германия и Австрия, като наградите получава само за няколко седмици. Дейвид Гарет комбинира харизмата на рок звездата с виртуозността, присъща само на най-талантливите класически инструменталисти на нашето време. БИЛЕТИ в продажба от 7 декември!\r\n", "date": "2017.12.06", "title": "Световноизвестният виртуоз Дейвид Гарет с грандиозен концерт в София"}
{"url": "http://www.novinite.bg/articles/153881/Pochina-frenskata-zvezda-Djoni-Holidej", "text": "Най-голямата рокзвезда на Франция Джони Холидей почина тази нощ на 74 години от рак на белия дроб, съобщи съпругата му Летисия, цитирана от Франс прес. \"Джони Холидей си отиде. Пиша тези думи, без да мога да го повярвам. Обаче е истина, мъжът ми вече не е сред нас. Напусна ни тази нощ както живя целия си живот, смело и достойно\", написа тя в изявление. Джони Холидей (Жан-Филип Сме) е роден на 15 юни 1943 година в Париж. Джони Холидей има в кариерата си 181 турнета, 18 платинени албума и е продал повече от 100 милиона записи по цял свят, което го прави един от най-продаваните артисти на всички времена. На 3 октомври 2007 г. обявява оттеглянето си от сцената с прощално турне, приключило две години по-късно. По-късно Холидей обявява няколко нови  участия, последвани от световно турне през 2014 г.На 12 април 1965 година се жени за Силви Вартан и от брака се ражда синът им Давид. На 4 ноември 1980 г., след като доста пъти се събират и разделят, семейството се разпада. Джони Холидей има и дъщеря - Лора Сме, от брака си с актрисата Натали Бай.", "date": "2017.12.06", "title": "Почина френската звезда Джони Холидей"}
{"url": "http://www.novinite.bg/articles/153887/Kuklen-teatar-za-praznicite-v-Asenovgrad", "text": "Празничното настроение обзема  още от днес. Началото на коледните празници ще бъде поставено на днешния Никулден с концерт на студенти от ПУ „Паисий Хилендарски”, в специалност „Поп и джаз пеене”. Утре вечерта ще грейне и елхата в центъра на града - пред сградата на Общината. Коледната програма и тази година е изпъстрена с концерти, изложби, ученически изпълнения и благотворителни каузи. Традиционно, ще бъдат връчени наградите за благотворителност, както и призовете за „Спортист на годината“. Специален гост на Асенoвград ще бъде изгряващата поп певицата Михаела Маринова. А новата 2018 г. асеновградчни ще посрещнат с червено вино и дълги хора, извиващи се под звуците на фолклорна музика, на площада в града. Ето и подробната Коледно-Новогодишна програма на община Асенoвград: 6 декември (сряда): – 17:30 ч. - Градска библиотека: Коледен концерт на студенти от ПУ „Паисий Хилендарски” в специалност „Поп и джаз пеене” 7 декември (четвъртък): – 13:00 ч. - Градска библиотека: Еко арт работилница за празнично настроение – 14:00 ч. - Ресторант „Tasty”: Коледен бал за децата в неравностойно положение – 17:30 ч. - Площад „Академик Николай Хайтов”: Запалване на коледните светлини на елхата, с участието на ДФ „Косара”, СК „Валентина”, ЦПЛР „Васил Левски”, КСТ „Асеновец”, БФ „Терпсихора” – 18:30 ч. - Градска библиотека: Прожекция на филма „Светият град – ”8 декември (петък): – 17:30 ч. - Градска библиотека: Изложба живопис на таланти от ОУ „Петко Каравелов” и обща изложба на асеновградски художници 11 декември (понеделник): – 18:00 ч. - Паркът срещу ДГ „Дружба“: Запалване на коледните светлини в парка – 18:00 ч. - Градска библиотека: „В очакване на Коледа” – концерт на музикална школа „Станимака” – 18:00 ч. - Ресторант „Станимака“: Тържествена церемония по връчване на наградите „Спортист на годината 2017” 12 декември (вторник): – 10:00 ч. - НЧ „Н. Й. Вапцаров”, село Тополово: „Послание на асеновградски поети” – рецитал на Виктория Стефанова – 17:30 ч. - Градска библиотека: Обявяване на резултатите от конкурса за доброволческа инициатива 2017 г. на името на Донка Пашкова и връчване на приз „Рицар на добрата воля” – 18:30 ч. - Площад „Академик Николай Хайтов”: Концерт на изгряващата поп певица Михаела Маринова 13 декември (сряда): – 12:00 ч. - Градска библиотека: „Традиции и поглед в бъдещето“ - изложба на кулинарни, сладкарски и хлебни изделия на ПГ по ХВТ „Свети Димитрий Солунски” – 17:00 ч. - 19:00 ч. - НЧ „Свети преп. Паисий Хилендарски”: Рождественска работилница за деца на школата по изобразително и приложно изкуство при читалището – 17:30 ч. - Градска библиотека: Акустичен концерт „Коледни вълшебства” с любими коледни песни, в изпълнение на Милена Костова, пиано и контрабас 14 декември (четвъртък): – 17:30 ч. - Градска библиотека: Арт ателие за празнични прически и коледен базар на ПГ „Патриарх Евтимий” – 18:00 ч. - НЧ „ Родолюбие”, камерна зала: Празничен концерт на Фолклорна формация „Карлък” – 19:00 ч. - Старинно училище „Свети Георги”: Концерт на класа на Веселина Пашалиева към Музейната музикална школа. 15 декември (петък): – 17:30 ч. - Градска библиотека: „Любими песни от любими филми” – младежки концерт на сдружение „15 лалета” 16 декември (събота): – 11:00 ч. - Градска библиотека: „Дванадесетте братя” – куклена постановка на театър „Хенд”, вход свободен 18 декември (понеделник): – 17:30 ч. - Градска библиотека: Празничен концерт на ЦПЛР „Васил Левски” и ФА „Капитан Петко войвода” при ТД „Родопи”, по повод 173 г. от рождението на капитан Петко войвода – 18:00 ч. - НЧ „Свети преп. Паисий Хилендарски”: Коледна наздравица със самодейците от НЧ „Свети преп. Паисий Хилендарски”\r\n\r\n\r\n", "date": "2017.12.06", "title": "Куклен театър за празниците в Асеновград"}
{"url": "http://www.novinite.bg/articles/153872/Medicite-ot-Pirogov-protestirat-vtori-den", "text": "Втори ден на протести в „Пирогов”. Медиците от спешната болница излизат отново на улицата с искане за оставка на директора си. Обвиненията им към професор Асен Балтов са, че управлява хаотично и некомпетентно, предаде Нова телевизия.Лекарите се оплакват още от ниски възнаграждения, недостиг на лекарства и консумативи, както и от скандални назначения.По случая е назначена проверка от Здравното министерство. До приключването й от ръководството на болницата отказват коментар, но лекарите заплашват да напуснат, ако професор Балтов не се оттегли. „Чашата преля, когато беше предложено подписването на заявления за трудови договори с изпитателен срок от шест месеца. Тоест преминаването от постоянен на временен договор. Става въпрос за целия персонал от травматологията и хирургията на болницата”, обясни в „Здравей, България” доц. Стоян Сопотенски от \"Пирогов\".По думите му това е удобен начин за отстраняване на лекари, защото в рамките на този шестмесечен срок всеки може да бъде освобождаван без каквито и да е обяснения.„Според мен е абсолютно скандално съкращаването на пенсионирани сестри и лаборанти и в същото време назначаване на пенсионирани военни на входа на болницата”, каза още доц. Сопотенски. „Скандалното е това, че на местата на тези, които са освободени, не се назначават нови хора. По този начин се натоварват останалите, които продължават да работят същата по обем работа. Съответно се влошава качеството”, коментира д-р Ивайло Филибев.", "date": "2017.12.06", "title": "Медиците от \"Пирогов\" протестират втори ден"}
{"url": "http://www.novinite.bg/articles/153873/S-naj-dalgoto-Nikuldensko-horo-Burgas-posreshta-svoya-praznik", "text": "Станалото традиционно за Бургас Никулденско градче, в градинката до Часовника, ще е част от празника и през тази година, като събира в себе си всички видове изкуства от морския град. Писатели, поети, художници и музиканти ще забавляват бургазлии и гостите на града през целия ден.Именно там е бъде осветена и празничната трапеза, на която кметът Димитър Николов разчупва питата. В зависимост от това кое парче е по-голямо се гадае дали следващата година в Бургас ще се родят повече момчета или повече момичета. Щом приключи обредният ритуал, ще започне раздаването на традиционния за празника рибен курбан, приготвен по стара рибарска рецепта и със съдействието на полевата кухня на Военноморска база - Бургас. Пунктовете с рибния курбан тази година ще бъдат разположени до Община Бургас, до СУ \"Петко Росен\" в ж.к. \"Меден рудник\", на площад \"Св. Св. Кирил и Методий\" и до Морската гара.Амбицията тази година е в Бургас да се извие и най-дългото Никулденско хоро. Младежи от инициативата \"Бургас обича младите\" ще го поведат по ул. \"Александровска\" от 14.00 часа. В него ще вземат участие ученици от бургаските училища и млади танцьори от фолклорния танцов ансамбъл към Професионална търговска гимназия, от ФТА \"Никола Гинов\" и ПФА \"Странджа\".Традицията ще бъде спазена и в друго отношение. За пета поредна година, всички именици в града ще могат да се запечатат на т. нар. златна снимка за поколенията. Фотосът ще бъде направен точно в 13:30 часа на площад \"Атанас Сиреков\". Атрактивна изложба в Културният център \"Морско казино\" ще пресъздаде автентичната атмосфера на Бургас отпреди век. Акцент в експозицията \"Завръщане въ стария Бургасъ\" е оригиналното завещание на най-големия дарител и благодетел на Бургас - Александър Георгиев - Коджакафалията, което ще бъде показано за първи път в града.Кулминацията на празника е запалването на светлините на 18-метровата коледна елха и новогодишната украса на Бургас, което ще се случи по време на големия Никулденски концерт на площад \"Тройката\" от 17.30 часа с Графа, Тони Димитрова и много други обичани изпълнители. А старите бургазлии и днес ще цъкат с език, след като из града ще се носи миризма на печена скумрия, която вече не е част от Черно море. С репликата „И шаранът е риба“ и днес някои ще уважат светеца с традиционната риба, а други ще предпочетат чернокопа, който тази година не бе толкова изобилен. С молитвата следващата година да е по-благодатна.", "date": "2017.12.06", "title": "С най-дългото Никулденско хоро Бургас посреща своя празник"}
{"url": "http://www.novinite.bg/articles/153888/Predlagat-horata-s-diabet-ili-visoko-kravno-da-ne-mogat-da-shofirat", "text": "Хората с диабет, с високо кръвно налягане и сърдечни проблеми да не могат да шофират – това са част от правилата, заложени в проекта на нова наредба на Здравното министерство, чиято цел е да ограничи катастрофите.От МЗ обясниха, че забраните важат само при тежките форми на диабета и хипертонията, когато има риск шофьорът да загуби съзнание зад волана.Правилата трябва да влязат в сила от догодина и ще важат при взимане или при подновяване на книжка.„Има много несъответствия (с европейското законодателство – б.ред.). Около 2 млн. души у нас са засегнати от сърдечно-съдови заболявания и около половин милион – от диабет.За един хипертоник това означава на всеки 3 месеца да се консултира с кардиолог ( и специалист ендокринолог – за хората с диабет – б.ред.) – т.е. това е огромен ресурс. Фондът не осигурява направления за този вид услуга, трябва да сме категорични”, коментира пред bTV д-р Георги Миндов, председател на Дружеството на столичните общопрактикуващи лекари.„Може да е много хубава наредбата , но изпълнението няма как да се установи. Ами ако човек с диабет минава по пешеходната пътека и получи хипогликемия и предизвика катастрофа? Да спрем хората с диабет да ходят тогава?”, предложи иронично д-р. Румен Богданов, председател на Асоциацията на диабетиците в България.„Наредбата е от 2011 г., през 2016 г. има промяна, това е трета и промяна сега. Сега тази наредба разрешава на хората с някои болести да управляват. Това не означава да се отнеме книжката, а да не се издаде медицинско свидетелство, което казва, че такъв човек не може да управлява”, беше коментарът на бившият директор на КАТ Алекси Стратиев.„Това е само проект, ще искаме личният лекар да преценява (а не специалисти – кардиолози и ендокринолози – б.ред.). Всеки обаче умишлено може да прикрие заболяването си, защото иначе може да загуби работата си”, коментира Миндов.„Хората с диабет са с два типа на заболяването – тип 1 (инсулинозависим) и тип 2. Огромната група от хора с диабет тип 2 са на таблетки, не на инсулин, и хипогликемията е много рядко явление при тях” посочи д-р Бoгданов.„Би могло да има връзка между пътната полиция и компетентните специалисти. Има например и много психично болни хора,които са зад волана”, посочи Стратиев.", "date": "2017.12.06", "title": "Предлагат хората с диабет или високо кръвно да не могат да шофират"}
{"url": "http://www.novinite.bg/articles/153898/500-tejki-katastrofi-po-malko-prez-tazi-godina-otchete-MVR", "text": "Мерките на \"Пътна полиция\" срещу войната по пътищата дават положителен резултат. Това отчете началникът на отдел \"Пътна полиция\" комисар Бойко Рановски по време на работен семинар.Данните на МВР за първите 10 месеца на тази и миналата година отчитат намаление при тежките пътнотранспортни произшествия на територията на страната. От януари до октомври тази година у нас са станали 6 422 тежки катастрофи. За същия период на миналата 2016 година тежките ПТП-та са били 6 940 или с 518 повече.До сега по пътищата у нас са загинали 622 души, с 42 души по-малко от тези, загинали вследствие на катастрофа от януари до октомври 2016 година. Ранените за този период на настоящата година са 8 082 души или с 667 по-малко от пострадалите през 2016 година.По отношение на контролната дейност през първите 10 месеца на тази година са издадени 306 911 фиша, 322 324 електронни фиша и 192 258 акта. През миналата година са издадени с 50 259 фиша повече, с 35 397електронни фиша повече и с 22 745 актовете повече.Рановски все пак отчете тревожната тенденция на растящия брой на заловените шофьори, управлявали моторни превозни средства след употреба на наркотици. От началото на годината те са общо 2 559 водачи. Най-много случаи са установени в Бургас - 379. В Стара Загора полицаите са заловили 249 души, шофирали след употребата на дрога, а в София задържаните са 238.Изведеният от статистиката брой на засечените нарушители е и показател за въведените по-строги мерки и контрол на пътя, допълни началникът на \"Пътна полиция\". На срещата взеха участие началниците на всичките 28 областни отдела на \"Пътна полиция\" в страната.", "date": "2017.12.06", "title": "500 тежки катастрофи по-малко през тази година отчете МВР"}
{"url": "http://www.novinite.bg/articles/153903/Godina-po-kasno-vazstanovyaneto-na-Hitrino-prodaljava", "text": "До края на годината първите домове на пострадалите в Хитрино ще бъдат готови. В навечерието на годишнината от жестоката трагедия, при която 7 души загинаха, а 29 бяха тежко ранени, от камарата на строителите заявиха, че 10-те къщи, които дариха са завършени. Част от хората ще могат да получат ключовете си преди празниците. На този фон в момента в Хитрино се провежда спешно заседание на общинския съвет. Причината - внезапна проверка на омбудсмана Мая Манолова заради сигнали за неправомерно разпределение на финансови средства от дарителския фонд на БЧК. \r\n\r\nГодина по-късно възстановянето на Хитрино продължава. Една от първите готови къщи е на Рейханя и Севги. Двете сестри изгубиха родителите си в огнения ад. Тук е бил епицентърът на взрива. Рейханя разказва, че трудно ще започне живота си отначало и иска да напусне селото. При всяко едно преминаване на влак през през гарата спомените се завръщат. \r\n\r\nДо края на годината всички 10 къщи, дарени от камарата на строителите, трябва да са завършени. Строителството им започна през лятото, а всяка една струва близо 120 хиляди лева. \r\n\r\n\r\nРаботата по останалите 14 къщи, които се строят с пари на държавата продължава. 65 къщи са с изцяло сменени покриви. От дарителската кампания на БЧК остават близо половин милион лева, които ще отидат основно за обзавеждане. Всяко домакинство има досие, където се събира цялата документация за покупките. \r\n\r\nОт местната администрация обещават, че тази зима няма да има хора във фургони. Няколкото човека, които живеят в тях, ще бъдат преместени в кризисен център в Шумен, докато новите им домове станат готови. \r\n\r\n\r\n\r\n\r\n\r\n", "date": "2017.12.06", "title": "Година по-късно възстановянето на Хитрино продължава"}
{"url": "http://www.novinite.bg/articles/153878/Saveti-za-bezopasno-patuvane-okolo-studentskiya-praznik", "text": "По повод отбелязването на студентския празник 8 декември „Пътна полиция“ дава препоръки за безопасно пътуване около студентския празник. ОТ МВР отбелязват, че са предприети мерки за засилено полицейско присъствие около местата, където се очаква да има струпвания на празнуващи. Проведени са срещи с представители на местната власт, както и с управителите и охраната на питейните и увеселителните заведения, предаде Дарик. Иди на празника с обществен транспорт, с такси или намери кой да шофира! Ако ще празнуваш в населеното място, в което живееш или учиш, отиди в заведението без своя автомобил. Наеми такси или помоли някой близък да те закара и да те върне от купона. До хижата или хотела нека шофира най-опитният! Ако празникът ще е в друго населено място, прецени опита си като шофьор при зимни условия. Отчети факта, че управлението на чужд автомобил, с чиито особености не си свикнал, е рисково. Помни, че през зимата има мъгли, заскрежавания, валежи, поледици и често поднася и други неприятни изненади. Смени гумите със зимни или с дълбочина на протектора не по-малка или равна на 4 мм! Погрижи се автомобилът да е оборудван с подходящи за зимни условия гуми или с дълбочина на протектора не по-малка или равна на 4 мм. Промяната е записана в Закона за движението по пътищата от тази година! Смяната на гумите е задължителна от 15 ноември. Светлините, чистачките и отоплението на автомобили трябва да са изправни! Заради своята безопасност провери изправността на осветителните тела и чистачките. Зареди резервоарчето с незамръзваща течност за почистване на стъкла. При възможност пътувай през светлата част на деня, избягвай шофиране на фарове. За неизправни светлини и чистачки законът предвижда и глоба. Снабди се с вериги за сняг, лопата, буксирно въже, одеало, пожарогасител, аптечка, светлоотразителна жилетка и обезопасителен триъгълник. Всички тези дребни наглед вещи може да спасят пътуващите при внезапно попадане в опасна ситуация. Не забравяй и че липсата на обезопасителен триъгълник, аптечка, пожарогасител и светлоотразителна жилетка се наказва с глоба. Никога не шофирай пил или дрогиран! Ако празникът започне с алкохол още в автомобила, който управляваш, не се поддавай на изкушението да пиеш! И малките дози и концентрации са опасни и увеличават риска от катастрофа. Управлението на МПС с концентрация на алкохол в кръвта над 0,5/1000 до 1,2/1000 е административно нарушение, а управлението с концентрация на алкохол в кръвта над 1,2/1000 и/или след употреба на наркотични вещества или техни аналози е престъпление! При всички случаи обаче тези ситуации водят до много негативни последици, някои от които са глоба, участие в съдебен процес, отнемането на свидетелството за управление на автомобила и временното му спиране от движение. Бъди концентриран, не отклонявай вниманието си при шофиране! Шумът от разговори и силната музика, както и приповдигнатото настроение в автомобила пречат на концентрацията и отклоняват вниманието на шофьора.    Помоли приятелите си да се съобразят с това. Не участвай в нерегламентирани състезания (гонки)! Ако пътуваш организирано в група, не се поддавай на приятелски закачки и въвличане в нерегламентирани или спонтанно предизвикани състезания (гонки). Не предприемай рискови изпреварвания. Има промяна в Закона за движението по пътищата и това нарушение вече се наказва с глоба, с лишаване от право да се управлява МПС, както и със спиране на автомобила от движение за определен период от време. Ако твоят шофьор управлява рисково - превишава значително скоростта, изпреварва неправилно и създава предпоставки за катастрофа, направи му забележка. Помни, че той застрашава и твоя живот. След купона починете и тогава отпътувайте обратно! Важно е след купона шофьорът да е добре отпочинал и освежен. Най-добре е предварително да се определи кой ще шофира обратно, за да не се увлича в наздравиците и да е бодър на следващия ден. Всички изчакайте до възстановяването на шофьора и тогава потеглете на път с риск да закъснеете и да нарушите предварителния план. Ако няма кой да шофира, защото всички са под въздействието на алкохола, не прави компромис. Не сядай зад волана, ако още не си напълно трезвен и ако не са изминали поне 8 часа от употребата на алкохол.    Ако шофираш ти и усетиш опасна сънливост, не се колебай и спри за почивка край пътя. При необходимост сигнализирай на телефон 112.", "date": "2017.12.06", "title": "Съвети за безопасно пътуване около студентския празник"}
{"url": "http://www.novinite.bg/articles/153907/Detskite-gradini-v-Kneja-bezplatni-ot-1-yanuari", "text": "Общинският съвет в Кнежа единодушно прие идеята за премахване на таксите за детска градина. Промяната влиза в сила от началото на 2018 г.Това ще струва на общината около 100 000 лева, които тя е осигурила от икономии от събирането и депонирането на отпадъци.Безплатната грижа ще бъде подарък под елхата за 500 деца от Община Кнежа във всичките пет детски заведения с три яслени и 17 градински групи.Всяко дете в детска градина ще струва на община около 1900, а в яслена – малко над 1200 лева.Безплатна ще бъде и млечната кухня.Инициативата и единодушното решение трябва да послужат за пример и на други общини, смятат политиците в местния парламент.", "date": "2017.12.06", "title": "Детските градини в Кнежа – безплатни от 1 януари"}
{"url": "http://www.novinite.bg/articles/153911/Piyan-shofor-se-opita-da-izbuta-patrulka-ot-patya-po-vreme-na-gonka", "text": "Пиян шофьор се е опитал да избута от пътя полицейски автомобил по време на преследване.Вчера, 5 декември, около 4.40 часа, на пътя между Първомай и село Бяла река водачът минава с автомобила си покрай полицейски патрул. Полицаите подават сигнал със стоп палка, за да спрат и проверят автомобила и водача. Мъжът обаче не спира на подадения сигнал, а униформените веднага последвали извършителя със служебната кола. Те включили светлините и звуковата сигнализация, но водачът отново не спрял.По време на преследването беглецът се опитал да избута полицейската кола извън пътното платно. Полицаите обаче успели да запазят контрол върху колата. Не след дълго колата е спряна в село Бяла река. Полицаите проверили водача за алкохол и установили, че той е шофирал с над 1 промил концентрация на алкохол в кръвта, съобщи news.bg Оказва се, че водачът е 23-годишен мъж от Асеновград. Той е бил задържан за срок до 24 часа. Срещу него е образувано досъдебно производство.", "date": "2017.12.06", "title": "Пиян шофьор се опита да избута патрулка от пътя по време на гонка"}
{"url": "http://www.novinite.bg/articles/153927/Balgariya-s-pomosht-za-postradalata-ot-navodneniya-Albaniya", "text": "Помощ на стойност около 70 000 лева предоставя България на пострадалата от наводнения Албания, съобщиха от МВР. От поисканата от ЕС подкрепа за справяне с бедствието, страната ни първа реагира с незабавна доставка на най-необходимото за хората при справяне с подобни ситуации, се посочва в съобщението. Директорът на Главната дирекция \"Пожарна безопасност и защита на населението\" гл. комисар Николай Николов е предал по-голямата част от доставката в присъствието на българския консул и представители на посолството ни в Тирана. Тя е била осъществена с два полета на самолет \"Спартан\" на Военновъздушните сили. Хиляди семейства са засегнати от наводненията в Албания при проливните дъждове на Балканския полуостров. Наводненията са разрушили около 30 мостови съоръжения, най-пострадала е южната част на страната. Мисията е била организирана вчера по указания на премиера Бойко Борисов. Помощта в обем от около 8 тона палатки, матраци, одеала, комплекти за първа помощ и други вещи от първа необходимост, е осигурена от резервите на Министерството на земеделието и храните, МВР, както и на БЧК. Въпреки лошото време е била създадена организация, за да може тя да достигне възможно най-бързо до пострадалото население Утре предстои и трети полет до Тирана за доставяне на следващата пратка.", "date": "2017.12.06", "title": "България с помощ за пострадалата от наводнения Албания"}
{"url": "http://www.novinite.bg/articles/153868/Deputatite-obsajdat-zakona-za-radikalniya-islyam", "text": "В парламента в сряда ще бъде даден горещ старт на пленарната седмица, предаде Нова телевизия.Опозицията вече е готова със свое предложение за дневния ред на депутатите - обсъждане и гласуване на доклада за използването на специални разузнавателни средства, изготвен от едноименната комисия.Бюрото за СРС-тата вече разбуни духовете през лятото, когато шефът му Бойко Рашков обяви, че е имало незаконно подслушване на политици, магистрати и журналисти.Докладът обаче не е публичен.Веднага след него пък Патриотите внасят своя така наречен закон за радикалния ислям. Спорните промени в Наказателния кодекс трябва да инкриминират неговото проповядване, както и насилственото носене на забрадки. ", "date": "2017.12.06", "title": "Депутатите обсъждат закона за радикалния ислям"}
{"url": "http://www.novinite.bg/articles/153910/Za-drift-v-grada-3000-lv-globa-i-godina-bez-knijka", "text": "Шуменски шофьор се оказа без книжка и с 3000 лв. глоба, след като направи дрифт в центъра на областния град. Освен това получил и 100 лв. санкция заради това, че не спрял при опит за полицейска проверка. Той обжалвал в съда наказанията, но било намалено само последното.Мъжът управлявал БМВ и на кръговото кръстовище на пл. България приплъзнал така колата,че чрез дрифт се завъртял два пъти в кръстовището.Той излязъл от кръговото, но продължил да \"върти\" БМВ-то по улицата, като се движел през четирите ленти за движение от ляво на дясно и обратно.Точно срещу него обаче бил паркиран полицейски автомобил с двама катаджии. Щом видели колата, те пуснали буркани, но БМВ-то не спряло.След извършена служебна справка бил установен собственика на автомобила и бил открит.  Тогава му съставили акт. За ползване не по предназначение на пътя глобата била в размер на 3000 лева и лишаване от книжка за 12 месеца. Отделно е глобен и за това, че не спрял на полицаите - със 100 лв. Шофьорът облажвал санкциите пред Районния съд в Шумен. Той посочил, че поднасянето се дължало на мократа настилка, а не на опит за дрифт. Полицаите обаче били категорични - валежи нямало, а гумите на БМВ-то се чували отчетлива как пищят, докато то се носи настрани. Водачът се оправдал, че не спрял за проверка, тъй като имал неплатени глоби и се страхувал да не си навлече нови.Магистратите потвърдили глобата за дрифта, както и взимането на книжката. Все пак намалили санкцията за неподчинението на катаджиите - с 50 лв. Решението им може да се обжалва пред Административния съд в Шумен.", "date": "2017.12.06", "title": "За дрифт в града: 3000 лв. глоба и година без книжка"}
{"url": "http://www.novinite.bg/articles/153869/Korneliya-Ninova-Sadete-me-osadete-me-vkarajte-me-v-zatvora", "text": "\"ГЕРБ се занимава с какво е правила Корнелия Нинова преди 20 г\", заяви лидерът на БСП Корнелия Нинова в ефира на Нова. Тя добави, че опозицията няма да се поддаде на тази провокация.\"Заповядайте, съдете ме, осъдете ме, вкарайте ме в затвора\", призова Нинова. Тя обаче иска през това време народът да знае какво става в държавата.Да излезем от усещането за приватизация - наше, ваше. 80% от българите смятат, че приватизацията е разбойническа. Приватизация, концесии - на злато на вода - всичко да е на масата, иска Нинова. Тя подкрепя идеята за ревизия на приватизацията.По думите й обвиненията към нея от страна на Антон Тодоров са стъпка за опозоряване на опозицията, а не за търсене на истината.Нинова смята, че ГЕРБ не цели да се направи ревизия на приватизацията, а да опозори БСП.Лидерът на БСП коментира обвинението към себе си, че е придобила за 10% от цената \"Техноимпекс\".\"Не, това не е вярно\", отсече лидерът на опозицията. Тя отрича това да е истина.\"Кой трябва да каже това в една правова държава? Антон Тодоров ли?\", запита реторично Нинова и обясни,ч е доказва невинността си.\"Доказвам го с органите, които трябва да се произнесат\", натърти Корнелия Нинова. Тя се позова на проверка от 2001 г. и на тази от това лято. Проверките сочили, че няма данни за престъпление. Финансова ревизия възложена от прокуратурата сочи, че при приватизацията няма данни за престъпление, изтъква още червеният лидер.\"Аз декларирам, че няма да се позовавам на изтекла давност, ако и другите в политиката не се позовават на изтекла давност за предишния им професионален живот\", акцентира Нинова и отново изтъкна, че ще коментира всичко, защото няма никакви притеснения.Да не се гледа дали ГЕРБ и БСП са пунктуални, казва соцлидерът. \"Гледайте прокуратурата и съдът да са пунктуални\", призовава Нинова.,Тя обясни, че жилището й било купено на кредит. \"Колко български семейства са си купили жилища на кредит\", пита червеният депутат. \"Имам едно жилище, което сме си купили като семейство с кредит\", обяснява собствеността си Нинова.Тя отсече, че БСП са на мнение, че приватизацията е допринесла за разграбването на държавата. Тя роптае, че народът е занимаван с неща от преди 20 години.\"Какво се случва през това време в държавата - протестират в \"Пирогов\", протестират майки за далавери в детски градини, протестират полицаи, пенсионери\", изтъква Корнелия Нинова.", "date": "2017.12.06", "title": "Корнелия Нинова: Съдете ме, осъдете ме, вкарайте ме в затвора"}
{"url": "http://www.novinite.bg/articles/153922/BChK-otide-na-proverka-v-Hitrino", "text": "По повод на постъпили сигнали от жители на Хитрино екип на БЧК посети селото и извърши обстойна проверка на място, предаде БНТ.\r\nДнес, на заседание на местния обществен съвет, в присъствието на екипа на БЧК, бяха подробно разгледани постъпилите жалби, като още веднъж беше отчетена степента на нанесените щети, социалния статус и броя на членовете на домакинствата.\r\nФинансовите средства за пострадалите при взрива, отпуснати от Националния обществен съвет за управление на финансовите средства от кампанията за Хитрино, са разпределени на базата на предложение на местния обществен съвет, избран от жителите на селото.\r\nЕкипът на БЧК ще анализира резултатите от проверката и ще запознае с тях всички членове на Националния обществен съвет, след което ще Ви информираме за взетите решения.\r\n", "date": "2017.12.06", "title": "БЧК отиде на проверка в Хитрино"}
{"url": "http://www.novinite.bg/articles/153883/Slujbite-dokladvat-v-NS-za-nezakonno-podslushvane", "text": "Службите на крак при депутатите. Законотворците привикаха председателите на , ДАТО, главния прокурор, вътрешния министър да докладват за подслушването в държавата.Повод е разглеждането на годишния доклад на Бюрото за контрол върху СРС-та. Скандал избухна още през лятото, когато ръководителят му Бойко Рашков скочи на  и главна прокуратура с обвинения за нерегламентирано прилагане на бръмбари върху политици и журналисти.Тези факти той представи и на закрито заседание в ресорната парламентарна комисия, което шокира социалистите и те настояха за изслушване на Бойко Рашков в пленарна зала, за да чуят всички какви нарушения се прилагат с подслушванията.Изслушването ще е трета точка, което ядоса соцлидера. Искате да скриете истината, подчерта Корнелия Нинова, която се притесни, че няма да се стигне до изслушването.Припомняме, преди десетина дни червените се притесниха как се прилагат СРС-та у нас. На брифинг в Народното събрание Славчо Велков припомни думи на председателя на бюрото за контрол върху специалните разузнавателни средства Бойко Рашков.", "date": "2017.12.06", "title": "Службите докладват в НС за незаконно подслушване"}
{"url": "http://www.novinite.bg/articles/153902/Balgarskiyat-prezident-pilotira-iztrebitel-vav-Franciya", "text": "Българският президент Румен Радев пилотира изтребител „Рафал“ във Франция. Това се случва в рамките на 3-дневната му официална визита в страната. Държавният глава посети базата на френските военновъздушни сили в Сен-Дизие. Самолетът е учебен и има две места, а пилотирането му е предложение лично от френския президент Еманюел Макрон.През първите дни от посещението си в ,  се срещна с френския си колега. Разговаря с представители на местния бизнес, с новия генерален директор на  и с българската общност в Париж.  ", "date": "2017.12.06", "title": "Българският президент пилотира изтребител във Франция"}
{"url": "http://www.novinite.bg/articles/153890/VAS-prekrati-deloto-na-ombudsmana-sreshtu-Toplofikaciya-Sofiya", "text": "Върховният административен съд отхвърли жалбата на \"Топлофикация-София\" АД и прекрати производството по делото на омбудсмана Мая Манолова срещу дружеството. Причината за това е допусната грешка в касационната жалба от страна на \"Топлофикация\", съобщава NOVA. Делото е за отказа на изпълнителния директор Георги Беловски да предостави на омбудсмана достъп до обществена информация за дейността на дружеството по събиране на вземанията му по съдебен ред. Манолова не е получила отговор в 14-дневен срок на въпросите си, както предвижда законът. От \"Топлофикация\" пък изразили писмено становище, в което се твърди, че поисканата информация не попада в приложното поле на ЗДОИ. Омбудсманът обаче завежда дело и го печели на първа инстанция пред Административния съд в София, а сега \"Топлофикация\" обжалва решението.Пред медиите Манолова коментира, че този казус има морални и обществени аспекти. Тя обясни, че спорът е затова столичани да знаят как работи дружеството, как се управлява и как се харчат парите в него. Омбудсманът коментира, че гражданите имат право да разберат как са изхарчени 15 млн. лв., събрани от дружеството чрез юристконсултски хонорари през 2015 г. при дела на \"Топлофикация\" срещу софиянци.\"Дружеството се е превърнало във феодал, който се отнася към столичани като към крепостни селяни, които имат право единствено и само да плащат\", каза още Манолова. Омбдусманът допълни, че през 2016 г. заведените дела от \"Топлофикация\" срещу столичани са 13 500 , а през 2017 г. се очаква техният брой да достигне 16 000.", "date": "2017.12.06", "title": "ВАС прекрати делото на омбудсмана срещу \"Топлофикация София\""}
{"url": "http://www.novinite.bg/articles/153867/Toplofikaciya-izchislyavala-postaromu-smetkite-na-grajdanite", "text": "\"Топлофикация\" обяснява, зимният сезон у нас стартира нормално и до момента няма аварии. \"Няма промени в нормативната уредба, т.е няма нищо ново в начина на изчисление на сметките\", коментира пред БНТ Елизабет Павлова, пресаташе на \"Топлофикация\" относно спор за изчисляване на такса \"сградна инсталация\" поради съмнения за надписване на сметки в разгара на отоплителния сезон.Уточнението се прави, тъй като близо месец след началото на отоплителния сезон живеещите в блок 119 на столичния квартал \"Лозенец\" се оплакаха от завишени сметки за парно. Според хората \"Топлофикация София\" им е начислила двойни сметки в сравнение с миналата година по същото време.За да стигне бързо топлата вода до последния етаж, в блока е изградена инсталация на два кръга. Първият кръг обслужва първите 8 етажа, като през всеки апартамент до 8-ия етаж минават по 4 тръби. От 8-ия до последния етаж обаче тръбите, които захранват втория кръг, са две.Елизабет Павлова, пресаташе на \"Топлофикация\" припомня, че те не изчислява сметките в сградите, а за това има фирма за дялово разпределение, която всяка една сграда избира и това е фирмата, която отчита уредите и измерва.\"Не бих могла да кажа защо през целия този период фирмата за дялово разпределение по една или друга причина е извършила разпределението не съвсем точно съгласно изискванията по наредбата, тъй като там са разписани всички формули, по които трябва да се извърши разпределението на топлинна енергия\", коментира тя.Тя обясни на гражданите, \"следва да напомним, че тези две тънки тръбички, които минават през имотите на хората през т.нар първи отоплителен кръг в 19-етажна висока сграда, те все пак отдават топлина. В наредбата много точно са посочени формулите, по които се изчисляват тази отдадена топлина. Оттам наистина минава топлоносителя към останалите етажи. Това означава, че тези хора получават допълнителна топлина, която би следвало да бъде разпределена и заплатена коректно\".Елизабет Павлова допълни, че ще потърсят възможности за изясняване на конкретния случай и ако се налага да има обезщетение.", "date": "2017.12.06", "title": "\"Топлофикация\" изчислявала постарому сметките на гражданите"}
{"url": "http://www.novinite.bg/articles/153901/Vavejdat-novi-pravila-za-registraciya-na-avtomobili", "text": "От 27 декември продавачите на коли вече няма да бъдат длъжни да представят пред \"Пътната полиция\" договор за покупко-продажба. Тогава трябва да заработи връзката между полицията и нотариусите, съобщи началникът на \"Пътна полиция\" комисар Бойко Рановски, цитиран от БНР.„След тази дата купувачът на превозно средство, което е било регистрирано в България, както и купувачът - български гражданин, който е закупил превозно средство от Европа, в срок от един месец трябва да регистрират превозното средство”, поясни Рановски. И припомни, че до момента определени срокове за регистрация не е имало.„Изтече ли едномесечният срок, ако не е извършена пререгистрация на превозното средство, не е сменено свидетелството за регистрация, той подлежи на санкция през вторият месец, а след изтичане на втория месец - автоматично, служебно ще му бъде прекратена регистрацията”, каза още Рановски.Годишно в България над 350 хиляди автомобила сменят собственика си.Във вторник стана ясно, че нововъведената мярка за сваляне на регистрационни номера заради изтекла шофьорска книжка може да отпадне.До полемиката се стигна, след като икономистът Владимир Каролев остана без номерата на колата си по тази причина.\"Слизайки от магистралата на път за Дупница ме спряха за рутинна проверка. Полицаите видяха, че ми е изтекла книжката и ми свалиха номерата. Проблемът е, че не ми казаха, че 6 месеца автомобилът ми няма да бъде в движение. Нарушил съм закон, но наказанието е неправомерно на провинението, тъй като в една и съща клауза от закона са приравнени употребата на алкохол и липсата на книжка с изтичането на книжката. Въпреки това подкрепям свалянето на номерата за тежките провинения\", коментира Каролев пред медиите.", "date": "2017.12.06", "title": "Въвеждат нови правила за регистрация на автомобили"}
{"url": "http://www.novinite.bg/articles/153897/VAS-prekrati-deloto-na-ombudsmana-sreshtu-Toplofikaciya-Sofiya", "text": "Върховният административен съд отхвърли жалбата на \"Топлофикация-София\" АД и прекрати производството по делото на омбудсмана Мая Манолова срещу дружеството. Причината за това е допусната грешка в касационната жалба от страна на \"Топлофикация\", съобщава Дарик радио.Делото е за отказа на изпълнителния директор Георги Беловски да предостави на омбудсмана достъп до обществена информация за дейността на дружеството по събиране на вземанията му по съдебен ред. Манолова не е получила отговор в 14-дневен срок на въпросите си, както предвижда законът. От \"Топлофикация\" пък изразили писмено становище, в което се твърди, че поисканата информация не попада в приложното поле на ЗДОИ. Омбудсманът обаче завежда дело и го печели на първа инстанция пред Административния съд в София, а сега \"Топлофикация\" обжалва решението.Пред медиите Манолова коментира, че този казус има морални и обществени аспекти. Тя обясни, че спорът е затова столичани да знаят как работи дружеството, как се управлява и как се харчат парите в него. Омбудсманът коментира, че гражданите имат право да разберат как са изхарчени 15 млн. лв., събрани от дружеството чрез юристконсултски хонорари през 2015 г. при дела на \"Топлофикация\" срещу софиянци.\"Дружеството се е превърнало във феодал, който се отнася към столичани като към крепостни селяни, които имат право единствено и само да плащат\", каза още Манолова. Омбдусманът допълни, че през 2016 г. заведените дела от \"Топлофикация\" срещу столичани са 13 500 , а през 2017 г. се очаква техният брой да достигне 16 000.", "date": "2017.12.06", "title": "ВАС прекрати делото на омбудсмана срещу \"Топлофикация София\""}
{"url": "http://www.novinite.bg/articles/153920/Proveriha-kantarite-za-Nikulden", "text": "Инспекторите на Държавната агенция за метрологичен и технически надзор (ДАМТН) извършиха проверка на везни, които се използват при продажбата на риба и рибни продукти в 211 търговски обекта преди Никулден, предаде БНТ.Инспектирани са борси и пазари, специализирани магазини, щандове за продажба в супермаркети, както и временно разкрити обекти за продажба на риба в цялата страна.При проверките са инспектирани 256 везни за установяване на тяхната техническа изправност и използването им по предназначение. Инспекторите са констатирали 28 везни, които не съответстват на изискванията на закона. При 25 от тях е установено, че не отговарят на допустимите отклонения в грамажа.При другите три е установено, че не са разрешени за търговска дейност. Несъответстващите везни са спрени от употреба с протоколи за задължителни предписания. Неизрядните търговци са глобени. ", "date": "2017.12.06", "title": "Провериха кантарите за Никулден"}
{"url": "http://www.novinite.bg/articles/153919/Nyama-podslushvani-jurnalistispored-DANS", "text": "Няма масово подслушване на политици, магистрати, няма никакви подслушвания на журналисти. Това заяви председателят на Държавна агенция \"Национална сигурност\" Димитър Георгиев в парламента при обсъждането на Доклад на Националното бюро за контрол на специалните разузнавателни средства за извършената дейност през 2016 г. В отговор на въпрос на депутат от БСП Георгиев заяви, че през 2016 г. има 10 случая на прилагане на СРС за тероризъм. Георгиев каза, че от ДАНС са изготвили писма до председателя на Комисия за контрол над службите за сигурност, прилагането и използването на СРС и достъпа до данните по Закона за електронните съобщения Димитър Лазаров с молба за заседание на комисията, за да се изчисти най-ефективното и правилно прилагане на Закона за СРС и да се избегнат разминавания. Осигурили сме абсолютна възможност за проверка на бюрото по техните функционални задължения, предоставяне на максимална информация, която са поискали, каза Георгиев. По думите му бюрото е изпращало указания към ДАНС, които впоследствие са били имплементирани и приложени в агенцията с негова заповед, за да се гарантира прозрачност на цялата процедура по прилагане на СРС. Председателят на Държавна агенция \"Технически операции\" /ДАТО/ Цветан Китов заяви в пленарна зала, че в агенцията СРС се изпълняват само и единствено строго в рамките на закона. Всички проверки, които е изпълнявало бюрото в рамките на агенцията, са срещали пълно съдействие и сме изпълнявали указанията, каза още Китов.", "date": "2017.12.06", "title": "Няма подслушвани  журналисти,според ДАНС"}
{"url": "http://www.novinite.bg/articles/153918/Asodi-Bryuksel-razbra-che-nyama-nishto-losho-v-evropejska-AEC-s-ruski-tehnologiya-i-finansirane", "text": "Как България ще реши въпросите за АЕЦ „Белене“, за финансирането, одобренията от ЕС, лицензирането, въпросите за околната среда и площадката, зависи от обстоятелствата във вашата страна. Но ядрената енергия трябва да бъде част от енергийния микс не само сега, но и в бъдеще. Това заяви в интервю за агенция БГНЕС проф. Атила Асоди, упълномощен представител на унгарското правителство за АЕЦ „Пакш“, в която „Росатом“ догодина ще започне да изгражда два нови блока. По думите му, в Европейския съюз всяка страна членка има право да избере подходящия за нея енергиен микс. И няма никакво противоречие в това да си част от ЕС и да строиш АЕЦ с руска технология. Русия осигурява природен газ, петрол, ядрена технология и много други ценни стоки за страни членки на ЕС, категоричен е Асоди и дава пример с Финландия, която също е избрала руски реактори за АЕЦ „Ханхикиви“. Няма нищо специално в това да купуваш нещо, особено енергийни източници и енергийни технологии, от Русия. Трябва да се прави умен избор от наличните възможности, твърди Асоди.По отношение на АЕЦ „Пакш-2“ той обясни, че Унгария е разработила технически изисквания и критерии за ядрена безопасност по отношение на технологията на атомната централа, които напълно да съответстват на Директивата за безопасност на ЕС и на постфукушимските изисквания. Така се е оказало, че руските ядрени технологии и по-конкретно реакторите ВВЕР-1200, които са от поколение „3 плюс“ изпълняват тези изисквания и отговарят на нивата за надеждност и безопасност. Асоди припомня, че изборът на руската технология за АЕЦ „Пакш-2“, както и модела на финансиране на централата с привличане на междудържавен заем от Русия, който покрива 80% от стойността на проекта, са били щателно разследвани от Европейската комисия. След 2 години работа по казуса Брюксел е приел унгарската позиция и е дал „зелена“ светлина на проекта за АЕЦ „Пакш-2“. „Не виждам никакви по-нататъшни препятствия, които трябва да се преодоляват. Честно казано, не очаквам бъдещи трудности с ЕС. Така че аз определено съм оптимист за бъдещето на проекта АЕЦ „Пакш-2“, коментира професорът.Асоди обясни, че останалите 20% от стойността на проекта се осигуряват със собствени средства. „Ако погледнете финансовите пазари, няма директни опции за финансиране за период от 31 години, каквато ние имаме в междуправителствения заем. Тъй като строителството на АЕЦ е продължителен процес, кредитна линия с отложено плащане на главницата от 10 години, е силно препоръчителна. Заради необходимостта от голямо количество средства, такава кредитна линия е съществен защитен механизъм за правилното осъществяване на проекта. Допълнително, можем да връщаме части от общия изтеглен кредит по всяко време, което също е много благоприятно. Като цяло това е кредитна линия, която устройва нашия атомен проект перфектно“, коментира Асоди. ", "date": "2017.12.06", "title": "Асоди: Брюксел разбра, че няма нищо лошо в европейска АЕЦ с руски технология и финансиране"}
{"url": "http://www.novinite.bg/articles/153895/Kabinetat-otpusna-blizo-1-mln-lv-za-Zografskiya-manastir", "text": "Кабинетът отпусна близо 1 милион лева за ремонт на Зографския манастир в Атон, предаде Нова телевизия.Парите идват от бюджета за 2017 година. Първоначално светата обител поиска 230 000 лева за частичен ремонт, но правителството гласува 940 000 лева, за да бъде изцяло завършена реконструкцията на манастира.Припомняме, че миналата седмица парите за църквата станаха повод за сериозен спор между управляващи и опозиция при окончателното гласуване на Бюджет 2018. „По информация, която имаме от Светата обител, с отпускането на тези средства ще се осигури необходимият ресурс за цялостно завършване на реконструкцията на това крило”, каза финансовият министър Владислав Горанов.„Надявам се с тези пари тази Света обител да стане максимално хубава”, каза от своя страна премиерът Бойко Борисов. ", "date": "2017.12.06", "title": "Кабинетът отпусна близо 1 млн. лв. за Зографския манастир"}
{"url": "http://www.novinite.bg/articles/153885/10-000-dushi-koito-otkazali-da-rabotyat-sa-sas-spreni-socialni-pomoshti", "text": "7104 социално слаби са останали без помощи за 2 месеца, защото са отказали без уважителна причина да полагат общественополезен труд. Други малко над 3000 българи пък са с прекратени помощи за две години, защото са отказали повече от веднъж.Данните на Агенцията за социално подпомагане са от началото на годината до края на септември. Отделно 8300 семейства са със спрени детски, защото децата им не посещават редовно училище или предучилищна без уважителна причина (също от началото на календарната година). От началото на учебната година тези семейства са близо 4000, а децата без имунизация са още 312.Социалните служби могат да спрат помощите на социално слабите за два месеца, ако те откажат да полагат общественополезен труд. Според закона всеки, който живее на социално подпомагане, трябва да полага 14 дни в месеца по половин работен ден труд. За децата пък санкцията влиза в сила при три или пет неизвинени отсъствия. Тези мерки не са нови - действат от няколко години. Като приоритет кабинетът си е поставил за цел да обвърже получаването на помощите и детските надбавки със заетост, но към момента не са предложени нови изменения, с които това да се случи. \"Профилът на човек, който не работи, е този, който очаква социални помощи от държавата. Тези хора трябва да разберат, че трябва да работят. Мантрата, че сме бедни и няма работа, вече не е актуална. Чрез съответните програми хората в трудоспособност без здравословни проблеми могат да бъдат включени в работа. И ние в МТСП имаме едни много добри резултати в тази посока. 250-300 лв. могат да получат на месец социално слабите у нас\" обясни пред БНТ зам.-министърът на труда Султанка Петрова. И допълни, че имало хора на по 30-40 г., които не са работили никога. \"Ще преценяваме възможностите на всеки поотделно, когато преценяваме кой трябва да бъде лишен от социални помощи\", каза още Петрова, пише .Според данните на АСП над 81 000 са хората, които получават някакъв вид социални помощи за първите девет месеца на годината. От тях близо 35 000 са децата, а 150 - непълнолетни родители. Социалните са насочили близо 56 400 социално слаби към общественополезен труд в общините. За близо 4800 има уважителна причина, заради която те не го полагат. А останалите над 10 000 са с прекратени за два месеца или две години помощи. За 273 души пък общините не са осигурили заетост.\"Вече са създадени социални малки общински предприятия, където, ако дължиш здравни осигуровки, данъци, пари за сметките за ток, вода, отиваш работиш пет-десет дена и си плащаш\", каза още Петрова. Зам.-министърът най-вероятно има предвид общинските фирми, които осигуряват заетост и на хора в неравностойно положение, като столичната \"Лозана\" например и общинските социални предприятия.", "date": "2017.12.06", "title": "10 000 души, които отказали да работят, са със спрени социални помощи"}
{"url": "http://www.novinite.bg/articles/153889/Chasti-ot-Sofiya-ostavat-bez-voda-v-chetvartak", "text": "\"Cофийска вода\" временно ще прекъсне водоснабдяването в някои части на столицатаНа 7 декември 2017 г. (четвъртък), във връзка с подмяна на спирателен кран на до бл. 26 , жк. \"Овча купел\" 2 , се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: ул. \"Антонин Колар\", ул. \"Херман Майер\", ул. \"Иван Хаджийски\", ул. \"Феникс\", бул. \"Президент Линкълн\", ул. \"Иван Хаджийски\" между ул. \"Херман Майер\" и ул. \"Промишлена\", бл.38 и ниска зона на бл.40 А и бл. 42А, ул. \"Детелина\", бул. \"Президент Линкълн\", ул. \"Антонин Колар\"При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Феникс\" ъгъла с ул. \"Иван Хаджийски\".На 7 декември 2017 г. (четвъртък), във връзка с подмяна на спирателни кранове и водомерен възел на резервоар \"Бухово\" , гр. Бухово , се налага спиране на водоподаването от 9:00 до 21:00 часа на клиентите на \"Софийска вода\", живеещи в района на: гр. БуховоПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред кметството.От 23:00 часа на 07 декември 2017 г. (четвъртък) до 06:00 часа на 08 декември 2017г. (петък), във връзка с подмяна на спирателни кранове на ул. \"Оборище\", кв. \"Подуяне\" се налага спиране на водоподаването на клиентите на \"Софийска вода\", живеещи в района на: ул. \"Оборище\" от бул. \"Евлоги и Христо Георгиеви\" до ул. \"Васил Друмев\" района между ул. \"Оборище\", ул. \"Мърфи\", ул. \"Русалка\" и ул. \"Алеко Константинов\", ул. \"Алеко Константинов\" от ул. \"Оборище\" до ул. \"Султан тепе\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Русалка\" ъгъла с ул. \"Алеко Константинов\".На 7 декември 2017 г. (четвъртък), във връзка с подмяна на уличен водопровод на ул. \"Три кладенци\" , кв. \"Бояна\" , се налага спиране на водоподаването от 9:30 до 21:30 часа на клиентите на \"Софийска вода\", живеещи в района на: ул. \"Севастократор Калоян\" от ул. \"Десислава\" до пл. \"Сборище\", ул. \"Три кладенци\", ул. \"Байкал\", ул. \"Белите брези\" от ул. \"Севастократор Калоян\" до ул. \"Даскал Стоян Попандреев\", ул. \"Орешарска\" от ул. \"Севастократор Калоян\" до ул. \"Даскал Стоян Попандреев\"При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Три кладенци\" ъгъла с ул. \"Севастократор Калоян\".На 7 декември 2017 г. (четвъртък), във връзка с подмяна на сградно водопроводно отклонение на ул. \"Павел Венков\", кв. \"Требич\" се налага спиране на водоподаването от 9:30 до 14:30 часа на клиентите на \"Софийска вода\", живеещи в района между: ул. \"Павел Венков\", ул. \"Леска\", ул. \"Филип Миланов\", ул. \"Владимир Конев\", ул. \"Мрахорица\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Леска\" ъгъла с ул. \"Филип Миланов\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\"Софийска вода\" АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.12.06", "title": "Части от София остават без вода в четвъртък"}
{"url": "http://www.novinite.bg/articles/153915/Borislav-Sarafov-e-noviyat-direktor-na-Sledstvieto", "text": "Прокурорската колегия на Виесшия съдебен съвет избра с пълно мнозинство Борислав Сарафов за директор на Националната следствена служба, предаде БГНЕС.Сарафов е единственият участник в процедурата, а кандидатурата му беше предложена от членовете на прокурорската колегия Евгени Диков, Пламена Цветанова, Пламен Найденов, Даниела Машева и главният прокурор Сотир Цацаров.Борислав Сарафов има над 22 години общ юридически стаж, като 21 години са в органите на съдебната власт като следовател и прокурор. Професионалната му кариера започва като стажант – съдия в Софийския градски съд. В периода ноември 1994 г. – януари 1996 г. е инспектор в Главната дирекция „Изпълнение на наказанията“ към Министерството на правосъдието, след което до 18.02.2001 г. е следовател в Окръжният следствен отдел – София.От 19.02.2001 г. до 31.05.2001 г. е заместник районен прокурор в Районната прокуратура – Сливница. Бил е прокурор в Окръжната прокуратура – София от 01.06.2001 г. до 05.11.2016 г., като в периода 06.11.2006 г. - 01.03.2007 г. е командирован във Върховната административна прокуратура, след което до 17.12.2009 г. е командирован във Върховна касационна прокуратура.От 17.12.2009 г. до 22.12.2010 г. е заместник-административен ръководител, заместник апелативен прокурор на Апелативната прокуратура – София, командирован във ВКП. От 30.06.2011 г. до 17.01.2013 г. е административен ръководител на Апелативната специализирана прокуратура. От 18.01.2013 г. до настоящия момент Борислав Сарафов е заместник на главния прокурор при Върховната касационна прокуратура.Награждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на България, съответно през 2009 г., 2012 г. и 2014 г. ", "date": "2017.12.06", "title": "Борислав Сарафов е новият директор на Следствието"}
{"url": "http://www.novinite.bg/articles/153896/Stolicata-e-vse-po-privlekatelna-za-investitori", "text": "\r\nВ деня на банкера - Никулден - София получуи инвестиционен рейтинг от международната рейтингова агенция \"Стандард енд Пуърс\" (S&P Global Ratings).\r\nАгенцията повиши дългосрочния кредитен рейтинг на столицата от ВВ+ на ВВВ- със стабилна перспектива.\r\nТака рейтингът на столицата влиза в групата на \"инвестиционните рейтинги\".\r\nНа практика това означава, че Столична община се превръща в още по-привлекателно място за насочване на инвестиции.\r\nПолезен ориентир за чуждестранните инвеститори е добрият рейтинг. Той е в полза и на самата община и нейните граждани, защото помага за привличане на по-евтин финансов ресурс за реализиране на капиталовата програма на столицата.\r\nПовишаването на кредитния рейтинг е похвала за работата на екипа на кмета и на общинската администрация за поддържането на финансова стабилност. Това се случва с поддържането на високо ниво на собствени приходи на Столична община.\r\nКато причини за повишаването на кредитния рейтинг на столицата е, че в подкрепа на вътрешноприсъщия рейтинг на Столична община е статутът на града като административен, финансов и търговски център на България.\r\nРейтингът на страната е е BBB-/стабилна перспектива/A-3, което означава, че икономиката на София е по-силна от средната за страната. По тази причина Стандард енд Пуърс дава на Столична община максималния възможен рейтинг за българска община, който е равен на държавния.\r\n", "date": "2017.12.06", "title": "Столицата е все по-привлекателна за инвеститори"}
