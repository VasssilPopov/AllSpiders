{"url": "https://www.novinite.bg/articles/172086/PSS-Usloviyata-za-turizam-v-planinite-sa-dobri", "text": "Добри са условията за туризъм в планините, съобщиха от Планинската спасителна служба, цитирани от БНТ.Навсякъде в планините температурите са положителни. В по-високите части има слаб вятър. Остава в сила средната лавинна опасност, затова е добре да се спазват зимните маркировки и маршрути.В ски курортите лифтовите съоръженията работят, а ски пистите са обработени. Условията за ски спорт са много добри.Няма регистрирани инциденти с туристи през последното денонощие.Информация за обстановката в планините може да намерите на страницата на ПСС в интернет. Телефоните на ПСС са: 02/ 9632000 и 088 1470.", "date": "2019.03.08", "title": "ПСС: Условията за туризъм в планините са добри"}
{"url": "https://www.novinite.bg/articles/172071/Ninova-V-Evropa-mislyat-za-dohodi-i-pensii-tuk-kak-da-se-zadarjat-slujebno-na-vlast", "text": "\"На прага сме на европейските избори. Президентът на Франция Еманюел Макрон постави изключително важен въпрос - да говорим за минимална европейска заплата. Минималната заплата във Франция е 1850 евро. В България се движи между 500 и 600 лева през последните години\", каза лидерът на БСП Корнелия Нинова пред Нова телевизия.Тя припомни, че преди дни е била на среща на Вишеградската четворка - Унгария, Полша, Чехия и Словакия. \"Там излязохме с обща декларация, че искаме минимална европейска пенсия. Това е реален начин да се доближи нашият стандарт на живот до този в Европа. Да започнем истинско сближаване. Къде е този разговор? Да говорим за стандарта на българите. Защото при разликите в заплащането, няма как да не сме на две скорости В Европа\"- отбеляза лидерът на левицата. Тя беше категорична, че в момента управляващите отчитат икономически ръст, но хората не го усещат в заплати и пенсии.\"Сега предстоят европейски избори и ще изпращаме българи за евродепутати. Да видим, защо ги изпращаме? Докато разговорът за доходите тече в Европа, вижте какъв разговор тече у нас. Какво се прие в НС тази седмица? Отхвърлиха ветото на президента, а сега отново ще натаманяват нов ИК, така че да си гарантират служебна победа. Второто е за вероизповеданията, защото им е нужен съюзът ГЕРБ - ДПС - ОП, за да запазят кворума. Трето - приеха промени в Закона за концесиите, за да облекчат концесията на летище - София\", категорична бе Корнелия Нинова. \"В Европа мислят за доходи и пенсии, тук мислят как да се задържат служебно на власт, как да си гарантират подкрепата на ДПС и как да си раздават държавните обекти\", отсече Нинова. \"Възможно е в изборните списъци мъртвите души да бъдат отчетени като гласували\", предупреди председателят на БСП. \"Защо променят мнозинството в секционните комисии, защо отпада жалбата към ВАС? Добър или лош, един закон се изпълнява, а в него пише - машинно гласуване. Като не ви харесва, отменете го\", категорична беше Корнелия Нинова. Тя добави, че левицата ще се върне в НС, когато бъдат приети исканията й, а именно - отмяна на поправките на управляващите в ИК, за да се гарантират честни избори. \"С промените за касовите апарати целият бизнес е размазан. НАП се срива. Европейски избори в европейска държава- сринат търговски регистър, срината система за винетки, сега срината системата на НАП за подаване на данните от касовите апарати\", каза Нинова. \"Искаме да се спре натискът върху малкия и среден бизнес\", отсече тя. Лидерът на БСП даде пример, че в едно село възрастни жени си повикали хореограф за народни танци. Същевременно кметът на селото от ГЕРБ внедрил проверяващи от НАП. Когато жените решили да платят на хореографа, проверяващите се легитимирали и казали: \"Как така без касова бележка\"? \"Тези, които взимат големи обществени поръчки без конкурс и разхвърлят стотици милиони- си ходят свободно, крадат милиони, и за тях нищо\", каза Корнелия Нинова. При президента не сме говорили да се опрощават задълженията на мюфтийството \"На КСНС при президента всички бяхме единодушни, че трябва да спрем външното финансиране на вероизповеданията в България. Но нито дума не е ставало да бъдат опрощавани задължения на мюфтийството \", каза председателят на БСП Корнелия Нинова. Тя добави, че не е изненадана от опрощаването на задълженията за мюфтийството. По думите й държавата е отпуснала пари за вероизповеданията в България. \"Съюзът между ДПС и ГЕРБ съществува отдавна, например с разпределение на пари извън бюджета с постановление на Министерския съвет на общини на ДПС и ГЕРБ. Ние сме давали тази информация. Дори извадихме нашите кметове от УС на Сдружението на общините след разговор с тях\", каза Корнелия Нинова. Тя припомни думите на Цветан Цветанов, че е бил в парламентарната стая на ДПС, помолил ги е за кворум, а те са поставили условие да паднат преференциите в ИК. ГЕРБ управляват с ДПС и ОП - това е задкулисие \"Вярвам, че хората ще разберат една от целите на излизането ни от НС, освен връщането на върховенството на закона и провеждане на честни избори, да се види истината на задкулисието, защото седейки вътре, ние го легитимираме. ГЕРБ управляват с ДПС и ОП, които са им параван. Сега, когато ни няма, това ясно ли е?\", попита Нинова. Според председателя на БСП в доклада за националната сигурност на правителството на ГЕРБ пише, че състоянието на здравеопазването и бедността са въпрос на национална сигурност.- \"Защо не опростим задълженията на общинските болници или на бедните хора, които нямат възможност да си платят жилищата? Вместо това, решават да опростят задълженията на мюфтийството?\", попита още Корнелия Нинова.", "date": "2019.03.08", "title": "Нинова: В Европа мислят за доходи и пенсии, тук - как да се задържат служебно на власт"}
{"url": "https://www.novinite.bg/articles/172076/Sadat-zadalji-Neno-Dimov-da-izvarshi-ekoocenka-na-park-Pirin", "text": "Върховният административен съд (ВАС) задължава министърът на околна среда и водите да направи екооценка на актуализицията на плана за парк \"Пирин\". С решението на тричленен състав на ВАС, което беше оповестено днес, Съдът отменя решението на Нено Димов новият план на парка да бъде приет без такава оценка. Решението може да се обжалва в следващите 14 дни. ВАС отмени и правителственото решение от декември 2017-а, според което сегашният план за управление на Пирин трябваше да бъде изменен също без екооценка.", "date": "2019.03.08", "title": "Съдът задължи Нено Димов да извърши екооценка на парк „Пирин“"}
{"url": "https://www.novinite.bg/articles/172079/Antikorupcionni-merki-shte-se-vklyuchvat-v-motivite-kam-aktovete-na-MS", "text": "В мотивите към законопроектите на Министерския съвет и в докладите на министрите да се включва раздел с мерки за противодействие на корупцията, когато такива се съдържат в предложения акт, както и да се посочва дали предлаганите документи няма да създадат корупционен риск. Такова предложение за промяна на Устройствения правилник на Министерския съвет и на неговата администрация направи Националният съвет по антикорупционни политики (НСАП). Комисията за противодействие на корупцията и отнемане на незаконно придобито имущество, както и през изминалата година, ще дава също своята независима оценка в тази посока. През 2018 г. НСАП прие Насоки за изготвяне на антикорупционни планове от министерствата и държавните агенции. С цел предвиждане на адекватни, а не формални антикорупционни мерки, плановете бяха подложени на последващ анализ от Комисията за противодействие на корупцията и отнемане на незаконно придобито имущество. Препоръките на Комисията ще бъдат изпратени на институциите за съобразяване с тях, а институциите ще докладват на НСАП и Комисията дали са изпълнени препоръките. Под председателството на вицепремиера Екатерина Захариева НСАП прие и препоръка да бъдат фокусирани усилията за обучение на служителите, за изготвяне на антикорупционни планове от Института за публична администрация с участието на неправителствени организации, Главният инспекторат и Комисията. НСАП се обедини и за провеждане на повече кампании за нетърпимост срещу корупцията и за сигнализиране от гражданите. Министърът на правосъдието Цецка Цачева информира за проект на директива, въвеждаща за тристепенна система за подаване на сигнали за нарушения. Предвижда се в нея да има предпазен механизъм за хората, подаващи сигналите - забрана уволнение, понижение, негативна атестация. НСАП прие и отчет за изпълнението на мерките, които не са приключили по Националната стратегия за превенция и противодействие на корупцията 2015- 2020 – финалното изпълнение на мярката за засилване капацитета на инспекторатите в министерствата, работата по хода на изпълнение на проектите по новата наказателна политика, създаването на партньорство на изпълнителната власт със съществуващите платформи за онлайн и мобилно подаване на сигнали и жалби срещу действия на администрациите или други закононарушения, по които се изисква реакция на институциите, създаването на система като единна входна точка за всички сигнали и жалби на граждани срещу действия на администрацията.  В отчета са посочени и предприетите и изпълнени от правителството мерки за облекчаване на гражданите и бизнеса и за ограничаване на намесата на човешкия фактор при предоставянето на административни услуги и осъществяване на контролни функции Към юни 2018 г. са изпълнени 516 мерки, 200 мерки са в процес на изпълнение.", "date": "2019.03.08", "title": "Антикорупционни мерки ще се включват в мотивите към  актовете на МС"}
{"url": "https://www.novinite.bg/articles/172063/Borisov-i-Mej-obsadiha-Brekzit-v-telefonen-razgovor", "text": "В разговора, проведен по искане на Мей, тя е информирала българския премиер за напредъка по Брекзит. Британският министър-председател подчертава важността на предстоящото гласуване на 12 март в британския парламент и решимостта на нейното правителство да договори излизането на Великобритания от ЕС със сделка, включително и за постигане на съгласие за границата с Република Ирландия.Двамата премиери се обединяват около необходимостта да не бъде допусната политическа нестабилност с негативно отражение върху всички в ЕС.Във фокуса на телефонния разговор между Борисов и Мей е бил и напредъкът по двустранните преговори за Брекзит. Британският министър-председател изразява благодарност за доброто сътрудничество между българските и британските експерти по договарянето на бъдещите правила и процедури след излизането на Великобритания от ЕС в области като вътрешните работи, здравеопазването и социалното осигуряване.Премиерът Борисов подчерта подкрепата си за осигуряване на плавно и регулирано напускане на Великобритания при запазване на доброто сътрудничество с Евросъюза и на двустранна основа.„Великобритания е стратегически партньор за България“, подчерта министър-председателят Борисов.", "date": "2019.03.08", "title": "Борисов и Мей обсъдиха Брекзит в телефонен разговор"}
{"url": "https://www.novinite.bg/articles/172060/Premierat-Bojko-Borisov-pozdravi-jenite-za-8-mart", "text": "Премиерът Бойко Борисов поздравява жените за 8 март.\"Честит международен ден на жената, мили дами! Бъдете здрави, бъдете щастливи, бъдете уважавани всеки ден! Вие сте красотата, любовта и нежността в живота, която вдъхновява и ни мотивира да бъдем по-добри и по-успешни\", пише във Facebook министър-председателят Бойко Борисов.", "date": "2019.03.08", "title": "Премиерът Бойко Борисов поздрави жените за 8 март"}
{"url": "https://www.novinite.bg/articles/172067/Na-parvo-chetene-Deputatite-oprostiha-zadaljeniyata-na-veroizpovedaniyata", "text": "\r\nСъс 104 гласа „за“, 28 „против“ и 6 „въздържал се“ депутатите приеха Закона за вероизповеданията, с което опростиха на първо четене дълговете на вероизповеданията.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.08", "title": "На първо четене: Депутатите опростиха задълженията на вероизповеданията"}
{"url": "https://www.novinite.bg/articles/172069/Ataka-nastoya-Goranov-da-obyasni-za-zadaljeniyata-na-veroizpovedaniyata", "text": "Тезата от парламентарната трибуна разви депутатът Павел Шопов, според когото важно е по този въпрос е да бъде чута позицията на Министерство на финансите. Вече стана ясно, че шест от регистрираните вероизповедания у нас дължат над 8 млн. лв. Шопов настоя още днешното разглеждане на законопроекта да бъде отложено, защото от вчерашното му разглеждане в Комисията по вероизповедания не са изминали 24 часа, каквото е изискването по правилник. Според него с тази финансова амнистия се създава прецедент. „Отваря се възможност за кой ли не. Всеки може да поиска такова опрощаване“, смята Шопов.В крайна сметка предложението за отлагане на точката бе отхвърлено, а председателят на парламента Цвета Караянчева припомни, че решението за неговото разглеждане като първа точка днес е взето на Председателски съвет. ", "date": "2019.03.08", "title": "„Атака“ настоя Горанов да обясни за задълженията на вероизповеданията"}
{"url": "https://www.novinite.bg/articles/172066/Ninova-vav-Fejsbuk-Vav-vreme-na-otgovornosti-da-zapazim-usmivkata-i-jenstvenostta-si", "text": "Мили жени, пожелавам ви да бъдете здрави, уважавани и обичани. Във време, когато върху нас падат много отговорности в работата, за дома, семейството и децата, нека запазим усмивката и женствеността си. Нека създаваме уют и топлина. Честит празник!", "date": "2019.03.08", "title": "Нинова във Фейсбук: Във време на отговорности, да запазим усмивката и женствеността си"}
{"url": "https://www.novinite.bg/articles/172056/Zakonat-za-veroizpovedaniyata-vliza-v-parlamenta", "text": "Законът за вероизповеданията влиза в парламента.Текстовете предвиждат държавата да опрости всички дългове на религиозните общности у нас- общо малко над 8 милиона и 200 хиляди лева. Оказа се обаче,че почти цялата сума е дълг на Главното мюфтийство.От БСП обвиниха управляващите в сделка с ДПС. По думите им договорката била подкрепа за Изборния кодекс срещу задължителнията на мюфтийството. ГЕРБ обаче репликираха - Левицата  си играела с етническия мир в страната.  Вчера, законът беше одобрен в ресорната комисия.", "date": "2019.03.08", "title": "Законът за вероизповеданията влиза в парламента"}
{"url": "https://www.novinite.bg/articles/172081/Iliyana-Jotova-Neobhodim-e-otkroven-razgovor-za-tova-kakvo-predstavlyava-dnes-ES", "text": "Необходим е откровен разговор за това какво представлява днес ЕС. Нямаме никаква нужда от лакирани думички, от изречения, които са втръснали до болка на всички европейски граждани, включително на българските граждани от 12 години насам, каза във Велико Търново вицепрезидентът Илияна Йотова.За Европа трябва да се говори открито и честно, с всички проблеми. Най-важен е въпросът как младите хора ще променят ЕС, защото еднакво опасно днес е мнението на тези, които отричат Европа и на тези, които смятат, че няма нужда от промяна.Нека този път, след 12 години и четвърти европейски избори за България да направим така, че националните проблеми да минат през призмите на европейските теми, както и обратно - какво е отражението в националната политика на европейските теми, посочи тя.Пред журналисти Илияна Йотова коментира, че ветото на президента за изборния кодекс е било отхвърлено с един \"доста грозен дебат\" в Народното събрание, без да бъдат взети предвид основателните критики към промените, които са били гласувани само преди една седмица, и посочи, че на ход е Конституционният съд.Йотова отказа да коментира темата, свързана с опрощаването на задълженията на различните вероизповедания, защото заради посещението си в САЩ няма събрана информация по казуса.Вицепрезидентът каза, че е зарадвана от желанието на водещи български специалисти в големи американски корпорации за съвместни бизнес проекти с български партньори, както и от тяхната готовност да бъдат мост и лоби пред властите, там където живеят в САЩ.Вицепрезидентът Илияна Йотова участва във Великотърновския университет в дебат със студенти и ученици на тема \"Разбират ли младите езика на Брюксел\", организиран от Българското училище за политика \"Димитър Паница\" с подкрепата на Европейския парламент.", "date": "2019.03.08", "title": "Илияна Йотова: Необходим е откровен разговор за това какво представлява днес ЕС"}
{"url": "https://www.novinite.bg/articles/172082/Karanikolov-Investiciite-po-sertificirani-proekti-previshavat-nad-dva-pati-tezi-ot-2017-g", "text": "Очакванията ни са през 2019 г. инвестициите да продължат да се повишават. Към настоящия момент в Българската агенция за инвестиции (БАИ) има над 60 проекта в процес на сертифициране, които са на стойност 1.7 млрд. лв. с потенциал да бъдат разкрити още 7000 нови работни места. Това заяви министърът на икономиката Емил Караниколов по време на XIII Годишни награди „Инвеститор на годината”, организирани от БАИ. Министър Караниколов изтъкна, че за изминалата година планираните инвестиции по сертифицираните проекти възлизат на над 800 млн. лв., като превишават над два пъти тези от 2017 г. „Този двоен ръст в сравнение с 2017 г. е изключително показателен, но още по-радващо е, че през 2018 г. отчетохме подобряване и на структурата на инвестициите“, подчерта Караниколов. По думите му високото ниво на инвестициите в производството и нарастването им е индикатор за успешната политика на Министерството на икономиката и БАИ в тази област. Икономическият министър връчи голямата награда “Инвеститор на годината” 2018 г. на „Юск Бул“ ЕООД. Компанията е на българския пазар от 2005 година, като до момента е инвестирала 200 млн. лв. и е разкрила нови 300 работни места. Проф. дтн инж. Цоло Вутов взе специалната награда на вечерта за Изключителен принос за българската икономика, научноизследователската и развойна дейност. Той получи приза от министър Караниколов. Заместник-министрите на икономиката Лилия Иванова и Лъчезар Борисов връчиха още две от отличията на церемонията. Съответно в категория Сливане/Придобиване на заводът за автомобилно осветление „Варок Лайтинг Системс“ и в категория Успешен стратъп на научно-изследователската компания Микар Иновейшън.", "date": "2019.03.08", "title": "Караниколов: Инвестициите по сертифицирани проекти  превишават над два пъти тези от 2017 г."}
{"url": "https://www.novinite.bg/articles/172098/Mareshki-Chestit-praznik-na-jenite-s-VOLYa", "text": "Зам.-председателят на НС и лидер на ПП ВОЛЯ Веселин Марешки поздрави българките в личния си профил във Фейсбук. „Честит празник на жените с ВОЛЯ! Бъдете здрави, истински, все така силни, обичани и обичащи! С уважение!“, написа той в социалната мрежа. Тази сутрин депутатите от ПГ „ВОЛЯ- Българските Родолюбци“ Андон Дончев и Слави Нецов посрещаха дамите на входа на Народното събрание с красиви червени рози, вързани с панделка с логото на групата. Красивите депутатки на Веселин Марешки бяха сред най-ухажваните на днешния празник в парламента. Те получиха много цветя от симпатизанти и колеги, а председателят на ПГ на ГЕРБ Цветан Цветанов лично поднесе фрезии на всяка дама от ВОЛЯ.", "date": "2019.03.08", "title": "Марешки: Честит празник на жените с ВОЛЯ"}
{"url": "https://www.novinite.bg/articles/172099/60-sa-zarazenite-s-morbili-v-Oblast-Blagoevgrad", "text": "60 са заразените с морбили в Област Благоевград, съобщиха от РЗИ.Ваксинирани са 296 души с пропуски в имунизацията срещу морбили и такива, които подлежат на такава на 12 годишна възраст. Издирени са 459 контактни лица.Продължават проверките за изпълнение на връчените на общопрактикуващите лекари предписания, относно издирване и обхващането на лица с пропуски в имунизацията срещу морбили.", "date": "2019.03.08", "title": "60 са заразените с морбили в Област Благоевград"}
{"url": "https://www.novinite.bg/articles/172055/8-mart-Mejdunaroden-den-na-jenata", "text": "Международният ден на жената се празнува всяка година на 8 март. Това е ден за признанието на икономическите, политическите и обществените постижения на жените. Първият ден на жената е отбелязан на 23 февруари 1909 г. в САЩ по инициатива на Американската социалистическа партия.Празникът е започнал само като политическо събитие на социалистите, но постепенно става част от културата на много страни. В някои от тях денят губи политическата си окраска и става просто повод за мъжете да изразят своето внимание към жените.Идеята за създаване на международен ден на жената се появява след бурната индустриализация и икономическа експанзия в началото на XX век, която поражда протести за подобряване условията на труд. Календарната дата се свързва с първата масова проява на жени работнички, състояла се на 8 март 1857 г. в Ню Йорк. Жените от шивашки и текстилни предприятия излизат на протест против лошите условия на труд и ниските заплати.Работничките са атакувани и разпръснати от полицията. Две години по-късно, на същия месец тези жени създават своя първи работнически синдикат. Съществуват обаче мнения, че този факт не е потвърден, а е бил измислен през 1955 г. вероятно с мотива празникът да се смята за комунистическа идеология.В следващите години следват други протести. На 27 август 1910 г. в Копенхаген се провежда първата международна конференция на жените, организирана от социалистическия интернационал. По предложение на германската социалистка Клара Цеткин се приема всяка година в една от първите недели на пролетта да се празнува деня на работничките и на международната им солидарност, с цел да се мобилизират широките женски трудови маси за борба за равноправие с мъжете във всички обществени сфери на живота.", "date": "2019.03.08", "title": "8 март – Международен ден на жената"}
{"url": "https://www.novinite.bg/articles/172068/Djambazki-za-plana-Makron-Franciya-i-Germaniya-iskat-da-vzemat-evtina-rabotna-raka-ot-Iztochna-Evropa", "text": "Евродепутатът Ангел Джамбазки се обяви против опрощаването на дълговете на вероизповеданията. Позицията на ВМРО обаче тепърва ще се обсъжда, каза той пред БНР.Днес в пленарна зала влизат промените в Закона за вероизповеданията, които предвиждат опрощаване на дълговете на вероизповеданията, които по данни на финансовото министерство възлизат на 8,2 млн. лв.Според Джамбазки това е двоен стандарт и несправедливост:„Такива огромни задължения не би трябвало да бъдат опрощавани. Трябва да се проследи защо и как са били натрупани, защото едно вероизповедание има, друго няма. Ако бъдат опростени задължения на едно вероизповедание, всички други ще бъдат ощетени. Тук има една сериозна несправедливост“.Според евродепутата трябва да се направи план за погасяване на задълженията във времето.  За предстоящите европейски избори Ангел Джамбазки смята за най-разумно „Обединени патриоти“ да се явят заедно.„Най-добрият начин да подредим листа е чрез вътрешни избори. Има достатъчно време. Април е прекрасно време за това. ВМРО ще продължи да настоява за такива вътрешни избори“, обяви той в предаването \"Преди всички\" на програма „Хоризонт“.Ангел Джамбазки коментира и плана на Макрон за европейското бъдеще. Според него той е антиевропейски и трябва да му бъде отговорено много категорично:„Предложенията на Макрон са съчетание между социалистическа утопия и френски протекционизъм. Предложенията на Макрон означават фалит на всички източни, в това число и на българските предприемачи. Той прави тези предложения, защото Франция и Германия имат нужда от евтина работна ръка. Тяхната идея е да изсмучат колкото се може повече работници от източната част на Европа и да ги превърнат в нова вълна от гастарбайтери“.Според Джамбазки тази утопия би разрушила ЕС. Той смята, че добрата алтернатива е връщането към корените на европейската идея.Евродепутатът изказа мнение още, че партията на Виктор Орбан отдавна няма място в Европейската народна партия:„ЕНП е една мощна и безволева маса от партии, които нямат нищо общо с християндемокрацията. При тях на дневен ред стои непрекъснато Истанбулската конвенция, джендър образованието, хомосексуалната пропаганда в училище и т.н. Според мен Орбан няма да ги трае още много и най-вероятно ще вземе някакво решение за бъдещето си“.", "date": "2019.03.08", "title": "Джамбазки за плана \"Макрон\": Франция и Германия искат да вземат евтина работна ръка от Източна Европа"}
{"url": "https://www.novinite.bg/articles/172053/Geshev-Prokuraturata-i-MVR-s-mashtabno-razsledvane-za-iztochvane-na-NOI", "text": "Акция на прокуратурата в София и Силистра. Разследва се източване на НОИ. Схемата е свързана с издаване на фалшиви данни за трудов стаж. Това съобщи в ефира на NOVA заметник-главният прокурор Иван Гешев. По неофициална информация сред заподозрените е бащата на певицата Тита.Поредната операция е на Спецпрокуратурата, МВР – Силистра и ГДБОП. Тя се провежда в  Силистра и София и е с цел неутрализиране на група за източване на бюджета на НОИ. \"В момента се извършва обиск в жилището на мъж, който е баща на певица. Той е шеф на клон на осигурителния институт\", каза още Гешев.По думите му става въпрос за измама с трудов стаж - осигуряване на миньорски пенсии. Задържа се дебитната карта на кандидата докато той изплати парите за услугата. Тя струвала 10 000 лева, а \"възнаграждението\" членовете на групата получавали с т.нар. „забавено плащане”.\"Потърпевша е държавата. Всички български граждани са потърпевши. Защото се източва бюджета на НОИ\", коментира Иван Гешев. До 15 дни Ветко и Маринела Арабаджиеви трябва да бъдат екстрадирани. Това съобщи в \"Здравей, България\" заместник-главният прокурор Иван Гешев. \"В средата на месец януари изготвихме европейска заповед за разследване до испанските власти. С нея поискахме обиск и разследване на въпросния имот. Изискахме и личен обиск на лицето Георги Семерджиев и ако в имота се намират Ветко и Маринела Арабаджиеви да им бъдат извършени лични обиски и на тях. Имахме информация, че се укриват във Франция. Изпратихме европейска заповед за арест до компетентните власти, но там не са открити. Не е ясно колко време са се укривали в тази къща. Вероятно от напускането им от Франция. Георги Семерджиев се издирва със заповед за арест от швейцарските власти по обвинение за трафик на наркотици в особено големи размери. Затова е задържан заедно с тях\", обясни още Гешев.Той допълни, че срещу Семерджиев имало опит за покушение, но към момента няма задържан за деянието. Заместник-главният прокурор информира още, че Арабаджиеви не са се съпротивлявали при задържането им. \"Може би още днес ще бъде преведена европейската заповед за арест и до 15 дни може да бъдат екстрадирани. Ако няма съгласие предстои дело на две съдебни инстанции\", коментира Гешев.Той разкри и последните подробности за акцията в квартал \"Орландовци: \"Ако не са привлечени като обвиняеми ще бъдат обвинени 14 души с един водач - Коце Белия.  В този район на София е криминален авторитет. Обвинен за рязане на мантинели, тежки грабежи – на поща, разпространение на наркотици, гробищна мафия и други. 90% от задържаните в акцията са от клана \"Гольовци\". И двамата задържани полицаи ще бъдат привлечени като обвиняеми. У единия от тях е открито известно количество наркотици. Те са дългогодишни служители на „Охранителна полиция”. Единият е уволняван, другия е в процес на освобождение\", заключи заместникът на главния обвинител на страната. А двамата задържани служители на реда са получавали пари за осигуряване на \"чадър\". ", "date": "2019.03.08", "title": "Гешев: Прокуратурата и МВР с мащабно разследване за източване на НОИ"}
{"url": "https://www.novinite.bg/articles/172090/Izsledvat-12-godishno-dete-sas-samnenie-za-morbili-v-Gabrovsko", "text": "Изследва се проба на 12-годишно дете от община Севлиево със съмнения за морбили. Това съобщи за Радио \"Фокус\" д-р Татяна Велиславова, директор Дирекция \"Надзор на заразните болести\" в Регионалната здравна инспекция в Габрово. Пробата е изпратена в Националната референтна лаборатория вчера, като днес в 14.30 часа се очаква да излязат резултатите. Д-р Велиславова съобщи, че детето е било имунизирано с две дози от комбинирана ваксина срещу морбили, рубеола и паротит, като втората доза е поставена през август месец миналата година. Това е първата проба, която от РЗИ – Габрово изпращат за изследване в Националната референтна лаборатория от появата на морбили в страната. Д-р Велиславова подчерта, че продължи активното издирване на деца с пропуск в имунизациите и реимунизациите от страна на общопрактикуващите лекари и инспектори от Регионалната здравна инспекция в Габрово. Към момента на територията на Габровска област няма регистриран случай на морбили.", "date": "2019.03.08", "title": "Изследват 12-годишно дете със съмнение за морбили в Габровско"}
{"url": "https://www.novinite.bg/articles/172058/Nezakonen-ceh-za-proizvodstvo-na-boepripasi-e-razkrit-pri-specakciya-v-Pirdop", "text": "При проведена специализирана полицейска операция с участието на служители от секторите за противодействие на криминалната и икономическата престъпност в ОДМВР- София и колегите им от РУ- Пирдоп, в условията на неотложност е извършено претърсване на два адреса в Пирдоп и един в с. Чавдар, обитавани от 52- годишен мъж. В мазето на единия имот е открито помещение, пригодено за незаконно производство на боеприпаси и оборудвано със съответните машини за целта. На друг от проверените адреси са установени 72 ловни трофея- от сръндак, благороден елен, дива коза, муфлон, вълк и елен лопатар, иззети по надлежния ред от служители на Изпълнителна агенция по горите, като на собственика са съставени 11 акта по Закона за лова и опазване на дивеча. Иззети са също така две незаконни нарезни дългоцевни оръжия, шумозаглушител, затвор за огнестрелно оръжие, 1289 боеприпаса различен калибър, 10 бутилки с черен барут, 2600 капсули.52- годишният мъж е задържан за срок до 24 часа. По случая е образувано досъдебно производство за извършено престъпление по чл. 339, ал.1 от НК. Действията по разследването продължават под наблюдението на районната прокуратура.", "date": "2019.03.08", "title": "Незаконен цех за производство на боеприпаси е разкрит при спецакция в Пирдоп"}
{"url": "https://www.novinite.bg/articles/172059/Dnes-stava-yasno-kolko-ot-arestuvanite-v-Orlandovci-ostavat-v-aresta", "text": "Днес ще стане ясно колко от арестуваните вчера в столичния квартал \"Орландовци\" 15 души остават в ареста. Очаква се прокуратурата да им повдигне обвинения в наркоразпространение, кражби и грабежи. Голяма част от задържаните са представители на клана на Гольовците, замесен в масовия бой в Кюстендил, довел до смъртен случай. Разследващите проверяват и каква е съпричастността към групата на двама полицаи от столичното Второ РПУ, заподозрени, че са ѝ осигурявали чадър.", "date": "2019.03.08", "title": "Днес става ясно колко от арестуваните в „Орландовци“ остават в ареста"}
{"url": "https://www.novinite.bg/articles/172065/Dneven-horoskop-za-petak-8-mart-2019-g", "text": "Работата ви става все по-сложна с всеки изминал ден, но това може и да е нещо добро, зависи от гледната точка. Единственото сигурно е, че трябва да се отнесете сериозно към нещата, за да се получат така, както искате.Вашата рационална страна е хипер активна днес и вероятно ще доведе до конфликти с онези, които изразяват емоциите си повече. Опитайте да дадете известна свобода, но се уверете, че го правите правилно.Нещо или някой нов ще се появи в живота ви днес, а вие ще направите добре, ако го следвате, където и да се опитва да ви води. Вашата положителна енергия гарантира положителен резултат в дългосрочен план.Вижте повече на: ", "date": "2019.03.08", "title": "Дневен хороскоп за петък, 8 март 2019 г."}
{"url": "https://www.novinite.bg/articles/172061/Do-15-dni-ekstradirat-Vetko-i-Marinela-Arabadjievi", "text": "До 15 дни Ветко и Маринела Арабаджиеви трябва да бъдат екстрадирани. Това съобщи пред NOVAзам. главният прокурор Иван Гешев.\"В средата на месец януари изготвихме европейска заповед за разследване до испанските власти. С нея поискахме обиск и разследване на въпросния имот. Изискахме и личен обиск на лицето Георги Семерджиев и, ако в имота се намират Ветко и Маринела Арабаджиеви, да им бъдат извършени лични обиски и на тях. Имахме информация, че се укриват във Франция. Изпратихме европейска заповед за арест до компетентните власти, но там не са открити. Не е ясно колко време са се укривали в тази къща. Вероятно от напускането им от Франция. Георги Семерджиев се издирва със заповед за арест от швейцарските власти по обвинение за трафик на наркотици в особено големи размери. Затова е задържан заедно с тях\", обясни Гешев.Той допълни, че срещу Семерджиев имало опит за покушение, но към момента няма задържан за деянието. Зам. главният прокурор информира още, че Арабаджиеви не са се съпротивлявали при задържането им. \"Може би още днес ще бъде преведена европейската заповед за арест и до 15 дни може да бъдат екстрадирани. Ако няма съгласие предстои дело на две съдебни инстанции\", коментира Гешев.Съпрузите бяха обявени за издирване по света и у нас от септември м.г. През декември снимките на издирваните хотелиери Ветко и Маринела Арабаджиеви бяха публикувани в общия сайт на Интерпол. До преди това снимките им бяха достъпни само за служители на Интерпол. Ветко Арабаджиев и съпругата му Маринела са обвинени в участие в организирана престъпна група за данъчни престъпления и пране на пари. Според прокуратурата, Арабаджиеви се намират във Франция. При спецакция на 1 септември бяха задържани десет души. Обвинения ще бъдат повдигнати на шестима. Сред тях е и Вълчо - синът на Арабаджиев.Вчера стана ясно, че обявените за издирване Ветко и Маринела Арабаджиеви са задържани в Испания. За тях има издадена европейска заповед за арест и европейска заповед за разследване. Те са обвинени задочно за участие в организирана престъпна група, данъчни престъпления и пране на пари. Сутринта на 7 март Ветко и Маринела Арабаджиеви били установени в жилище, в Кабрера де Мар, в близост до Барселона. Жилището е ползвано от българския гражданин Георги Семерджиев, съобщи говорителят на прокуратурата Румяна Арнаудова. Два екипа от испанските съдебни власти са предприели действия и са влезели в имота. На място са задържани Арабаджиеви и Семерджиев, поясни още тя и уточни, че Семерджиев е задържан по искане не на българските, а на швейцарските власти. Предстои българската прокуратура да преведе европейската заповед за арест на испански език и да се премине по съответния законов ред и представяне на документите на испанските власти, за да могат Арабаджиеви да бъдат екстрадирани у нас.", "date": "2019.03.08", "title": "До 15 дни екстрадират Ветко и Маринела Арабаджиеви"}
{"url": "https://www.novinite.bg/articles/172077/Policai-otkriha-389-litra-nalivna-rakiya", "text": "Полицаи иззеха 389 литра домашна ракия.Вчера полицаи от Вършец направиха специализирана полицейска операция за противодействие на контрабандата, съхранението и разпространението на акцизни стоки без български акцизен бандерол.По време на акцията те открили общо около 389 литра наливен алкохол без български бандерол в три частни домове - два в село Долно Озирово и един - в с. Черкаски. От жилищата на 77-годишен жител на Черкаски и 72-годишна и 59-годишен жители на с. Долно Озирово са иззети 110 литра, 136 литра и 143 литра алкохол в различни съдове. ", "date": "2019.03.08", "title": "Полицаи откриха 389 литра наливна ракия"}
{"url": "https://www.novinite.bg/articles/172075/Proveryavat-bashtata-na-tijn-senzaciyata-Tita-pri-specakciya-v-Silistra", "text": "В момента се провежда спецоперация в НОИ Силистра и София.Това съобщи Канал 3 заместник-главният прокурор Иван Гешев.\"Единственото, което мога да кажа е, че преди около час започна поредната операция на Специализираната прокуратура, касаеща група, занимаваща се с група с източване на НОИ\", коментира Гешев във връзка с информация на Нова телевизия, че бащата на тийн сензацията Тита е бил задържан.Проверяват се офиси по повод организирана група за източване на НОИ. Схемата е свързана с издаване на фалшиви данни за трудов стаж. \"Операцията се провежда в Силистра и в София. До момента няма задържани лица. Извършват се действия в жилище и спрямо лице, което е баща на певица. Дали е същата, която казахте, не мога да кажа. Певицата Тита. Длъжността му е директор на НОИ в Силистра. Потърпевша е държавата, всички български граждани, защото се източва бюджетът на НОИ\", коментира още той.По-късно Пред БНТ Гешев каза, че има задържани в Силистра. Той обясни, че става дума за източване на пенсионни фондове. С неистински документи се получава максимална пенсия, а \"възнаграждението\" за услугата е струвало 10 000 лв.Дебитните карти, по които са били превеждани пенсиите, са били държани в членовете на престъпната група, докато не са се натрупали дължимите 10 000 лв., а след това били връщани на държателите им.", "date": "2019.03.08", "title": "Проверяват бащата на тийн-сензацията Тита при спецакция в Силистра"}
{"url": "https://www.novinite.bg/articles/172078/Trima-dushi-sa-zadarjani-pri-policejski-operacii-sreshtu-narkorazprostranenieto-v-Borovec", "text": "Около 10.30 часа вчера, в курорта Боровец, служители на РУ- Самоков спрели за проверка лек автомобил „Опел Синтра“, управляван от жителка на София. В хода на проверката 32- годишната водачка изхвърлила от колата найлонова чанта, в която при последвалия оглед били открити две пластмасови кутии и торбичка с общо 316 грама суха зелена маса канабис, четири пликчета с общо 23 грама бяло прахообразно вещество амфетамин и таблетка екстази. Допълнително, при тестването й за употреба на наркотични и упойващи вещества, апаратът отчел наличие на канабис и амфетамин в пробата й. Столичанката и нейният спътник са задържани за срок до 24 часа.В същото време в полицейския арест попадна и 23- годишна жена от Банско, от която служители на РУ- Етрополе иззели найлонова торбичка с около 3 грама канабис. По двата случая са образувани досъдебни производства за извършено престъпление  по чл. 354А.", "date": "2019.03.08", "title": "Трима души са задържани при полицейски операции срещу наркоразпространението в Боровец"}
{"url": "https://www.novinite.bg/articles/172080/Prodaljava-akciyata-sreshtu-iztochvaneto-na-NOI", "text": "Продължават обиските на адреси във връзка с операцията срещу източването на бюджета на на НОИ. Това заяви пред журналисти министърът на вътрешните работи Младен Маринов, цитиран от \"Фокус\". По думите му, тепърва предстои да стане ясно кой и в какво качество ще бъде задържан.Министър Маринов допълни, че операцията е под ръководството на Специализираната прокуратура, основно действа Областна дирекция-Силистра и е свързана е с отклоняване на средства от държавния бюджет чрез представяне на неистински документи.\"В момента се извършват активни процесуално-следствени действия на много адреси по отношение на много лица\", обясни вътрешният министър. \"Навсякъде се търсят доказателства и документи, които да се използват в бъдещ процес\", посочи министър Маринов. Той уточни, че става въпрос за източване на НОИ и за неправомерно използване на бюджетни средства.", "date": "2019.03.08", "title": "Продължава акцията срещу източването на НОИ"}
{"url": "https://www.novinite.bg/articles/172101/Goranov-Pochti-polovin-miliard-se-gubi-ejegodno-ot-nekorektno-otchitane-na-oboroti", "text": "Министърът на финансите Владислав Горанов съобщи по време на парламентарния контрол днес, че по консервативни оценки почти половин милиард лева се губи ежегодно от некоректно отчитане на продажби и обороти. \"Над триста и тридесет от тях са от неплатени данъци и осигуровки в т.нар. кешови икономически сектори - заведения за обществено хранене, барове, дискотеки, търговци на дребно на храни и облека, места за настаняване, останалите - над 160 млн., са неплатени публични задължения от търговци, извършващи продажби през електронни магазини\", каза министър Горанов.Във връзка с това той напомни за предложените за обществено обсъждане промени в Наредба Н-18 от 13 декември 2006 г. за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин. Целта на промените е борбата със сенчестата икономика. По данни, цитирани от министъра, спрямо 2014 г. с 50 на сто се подобрява събираемостта на данъчните приходи, или близо 14 млрд. лева повече, което надхвърля темповете на нарастване на икономиката. ", "date": "2019.03.08", "title": "Горанов: Почти половин милиард се губи ежегодно от некоректно отчитане на обороти"}
{"url": "https://www.novinite.bg/articles/172102/Nad-10-dushi-sa-otvedeni-za-razpit-pri-operaciya-sreshtu-iztochvaneto-na-sredstva-ot-NOI", "text": "Над 10 души са отведени за разпит при операция срещу източването на средства от НОИ. Операция на ГДБОП и Специализираната прокуратура срещу злоупотреби с издаваните от ТЕЛК решения и източване на НОИ се провежда тази сутрин едновременно в Силистра и в София. При операцията е отведен за разпит и директорът на клона на НОИ в Силистра, който е баща на известна у нас певица. Работата по случая продължава.Тепърва ще се преценява на колко души ще бъдат повдигнати обвинения. Вътрешният министър Младен Маринов коментира повече по темата:\"Операцията е под ръководството на Специализираната прокуратура. Основно действа Областна дирекция-Силистра. Свързано е с отклоняване на средства от Държавния бюджет чрез предстваяне на неистински документи, но тъй като в момента се извършват активни процесуално-следствени действия на много адреси по отношение на много лица, няма да коментирам\".Над 10 души са задържани от  ГДБОП и полицията в Силистра, сред тях е и директорът на НОИ, това обяви днес в Бургас главният секретар на МВР Ивайло Иванов. Главният секретар обясни, че акцията не е спонтанна. Разследването е на ранен етап и не могат да бъдат оповестени конкретни факти. \"Яснота ще има повече утре\", каза Иванов: \"Това са хора, които са извършвали такава дейност, посредници, има държавни служители. Утре след като бъде направен анализ на събраните доказателства, ще бъде взето решение какви и на кои хора да бъдат повдигнати обвинения и да бъдат привлечени като обвиняеми\".Акцията е заради източване на бюджета на ведомството и фалшиви телкови решения.", "date": "2019.03.08", "title": "Над 10 души са отведени за разпит при операция срещу източването на средства от НОИ"}
{"url": "https://www.novinite.bg/articles/172084/10-zadarjani-v-Silistra-za-falshivi-TELK-ove", "text": "10 души, сред тях и шефът на Националния осигурителен институт (НОИ) в Силистра, са задържани при специализирана операция на МВР за издаването на фалшиви ТЕЛК-ове и документи за пенсия. Това съобщи на брифинг в Бургас главният секретар на МВР комисар Ивайло Иванов. В хода на операцията арести са извършени както на държавни служители, така и на посредници. В събота ще стане ясно на колко от тях ще бъдат повдигнати обвинения, уточни той. Комисар Иванов подчерта, че операцията е започнала отдавна, но темповете са били забавени за прецизиране на доказателствата. Най-малко две седмици ще отнеме екстрадицията на Арабаджиеви, които бяха задържани в Барселона след месеци издирване, каза още главният секретар на МВР. При ареста си те не са оказали съпротива. Няма доказателства, че Ветко и Маринела са държани във вилата на Жоро Шопа край Испания против волята си, каквито информации се появиха през последните часове.", "date": "2019.03.08", "title": "10 задържани в Силистра за фалшиви ТЕЛК-ове"}
{"url": "https://www.novinite.bg/articles/172110/Blizo-48-000-evro-zadarjaha-mitnicheski-slujiteli-na-MP-Kalotina", "text": "47 870 евро задържаха митнически служители от ГД МРР на МП Калотина при проверка на лек автомобил с германска регистрация на 06.03.2019г. Шофьорът, ливански гражданин, който пътувал сам в посока Германия – Турция заявил, че пренася сума до 10 000 евро, която не подлежи на писмено деклариране. При щателната проверка обаче митническите служители установили, че в действителност сумата е 47 870 евро, която мъжът носел в джобовете на дрехите си и в чантичка. По случая е било образувано досъдебно производство под ръководството на Районна прокуратура – Сливница, което е приключило със сключено споразумение. Същото е било одобрено от съда, като на подсъдимия е наложено наказание „глоба“ в размер 18 725 лева.", "date": "2019.03.08", "title": "Близо 48 000 евро задържаха митнически служители на МП  Калотина"}
{"url": "https://www.novinite.bg/articles/172094/Osadiha-nashenec-na-10-godini-zatvor-za-ubijstvo-na-jena-mu-v-Germaniya", "text": "На 10 години затвор бе осъден 32-годишния българин Галин М. за убийството на съпругата му Дочка (също на 32 г.) в Германия, пише в. „Билд“.\r\nСлед като Галин убил Дочка, той закарал тялото й край магистрала А7. Едва 10 дни по-късно случаен минувач попаднал на трупа, който бил скрит в храст край аутобана.\r\nВ продължение на десет дни тялото на убитата е лежало изоставено край развръзка на магистралата до Хьовер (югоизточно от Хановер).\r\nСъдът в Хилдесхайм сметна, че има достатъчно доказателства, че българинът е убил съпругата си през май 2018 година. Това се е случило в жилището им в Бокенем по време на скандал между двамата, защото мъжът разбрал, че съпругата му и майка на двете им деца има любовна афера с неговия шеф.\r\nПо време на процеса Галин се е държал без емоции и е отрекъл да е извършил престъплението. \"Тя не се прибра вкъщи след работа\", заявил 32-годишният българин. Но съседи на семейството свидетелстват, че са чули скандала между двамата.\r\nОсвен това от полицията открили записи от охранителни камери и GPS-данни, които потвърждават, че Галин е бил близо до мястото, където е открит трупът на Дочка, в деня на инцидента. По време на разследването не е станало ясно как точно е била убита българката.\r\n", "date": "2019.03.08", "title": "Осъдиха нашенец на 10 години затвор за убийство на жена му в Германия"}
{"url": "https://www.novinite.bg/articles/172072/ES-osadi-natiska-sreshtu-poslanika-na-Germaniya-vav-Venecuela", "text": "България подкрепи декларация на Европейския съюз срещу натиска, оказван на посланика на Германия във Венецуела да напусне страната. Държавите-членки на ЕС изразяват пълна солидарност с Германия. Това съобщиха от пресцентъра на МВР.„Европейският съюз твърдо осъжда факта, че германският посланик в Каракас е подложен на натиск да напусне страната и изразява пълна солидарност с Германия“, подчертават 28-те държави-членки. „Мерки, които препятстват работата на дипломатите, само способстват за ескалиране на напрежението и подкопават политическия път за излизане от кризата“, изтъква ЕС.Държавите-членки на ЕС заявяват още, че ще продължат работата за политическо, мирно и демократично решение на кризата, включително чрез Международната контактна група. В декларацията се подчертава готовност да се използват всички подходящи инструменти за реакция на настоящите събития.", "date": "2019.03.08", "title": "ЕС осъди натиска срещу посланика на Германия във Венецуела"}
{"url": "https://www.novinite.bg/articles/172085/Specprokuraturata-obvini-14-dushi-sred-koito-2-policai-za-uchastie-v-grupa-za-narkotici", "text": "Специализираната прокуратура привлече към наказателна отговорност 14 души за участие в организирана престъпна група за разпространение на наркотици, грабежи, кражби, производство и разпространение на акцизни стоки без бандерол. Сред обвинените са двама полицейски служители - взводни командири в столичното Второ районно управление.Участниците в групата бяха задържани на 7 март 2019 г. при операция на СДВР, Дирекция „Вътрешна сигурност“ на МВР и Специализираната прокуратура в столичния кв. „Орландовци“. Групата е неутрализирана след близо 7-месечно наблюдение и разследване на дейността й.По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени. Събраните доказателства сочат, че групата е действала повече от три години. Разследва се съпричастието й към тежки престъпления през последните години в различни краища на страната – грабежи, в т.ч. в поща (на част от парите за пенсии на жители в района), кражби на промишлени машини, влакови релси и др. Налице са и данни, че участници в групата са извършвали погроми на паметници в Централните софийски гробища, за да принудят близките на починали да потърсят услугите им за възстановяване.Ръководителят на групата К.Б. лично определял функциите на всеки от участниците за конкретното планирано престъпление. Обвинените полицейски служители от своя страна осигурявали липсата на полицейски сили в районана извършване на престъпление. В процес на установяване е срещу какво възнаграждение са извършвали подобни „услуги“. На обвинените за участие в групата е наложено прокурорско задържане до 72 часа. На 9 март 2019 г. Специализираната прокуратура ще внесе в Специализирания наказателен съд искания за налагане на мярка за неотклонение „Задържане под стража“ за всеки от тях. ", "date": "2019.03.08", "title": "Спецпрокуратурата обвини 14 души, сред които 2 полицаи, за участие в група за наркотици"}
{"url": "https://www.novinite.bg/articles/172107/Arestuvan-e-shefat-na-NOI-Silistra", "text": "\r\nШефът на териториалното подразделение на Националния осигурителен институт в Силистра Милен Пенчев е задържан. Спецпрокуратурата разследва източването на пенсионния фонд чрез отпускането на пенсии с фалшиви документи, съобщи за \"По света и у нас\" зам.-главният прокурор Иван Гешев.\r\n\r\n\r\n\r\n\r\n\r\n\r\n\r\n", "date": "2019.03.08", "title": "Арестуван е шефът на НОИ-Силистра"}
{"url": "https://www.novinite.bg/articles/172087/ES-skochi-sreshtu-Turski-potok-v-Sarbiya", "text": "Енергийната общност към ЕС обяви, че планираният от Газпром участък на газопровода „Турски поток“ през Сърбия ще навреди на конкуренцията в региона, съобщи Emerging Europe.През тази седмица сръбският енергиен регулатор разреши на Газтранс да работи по проекта. Компанията е собственост на базираната в Швейцария „Южен поток Сърбия“. В нея Газпром притежава 51% от акциите. Останалите са в ръцете на сръбския газов монополист „Сърбиягаз“.От Енергийната общност на ЕС обявиха, че с това решение Сърбия е пропуснала възможността да преведе проекта в съответствие с европейските правила. Смята се, че така са нарушени правилата за достъп на трета страна и тарифните регулации.Проектът „Турски поток“ трябва да доставя газ за Европа през Турция, България, Сърбия и Унгария. Допълва се, че от България и Унгария не е имало молби за освобождаване от правилата на ЕС.Очаква се сръбският участък да бъде завършен до 15-ти декември тази година. Сърбия вече обяви, че проектът е важен за нейната икономика.", "date": "2019.03.08", "title": "ЕС скочи срещу Турски поток в Сърбия"}
{"url": "https://www.novinite.bg/articles/172103/Ninova-Ne-sam-hodila-da-si-vzema-zaplatata", "text": "При президента Румен Радев на КСНС всички бяхме единодушни, че трябва да спрем външното финансиране, но нито дума не е ставало да се опрощават дългове на мюфтийството.Това коментира лидерът на БСП Корнелия Нинова в сутрешния блок на Нова ТВ.Защо не се опростят дълговете на бедните хора или болниците, а решават да опростят дълговете на мюфтийството, попита Нинова.Тя заяви, че вярва, че хората ще разберат една от целите на това излизане от парламента. Една от целите е да се види истината на задкулисието. Сега е пределно ясно, че ГЕРБ управляват с ДПС, каза тя.Не съм ходила да си взема заплатата. Живея със спестяванията от предишните заплати, каза Нинова.Не е решено още кой ще бъде водач на листата на БСП за евроизборите, каза тя.Няма да се върнем в парламента, докато не се изпълнят нашите искания, каза Нинова.", "date": "2019.03.08", "title": "Нинова: Не съм ходила да си взема заплатата"}
{"url": "https://www.novinite.bg/articles/172106/NATO-shte-otgovori-ako-Rusiya-razpoloji-raketi", "text": "Генералният секретар на НАТО Йенс Столтенберг заяви, че алиансът ще отговори на разполагането от Русия на мобилни ракети, способни да носят ядрени заряди, край границите на държавите-членки, съобщи БГНЕС. „Мога да заявя, че ще последва коригиращ координиран отговор“, каза той във Варшава.Столтенберг за пореден път обвини Русия, че нарушава Договора за ликвидация на ракетите със среден и малък обсег на действие (ДЛРСМО). През 1987 г. той беше подписан от СССР и САЩ. Към юни 1991 г. договорът беше изпълнен: Съветският съюз унищожи 18466 ракетни комплекси, САЩ – 846.На 2 февруари след редица взаимни обвинения за нарушаване на договора, американският президент Доналд Тръмп обяви, че Вашингтон излиза от него. На 4 март Путин също подписа указ за прекратяване на действието на ДЛРСМО.", "date": "2019.03.08", "title": "НАТО ще отговори, ако Русия разположи ракети"}
{"url": "https://www.novinite.bg/articles/172109/Tereza-Mej-Otlagane-na-Brekzit-moje-da-dovede-do-vtori-referendum", "text": "Отлагане на насроченото за 29 март напускане на ЕС може да доведе до втори референдум за членството, предупреди днес британската премиерка Тереза Мей, цитирана от Ройтерс.Според нея отсрочване на развода с Брюксел също така може да създаде форма на Брекзит, за която гражданите не са гласували на всенародното допитване на 23 юни 2016 г., когато мнозинството каза „да“ на напускането на Европейския съюз.Преди решителния вот по сделката следващия вторник в Камарата на общините Мей предупреди, че Великобритания е заплашена от продължаваща несигурност и може никога да не напусне ЕС, ако депутатите отново отхвърлят постигнатата през ноември сделка между Лондон и Брюксел. ", "date": "2019.03.08", "title": "Тереза Мей: Отлагане на Брекзит може да доведе до втори референдум"}
{"url": "https://www.novinite.bg/articles/172057/Ot-dnes-v-kinata-zritelite-mogat-da-gledat-Kapitan-Marvel", "text": "Ситуиран през 90-те години на миналия век, Капитан Марвел е съвсем ново приключение от невиждан досега период от филмовата вселена на Марвел. Историята следва пилотът Карол Данвърс, която се превръща в един от най-могъщите герои във Вселената. Когато галактическа война между две извънземни раси стига до Земята, Данвърс и малка група извънземи се оказват в центъра на водовъртежа от събития. Във филма участват Бри Ларсън, Самюъл Джаксън, Бен Менделсон, Джимон Хонсу, Лий Пейс, Лашана Линч, Джема Чан, Рун Темте, Алдженис Перес Сото, Маккена Грейс, Анет Бенинг, Кларк Грег и Джъд Лоу. Продуцент на Капитан Марвел е Кевин Фейдж, режисурата е дело на Анна Боден и Райън Флек.Капитан Марвел идва в кината на 8 март 2019 година в кината на 3D, IMAX 3D и 4DX.", "date": "2019.03.08", "title": "От днес в кината зрителите могат да гледат \"Капитан Марвел\""}
{"url": "https://www.novinite.bg/articles/172052/Agenciya-po-vpisvaniyata-vavejda-po-strog-kontrol-sred-slujitelite-si", "text": "На 15.02.2019 изпълнителният директор на Агенцията по вписванията издава заповед, с която утвърждава инструкция за осъществяване дейността на длъжностните лица по регистрация в Агенцията. Заповедта е сведена до знанието на Министъра на правосъдието на 20.02.2019. Заповедта урежда осъществяване дейността на длъжностните лица по регистрация и по своята същност е резюме на законови и подзаконови актове, регламентиращи дейността на служителите в Агенцията, а именно - Кодекса на труда, ЗТРРЮЛНЦ, Устройствения правилник на Агенцията и др. Правилата в заповедта акцентират на задълженията на длъжностните лица по регистрация да прилагат стриктно закона, като не превишават правомощията си по закон, чрез прилагане на разширителното тълкуване. Въвеждането на тези правила към служителите на Агенцията е само част от пакет от мерки, които целят гарантиране сигурността на гражданския и търговския оборот на държавата. В тази посока, с решение на Министерски съвет от 2018г. е приет Устройствен правилник на Агенцията. Текстовете му вменяват нови задължения на Агенцията – осъществяване на административно-наказателна и дейност по анализ и методология, насочени към проследяване на стриктното изпълнение на задълженията на служителите на Агенцията. В Агенцията са получени многобройни препоръки и искания на граждани, представители на гилдията на съдиите, работодателски организации, водещи адвокатски кантори, камара на частни съдебни изпълнителни, нотариална камара и др. за въвеждане на единни правила при произнасяне на длъжностните лица в Агенция по вписванията. От създаването на регистъра има множество сигнали и заведени дела срещу Агенцията за противоречива практика при произнасяне на длъжностните лица по регистрация при идентични казуси. През 2015 година, Инспекторатът на Министерски съвет излиза с предписание за „засилване на контрола от страна на директор на дирекция Длъжностни лица по регистрация, което да доведе до спад от отменените, като незаконосъобразни откази от страна на съда“. „Сигурността на гражданския и търговски оборот е наш приоритет. Нямам колебания, че правилата за работа на служителите на агенцията трябва да следват стриктно закона. Именно това въвежда тази заповед. Държа тя да стане достояние на всеки гражданин или търговец, тъй като пази основно техните интереси“, каза Габриела Козарева.", "date": "2019.03.08", "title": "Агенция по вписванията въвежда по-строг контрол сред служителите си"}
{"url": "https://www.novinite.bg/articles/172062/Promenyat-dvijenieto-po-magistralite-prez-uikenda-zaradi-remonti", "text": "Промени в движението по магистралите ще има през почивните дни заради ремонти.По АМ „Тракия” движението при 89-ти километър ще се е в едното платно заради ремонтни дейности на мост там. За улеснение на трафика в петък ще има две ленти в посока Пловдив, а в неделя ще са две за София.Промени има и по АМ „Хемус” заради строежа на новия участък от магистралата. Движението там ще бъде ограничено днес край Ябланица. То ще се пренасочва по пътя Ботевград – Ябланица.Съветът на Пътната агенция е шофьорите да карат внимателно и да спазват въведената временна организация за движение. ", "date": "2019.03.08", "title": "Променят движението по магистралите през уикенда заради ремонти"}
{"url": "https://www.novinite.bg/articles/172100/Finlandskoto-pravitelstvo-podade-ostavka", "text": "\r\nФинландският премиер Юха Сипиля обяви оставката на дясноцентристкото си правителство днес, след като не успя да прокара реформи в социалната сфера и здравеопазването, съобщи БНР, цитирайки АФП.\r\n\r\n\r\n\r\n\r\n\r\n\r\n\r\n", "date": "2019.03.08", "title": "Финландското правителство подаде оставка"}
{"url": "https://www.novinite.bg/articles/172115/Mej-Ako-parlamentat-othvarli-sdelkata-moje-nikoga-da-ne-izlezem-ot-ES", "text": "Ако сделката за Brexit бъде отхвърлена от британския парламент идната седмица, \"може никога да не излезем от Европейския съюз\". Това заяви британската министър-председателка Тереза Мей, цитирана от АФП.", "date": "2019.03.08", "title": "Мей: Ако парламентът отхвърли сделката, може никога да не излезем от ЕС"}
{"url": "https://www.novinite.bg/articles/172064/Avariya-ostavi-bez-parno-i-topla-voda-centara-na-Sofiya", "text": "Част от центъра на София е без топлоподаване заради авария. Това сочи справка на сайта на \"Топлофикация София ЕАД“. Аварията засяга булевардите \"Христо Ботев“, \"Сливница“, \"Патриарх Евтимий“, \"Прага“, \"Пенчо Славейков“, \"Ген. Тотлебен“, \"Опълченска“, както и улиците \"Йоаким Кърчовски“ и \"Даме Груев“. Аварията е същата, която се отстраняваше на 5 март. Тогава 1000 абонатни станции бяха без топла вода. Аварията възникна на магистрален топлопровод по ул. \"Отец Паисий“ между бул. \"Тодор Александров“ и ул. \"Пиротска“. От пресцентъра на Топлофикация-София уточниха, че при възстановяване на топлоподаването днес се е получил нов пробив. Два аварийни екипа на дружеството ще работят през нощта за отстраняване на аварията. ", "date": "2019.03.08", "title": "Авария остави без парно и топла вода центъра на София"}
{"url": "https://www.novinite.bg/articles/172070/Rabotnik-s-pochti-otkasnat-krajnik-pri-incident-na-rabotnoto-myasto", "text": "Мъж пострада тежко, след като бе \"захапан\" от валовете на машина в производствено предприятие в Благоевград, предаде БГНЕС.Сигналът е подаден към 9.20 ч. Производствената машина \"захапала\" работника и започнала да го придърпва навътре. На място са извикани специализиран автомобил за аварийно-спасителни дейности и линейка. За да бъде изваден пострадалият, се наложило машината да бъде разрязана. Той е приет е в МБАЛ-Благоевград със смачкан крак. Загубил е и много кръв.", "date": "2019.03.08", "title": "Работник с почти откъснат крайник при инцидент на работното място"}
{"url": "https://www.novinite.bg/articles/172073/Mlada-jena-postrada-pri-katastrofa-na-AM-Hemus", "text": "25-годишна жена е пострадала при пътен инцидент на автомагистрала „Хемус“ тази сутрин. Това съобщиха от ОДМВР - Шумен. Сигналът за произшествието е получен в 5.30 часа. На магистралата след бензиностанция „Шел“ в посока Шумен са се ударили два леки автомобила с варненска регистрация. Пострадала е пътничка в автомобил „Фоксфаген Голф“. 25-годишната жена е с фрактура, настанена е в болницата в Шумен, няма опасност за живота ѝ. Водачите на двата автомобила са тествани за алкохол, пробите им са отрицателни.", "date": "2019.03.08", "title": "Млада жена пострада при катастрофа на АМ „Хемус“"}
{"url": "https://www.novinite.bg/articles/172074/Parlamentat-prie-procedurni-pravila-za-izbor-na-podupravitel-na-BNB", "text": "Парламентът прие процедурни правила за избор на подуправител, ръководител на управление „Банков наздор“ на БНБ. Припомняме, изборът на нов подуправител се налага, след като миналата седмица Димитър Костов подаде оставка. Предложението за кандидат за подуправител - ръководител на управление „Банков надзор“ на БНБ се внася в писмена форма от управителя на банката в Комисията по бюджет и финанси чрез председателя на Народното събрание. Срокът за това е 3 дни след приемане на процедурните правила. Предложението се придружава с писмени мотиви, които аргументират добрата професионална репутация на кандидата. Кандидатът трябва да бъде изслушан от Комисията по бюджет и финанси. Изборът му се гласува от Народното събрание. Гласуването е явно чрез компютъризираната система за гласуване. Кандидатът се смята за избран, ако е получил повече от половината от гласовете на присъстващите народни представители. Ако кандидатът не получи необходимите гласове, Народното събрание приема решение за откриване на нова процедура за избор.", "date": "2019.03.08", "title": "Парламентът прие процедурни правила за избор на подуправител на БНБ"}
{"url": "https://www.novinite.bg/articles/172088/Semejstvo-plati-hlyaba-na-cyalo-selo", "text": "Младо семейство плати хляба на цяло село. Доброто дело е от Господинци, което е с население около 500 души. Една сутрин, за всички живущи хора, се оказало, че има безплатен хляб в магазина. Дневните разходи за хляб поели мъж и жена от същото село, които го направили за здраве. Да закупят хляб за всички в село Господинци Невсе и Ибрахим Караилиеви решили спонтанно. Мъжът се прибрал от молитва и заявил на съпругата си, че ще плати хляба на всички съселяни. И на следващия ден от селския магазин в Господинци всички си тръгнали с безплатен хляб.За семейство Караилиеви в Господинци разказват, че са скромни хора. В семейството им цари разбирателство. Имат и две дъщери. Никога не са парадирали с пари и възможности.„Живеят скромно, едни хора, които не припечелват кой знае какво, защото са младо семейство. Тя е обикновена шивачка и работи в цех. Можем да си представим колко е заплатата на една шивачка в един местен цех, а съпругът работи в производство за бутилиране на минерална вода. Те имат скромни доходи, и живеят в скромен дом. Ето оттам идва силата на техния жест и на тяхната доброта” заяви кметът на селото Ахмед Ходжов пред Нова телевизия„Само искам да кажа, че е от сърце. И не е за известност. Просто така за здраве и за семейството. Не исках хората да научават, колкото по-малко хора знаят, толкова по-добре. Благодаря на кмета за хубавите думи”, сподели Невсе Караилиева.Семейство Караилиеви поели разходите за около 200 хляба. Част от хората в Господинци предложили все пак да си платят, но пари в магазина не им взели, по изричното настояване на Ибрахим и Невсе.", "date": "2019.03.08", "title": "Семейство плати хляба на цяло село"}
{"url": "https://www.novinite.bg/articles/172051/Dnes-shte-bade-slanchevo", "text": "Днес ще бъде слънчево, с разкъсана висока облачност. Ще духа слаб западен, в Източна България - до умерен югозападен вятър. Максималните температури ще са между 19° и 24°, в София – около 20°.В планините ще бъде предимно слънчево. Ще духа умерен, по билата - временно до силен вятър от запад-югозапад. Ще се затопля още и максималната температура на 1200 метра ще бъде около 13°, а на 2000 метра - около 7°.По Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 12°-18°. Температурата на морската вода е 7-8°. Вълнението на морето ще бъде 1-2 бала.", "date": "2019.03.08", "title": "Днес ще бъде слънчево"}
{"url": "https://www.novinite.bg/articles/172089/Podnesoha-cvetya-pred-NS-v-pamet-na-jertvite-na-domashno-nasilie", "text": "\r\nБлизки на пострадали от домашно насилие жени и деца поднесоха цветя пред Народото събрание. Събралите се пред стълбите на парламента жени поискаха и незабавни промени в Наказателния кодекс.\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.08", "title": "Поднесоха цветя пред НС в памет на жертвите на домашно насилие"}
{"url": "https://www.novinite.bg/articles/172092/Sindikatite-nastoyavat-za-sporazumenie-sas-Stolichna-obshtina-za-uvelichenie-na-zaplatite-na-vodachite", "text": "Двата синдиката – КНСБ и КТ „Подкрепа“ – проведоха поредната среща със столичния кмет Йорданка Фандъкова във връзка със заплатите на заетите в градския транспорт на София.В срещата участваха президентите на КНСБ Пламен Димитров, на КТ „Подкрепа“ Димитър Манолов, председателят на Съюза на транспортните синдикати в България Екатерина Йорданова и председателят на ФТР на КТ „Подкрепа“ Илиан Ценов и неговия заместник Иван Кирилов.На срещата беше представен проект на споразумение, което трябва да даде решението на проблемите на работещите в двете транспортни дружества на столицата.Документът, който трябва да бъде подписан от синдикатите и общината, предвижда тригодишна програма за увеличаване на възнагражденията на всички работещи в четирите общински дружества на Столичния градски транспорт.В срок до 9:30 ч. в понеделник, зам.-кметът по финанси и транспорт Дончо Барбалов трябва да даде конкретни разчети за нужните средства за ръста на заплатите на работещите в транспортните компании на столицата.Проектът, предложен от КНСБ и КТ „Подкрепа“ изисква поетапно да бъде ограничено полагането на извънредния труд на водачите в „Столичен автотранспорт“ ЕАД и „Столичен електротранспорт“ ЕАД в рамките на годишните норми в Кодекса на труда.Всички поставени искания на синдикалните организации ще бъдат разгледани и в комисиите за социално партньорство в дружествата за намиране на бързи и ефективни решения.Близо 90 на сто от работещите в дружествата са синдикални членове, ние сме единствените легитимно избрани представители на работниците и защитаваме техните права, обяви президентът на КНСБ Пламен Димитров.Той повтори искането си от последната среща с кмета Йорданка Фандъкова да бъдат наказани ръководни лица от двете дружества заради проблемите със социално битовите условия за водачите.През последния месец КНСБ и КТ „Подкрепа“ проведоха серия от срещи за разрешаване на проблемите в столичния градски транспорт. В тях участваха всички председатели на синдикални организации в двете транспортни компании, ръководството на дружествата, столичния кмет и отговорните лица от общината.Двете синдикални централи очакват споразумението с общината да бъде подписано в най-бърз срок, съобщават от пресцентъра на КНСБ.", "date": "2019.03.08", "title": "Синдикатите настояват за споразумение със Столична община за увеличение на заплатите на водачите"}
{"url": "https://www.novinite.bg/articles/172083/Facebook-zapochna-kampaniya-sreshtu-nevernite-informacii-za-vaksinite", "text": "Fаcebook започна кампания срещу неверните информации за ваксините. Социалната мрежа ще премахва групи и страници. Facebook обяви, че ще последва примера на Световната здравна организация и американските центрове за контрол и превенция на заболяванията, които публично изобличиха неверни информации за ваксините.От мрежата обявиха още, че са закрити 137 фалшиви акаунта във Великобритания, които разпространявали език на омразата. Десетки акаунти са премахнати и в Румъния по същите причини.", "date": "2019.03.08", "title": "Fаcebook започна кампания срещу неверните информации за ваксините"}
{"url": "https://www.novinite.bg/articles/172095/KS-otmeni-zabranata-pensioneri-da-rabotyat-v-administraciyata", "text": "Конституционният съд (КС) единодушно отмени новите текстове в Закона за държавния служител, с които се забранява на пенсионерите да работят в администрацията. Решението е взето с 11 гласа, тъй като е отсъствал конституционният съдия Георги Ангелов, съобщи lex.bg.Измененията в закона бяха направени през закона за бюджета за 2019 г. и влязоха в сила от 1 януари. С тях беше въведено изискването държавните служители да не са се пенсионирали. По този начин трябваше да бъдат уволнени около 2000 чиновници. Промените засягаха само служителите, които продължават да работят като пенсионери. По неофициална информация в държавната и общинските администрации изчакали решението на КС и не са започнали уволненията.В мотивите си КС отбелязва: „Несъвместимостите са съществени ограничения на правата на гражданите, и поради това те трябва да бъдат установени със закон само по съображения, свързани със защита на друг конституционно значим интерес, какъвто в случая не е налице\". Съдиите са се съобразили и с факта, че в някои сфери възрастовите прагове за пенсиониране са твърде ниски и новото изискване към администрацията ще предизвика освобождаването на служители с добра квалификация.Конституционният съд подчертава, че засегнатите от закона граждани добросъвестно са упражнили правото си на пенсия, като към онзи момент законът не им е забранявал на това основание да кандидатстват за държавна служба.", "date": "2019.03.08", "title": "КС отмени забраната пенсионери да работят в администрацията"}
{"url": "https://www.novinite.bg/articles/172097/BMV-se-zabi-v-stalb-na-bul-Balgariya", "text": "БМВ се заби в стълб на кръстовището на столичните булеварди \"България\" и \"Тодор Каблешков\". По непотвърдена инфоамция в катастрофата е участвал и втори автомобил. При инцидента е пострадала една жена.", "date": "2019.03.08", "title": "БМВ се заби в стълб на бул. \"България\""}
{"url": "https://www.novinite.bg/articles/172105/Mladi-socialisti-ot-Sofiya-iskat-parkat-na-rezidenciya-Lozenec-da-stane-dostapen-za-vsichki-grajdani", "text": "На 9 март, в 13.00 часа млади социалисти от София ще се съберат пред резиденция “Лозенец” (ул. “Милин Камък” №70), за да поискат паркът на резиденцията да стане достъпен за всички столичани.Според Министерството на отбраната, което стопанисва резиденция “Лозенец”, тя е секретен обект, но от друга страна срещу сумата от 14 400 лв.всеки може покани над 500 души на частно парти. На сайта на Министерството е публикуван ценоразпис за ползването на уж секретния обект.Целта на младите социалисти е паркът на резиценция „Лозенец“ да е достъпен през светлата част от деня за всички столичани и гости на столицата, които искат да се насладят на това произведение на градинското и парково изкуство. Според тях е недопустимо такава историческа и природна даденост, в сърцето на столицата, да стои заключена и да се ползва само от привилегировани политици и заможни хора.Събитието е организирано от младежите от БСП - район Лозенец, като част от кампанията на Младежко обединение в БСП - София “24х24”.", "date": "2019.03.08", "title": "Млади социалисти от София искат паркът на резиденция “Лозенец“ да стане достъпен за всички граждани"}
{"url": "https://www.novinite.bg/articles/172091/Do-2023-g-Hemus-shte-dostigne-Veliko-Tarnovo", "text": "До 4 години се предвижда изграждането на автомагистрала „Хемус” от София до пресичането й с пътя Русе- Велико Търново да бъде завършено. Това заяви министърът на регионалното развитие и благоустройството Петя Аврамова по време на посещението си в града.Миналата година за отсечката от п.в. „Боаза“ - Велико Търново бяха отпуснати 1.35 млрд. лв. като тя ще бъде построена от държавното дружество „Автомагистрали“ ЕАД. В момента компанията е в процес на преговори с вносители и производители за купуване на допълнителна техника и транспортни средства. Очаква се строително-монтажните дейности от първия и третия участък да започнат в края на следващия месец, а за другите три участъка от трасето на АМ „Хемус“ са избрани изпълнители, които да актуализират изработените парцеларни планове, на базата на които по-късно ще се извърши придобиване на земя за държавна нужда.За тази година се предвижда предсрочно да бъдат завършени 9.3 км от Ябланица до п.в. „Боаза” за близо 55 млн. лв. без ДДС.Други важни проекти са и тези за строителството в участъка от Русе до Бяла, както и програмата за ремонт на Агенция „Пътна инфраструктура”. Очаква се до края на месеца програмата да е готова като тя ще посочи кои ще са обектите, по които ще се работи тази година. В нея ще бъдат включени и тунелите, които трябва да се ремонтират във Велико Търново. Освен за тях, ще се търсят средства и за ремонт на моста над река Янтра. От бюджета на министерството ще бъдат отпуснати и средства за ремонт на ВиК инфраструктура в кв. „Варуша.Министър Аврамова информира, че след консолидацията на общините от област Велико Търново в единна ВиК Асоциация, областта ще има възможност да кандидатства за реализация на проекти с европейско финансиране. За целта обаче трябва да се изработи Регионално прединвестиционно проучване, което ще покаже нуждата от инвестиции и ще приоритизира работата по модернизиране на мрежата. Надвзетите суми от е-винетки ще бъдат върнати,заяви още ресорният министър. Причина за допълнителните харчове бяха проблемите със системата в началото на годината. По думите на Аврамова в момента се приемат документите на всички, които са имали проблеми с плащанията, като на голяма част от тях средствата са възстановени.", "date": "2019.03.08", "title": "До 2023 г.: „Хемус” ще достигне Велико Търново"}
{"url": "https://www.novinite.bg/articles/172116/NAP-zapochva-proverki-na-4-i-5-zvezdnite-hoteli-v-golemite-kurorti", "text": "\r\n4 и 5 звездните хотели в Банско, Пампорово и Боровец осигуряват персонала си на средно 764 лв. месечно, което е с близо 200 лв. по-малко от средния осигурителен доход за страната и значително по-ниско от обичайните възнаграждения в бранша. Във Велинград в същата категория хотели осигурителният доход е 540 лв., което е дори под минималния осигурителен доход.\r\n\r\n\r\n\r\n\r\n\r\n\r\n\r\n", "date": "2019.03.08", "title": "НАП започва проверки на 4 и 5-звездните хотели в големите курорти"}
{"url": "https://www.novinite.bg/articles/172054/Cvetanov-Mili-dami-za-majete-nyama-po-golyamo-bogatstvo-ot-vas", "text": "Председателят на ПГ на ГЕРБ Цветан Цветанов поздрави жените по случай 8 март - Международния празник на жената.\"Мили дами, честит празник! За нас, мъжете, няма по-голямо богатство от вас, защото през годините думата \"жена\" се е превърнала в символ на красота, сила, мъдрост, обич и нежност. Благодарим ви за всичко и никога не забравяйте, че именно вие сте по-добрата половина на света\", написа Цветанов в профила си във Facebook.", "date": "2019.03.08", "title": "Цветанов: Мили дами, за мъжете няма по-голямо богатство от вас"}
{"url": "https://www.novinite.bg/articles/172104/Viceprezidentat-Bitkata-za-reformirane-na-Evropa-tryabva-da-se-vodi-ot-mladite", "text": "„Битката за реформиране на Европа трябва да се води от младите хора. Младите трябва да имат своето влияние и своите представители, да посочат компетентните хора, които достойно да представят България на европейско ниво и да защитават националните интереси.“ Това заяви вицепрезидентът Илияна Йотова на дискусия „Разбират ли младите езика на Брюксел?“ с ученици, студенти и преподаватели, която се проведе във Великотърновския университет. Това беше първият от серия дебати „Европа те чува. Гласувай“, организирани от Българското училище за политика „Димитър Паница“ и подкрепени от Европейския парламент. „Трябва да се отървем от внушението, че някой ще решава вместо нас. 60% от българите са убедени в европерспективата за България. Тези хора трябва да направим активни участници в промяната на Европа. Да почувстват, че имат сили за това, че от тях зависи“, заяви Илияна Йотова.  Вицепрезидентът посочи, че сега е времето да се чуе гласът на българските избиратели за двойните стандарти. „Сега е времето за дискусия за сигурността на континента. Сега трябва да се говори за връщането на социална Европа. Сега трябва да кажем какви хора да управляват европейските институции – с визия и идея докъде и как да се развива съюзът“, изтъкна Илияна Йотова. По думите на вицепрезидента бюрокрацията се е превърнала в синоним на Брюксел. Илияна Йотова посочи основните причини за пропастта в комуникацията между европейските институции и европейските граждани. Сред тях са тромавите процедури в европейското законодателство, ограниченото или закъсняло влияние на държавите членки, липсата на качествено взаимодействие между европейските и национални институции. „Дефицитът на лидерство, опитът да се прикрие компетентност с употребата на абстрактни понятия, банални думи и помпозни изречения са основни проблеми“, отбеляза вицепрезидентът. По думите на Илияна Йотова това предизвиква незаинтересованост у европейците от това, което се случва в Брюксел. „Националните лидери трябва да употребяват не езика на Брюксел, а езика за Брюксел. Дебат за Европа трябва да се води, при това на най-високо държавно ниво. Дебат, който да насърчи младите хора да мислят за Европа, да гласуват за Европа“, убедена е вицепрезидентът. Илияна Йотова подчерта, че е изключително важно какъв ще бъде езикът в кампанията за евроизборите. „Няма да са рядкост сценариите, при които в стремежа си да се преборят за място в Европарламента, политическите партии ще ползват кресчендото на популизма, национализма, отричането и омразата“, каза вицепрезидентът. Илияна Йотова заяви, че съществува риск проевропейските, големите традиционни партии след изборите да загубят своето влияние в европейските институции. „Не само езикът е в основата на загубата на доверие. Партиите не можаха да намерят политически отговор на кризата, която вече 10 години предопределя развитието на Стария континент. Разликата между лявото, традиционно консервативното дясно, а даже и центъра бяха достатъчни размити. Когато политиците не намериха достатъчно, за да обяснят своите политики и непопулярни решения, си послужиха с т.нар. „дървен език“, който ги направи далечни, неразбираеми и съмнителни за хората“, изтъкна вицепрезидентът. Този вакуум бе зает от популистки, крайнолеви и крайнодесни настроения. Основна тема на последвалата оживена дискусия бе излизането на Великобритания от ЕС и последствията от „Брекзит“ за двете страни на Ламанша.", "date": "2019.03.08", "title": "Вицепрезидентът: Битката за реформиране на Европа трябва да се води от младите"}
{"url": "https://www.novinite.bg/articles/172093/Maskiran-s-pistolet-obra-magazin", "text": "Магазин на ул. „Христо Ботев” в Стара Загора бе ограбен, задигнати са около 100 лева от оборота. За грабежа сигнализирала 50-годишна жена.На 7 март, малко преди 21:00 часа непознат и маскиран, насочил пистолет към нея, след което задигнал парите от оборота. Образувано е досъдебно производство.", "date": "2019.03.08", "title": "Маскиран с пистолет обра магазин"}
{"url": "https://www.novinite.bg/articles/172114/Krasimir-Valchev-Ne-tryabva-da-dopuskame-samoopredelyane-na-pola-v-uchilishte", "text": "Инструментът Selfie, който има за цел ученици, учители и директори да оценят дигиталната среда в училищата и на придобитите в клас дигитални умения е спрян в България. Това обяви министърът на образованието и науката Красимир Вълчев, който присъства на открит урок в столичното 109 ОУ \"Христо Смирненски\", предаде БГНЕС.Дотук се стигна, след като деца трябваше сами да определят пола си. В системата те трябваше да избират от четири опции - мъж, жена, друго и предпочитам да не казвам. Заради това министър Вълчев обеща, че ще поиска от ЕК да направи промяна във въпроса или той да отпадне от въпросника. Пред журналисти днес той обяви, че има уверение, че това ще се случи.„Имам предварително писмо от еврокомисаря по образованието Тибор Наврачи, в което той ме уверява, че ще намерят техническо решение, но все още нямаме предложение какво точно ще е то. Предполагам, че техническото решение ще е едно от двете, които сме предложили - или да отпадне отговорът на въпроса, който предизвика дискусии, или самият въпрос. Този въпрос не е задължителен за целите на въпросника - да оцени дигиталната подготвеност на училищата, като той е един от двата статистически въпроса в инструмента SELFIE“, обясни Вълчев.Министърът коментира и идеята бъдещите тестовете в 10 клас да са по природни науки и по обществени науки, а не само по български език и математика.„Усвояването на компетентности предполага на всички предмети да се отдели необходимото внимание. Това, че няма изпит след 10 клас, респективно матура след 12 клас по част от дисциплините не означава, че не са важни. Много ученици ще кандидатстват с биология, химия, физика, география, така че това е един мотивиращ фактор да има възможност да се изберат и допълнителни изпити. Към момента обаче само матурите по български език и математика са законово регламентирани като задължителни“, обясни ВълчевТой добави още, че за да преминат училищата на едносменен режим е необходимо да се преструктурира приемът и това може да се постигне с намаляването на паралелките с една за прием в първи клас и след седми, както и с построяването на нови училища. Вълчев поясни, че около 300 училища в 65 общини трябва да преминат към едносменен режим на обучение.На въпрос на БГНЕС дали не трябва да се въведе униформа във всички училища във връзка с възникналото недоволство в Бургас, където ученици бяха връщани, защото са с неподходящо облекло, Вълчев отговори: „В момента това е училищна политика. Между училищата винаги ще има различия, но не е желателно да има различия вътре в едно училище. Униформите са полезни от тази гледна точка, че създават отношение и култура към училището, намаляват усещането за различие. Нямаме намерение да предлагаме задължителни униформи във всички училища, но една такава политика е полезна и трябва да бъде обсъдена с родителската общност във всяко едно училище или с учениците в гимназиите“, заяви Вълчев.Той добави, че всяко едно училище има вътрешни правила и както учителите, така и учениците трябва да ходят в подходящ вид.", "date": "2019.03.08", "title": "Красимир Вълчев: Не трябва да допускаме самоопределяне на пола в училище"}
{"url": "https://www.novinite.bg/articles/172096/Svetovnoizvestniyat-sladkar-Pier-Erme-v-InterContinental-Sofia", "text": "InterContinental Sofia има честта да посрещне за първи път световноизвестния сладкар Пиер Ерме, една от звездите на международната кулинария. Г-н Ерме е в столицата за официалното представяне на своята книга „Испахан“ като съчетава събитието с престижния конкурс Мастър Клас, на което ще бъде жури заедно с други двама международно известни сладкари – Ерик Верн и Фредерик Касел. В конкурса ще вземат участие 5 от най-добрите сладкари в България, а победителят ще спечели едномесечна стипендия за обучение в Париж.Г-н Ерме започва кариерата си на 14 години, когато се обучава при шеф Гастон Льонотр. Специализира в десертите, като негова запазена марка са френските макарони, наситени с неповторими вкусове и с впечатляващи цветни презентации. През 1998 г. създава собствена марка сладкарници с Шарл Знати, които в момента са от водещи в Париж и по света. През 2016 г. печели престижната награда „Най-добър сладкар в света“ и се превръща в четвъртият най-влиятелен французин според списанието Vanity Fair.За представянето на книгата си, Г-н Ерме решава да работи с най-новия петзвезден хотел в столицата - InterContinental Sofia. Той ще се наслади на красивата гледка от един от най-търсените апартаменти в София и на безупречното обслужване в хотела. Част от международната верига InterContinental Hotels Group (IHG), InterContinental Sofia отвори врати в началото на миналата година и се радва на завиден успех сред местните и чуждестранните си гости. Ключовата му локация на пл. Народно събрание предоставя вдъхновяващи гледки към Св. Алексадър Невски и Витоша, съвременно луксозно обзавеждане и обслужване от най-висок клас.", "date": "2019.03.08", "title": "Световноизвестният сладкар Пиер Ерме в InterContinental Sofia"}
{"url": "https://www.novinite.bg/articles/172112/Jeni-GERB-Sofiya-s-osmomartenska-akciya-Da-sprem-omrazata-s-cvete", "text": "Над 300 гербери и поздравителни картички подариха по случай 8 март Жени ГЕРБ-София в рамките на инициативата „Да спрем омразата с цвете“. Зарадвани бяха много дами, минаващи по бул. „Витоша“ в близост до метростанция НДК. Акцията се реализира за четвърта поредна година и е част от кампанията на Жени ГЕРБ-София срещу езика на омразата, която се осъществява във взаимодействие с неправителствени организации. Част от нея са действията за почистване на знакови сгради в столицата от графити, които съдържат символи на омразата и екстремизма. „Ние искаме да сме активни, за да можем да противодействаме ефективно срещу езика на омразата. Тази инициатива е продължение на кампанията „Да изчистим омразата“ под патронажа на кмета на София Йорданка Фандъкова, която се осъществява през последните шест години. Едно от събитията в рамките на тази кампания е „Да изчистим омразата от улиците на София“, каза областният председател на Жени ГЕРБ-София Ирина Йорданова.", "date": "2019.03.08", "title": "Жени ГЕРБ-София с осмомартенска акция „Да спрем омразата с цвете“"}
{"url": "https://www.novinite.bg/articles/172108/Prezidentat-Rumen-Radev-shte-bade-na-oficialno-poseshtenie-v-Republika-Sloveniya", "text": "На президентът Румен Радев ще бъде на официално посещение в Република Словения по покана на президента на страната Борут Пахор. Българският държавен глава Румен Радев и неговата съпруга Десислава Радева ще бъдат посрещнати с официална церемония от президента Борут Пахор и съпругата му Таня Печар. В президентския дворец двамата президенти ще има среща „на четири очи“, ще ръководят пленарните разговори между официалните делегации на България и Словения, след което ще дадат съвместна пресконференция. Сред акцентите в разговорите на българския президент в Любляна ще бъдат актуални въпроси от регионалния, европейския и международен дневен ред, както и двустранните търговско-икономически отношения, инвестициите, туризма, културата и образованието. Президентите на България и Словения ще обсъдят перспективите на държавите от Западните Балкани за интеграция в ЕС и НАТО. Освен разговорите на държавния глава със словенския президент Борут Пахор, са планирани и срещи с министър-председателя Мариан Шарец, с председателя на парламента Деян Жидан и с кмета на словенската столица Зоран Янкович. В Търговско-промишлената палата на Словения Румен Радев и Борут Пахор ще открият Словенско-български бизнес форум В бизнес делегацията, която придружава президента, са включени редица представители на български компании в областта на информационните технологии, туризма, строителството, хранително-вкусовата промишленост и други, които ще обсъдят със свои партньори от Словения реализацията на общи проекти. В Любляна държавният глава и съпругата му ще присъстват на прием по повод Националния празник на Република България – 3 март, даван от посолството на Република България в Словения за дипломатическата общност, изтъкнати представители на словенското общество и на българската общност.", "date": "2019.03.08", "title": "Президентът Румен Радев ще бъде на официално посещение в Република Словения"}
{"url": "https://www.novinite.bg/articles/172113/Eva-Majdel-Strahovete-ot-priemaneto-na-evroto-sa-neobosnovani", "text": "„Митовете срещу еврото са смесица от най-големите страхове на хората – обедняване, фалит на банките като в Гърция или дори това че България ще загуби суверенитет. Те се насаждат целенасочено в обществото от хора, които не желаят България да се развива бързо и да влезе в сърцето на Европа – Еврозоната. Експертните анализи и фактите от останалите страни от Източна ЕВропа, приели еврото през последното десетилетие, показват, че всички тези страхове са необосновани. Влизането в еврозоната е печат за качество на икономиката ни и ще доведе до нов импулс за растеж, както стана в Словакия, Литва, Латвия, Естония и други.“ Това заяви българският евродепутат от ГЕРБ/ЕНП Ева Майдел на дискусия със студенти в Университета за национално и световно стопанство на 8 март, петък в София. „Според специално изследване, което възложих на Института за пазарна икономика през 2018г. проинфлационният ефект от присъединяването към еврото, базирано на опита на последните присъединили се държави варира между 0.24 и 0.3 процентни пункта. Това са фактите и вярвам, че интелигентни и знаещи младите хора като вас ще бъдат посланици на фактите по въпроса за приемането на еврото. Не случайно, изследванията показват, че тези, които имат най-отворените умове към знанието – младите между 18 и 25 г. - имат най-голямо доверие в еврото – над 70% от европейците на тази възраст.“ Това допълни Ева Майдел, която беше основен лектор на събитието. В дискусията се включиха кметът на район Студентски Димитър Дилчев, народните представители Александър Ненков и Теодора Георгиева зам.ректорът на УНСС доц. д-р Стела Ралева, председатели на студентски организации и над 50 студенти.", "date": "2019.03.08", "title": "Ева Майдел: Страховете от приемането на еврото са необосновани"}
{"url": "https://www.novinite.bg/articles/172117/Prokuraturata-shte-razsledva-Georgi-Semerdjiev-za-ukrivaneto-na-Arabadjievi", "text": "Прокуратурата започва наказателно производство срещу Георги Семерджиев за лично укривателство на семейство Арабаджиеви. Това съобщи говорителят на главния прокурор Румяна Арнаудова, цитирана от Агенция „Фокус“.„Софийска районна прокуратура е уведомена от Дирекция „Международно оперативно сътрудничество“ към МВР за това, че след вчерашното задържане на Георги Семерджиев заедно с Вълчо и Маринела Арабаджиеви в дома на Георги Семерджиев в Кабрера де мер, днес Семерджиев е бил освободен, тъй като швейцарските власти са оттеглили искането си за екстрадицията му.  От Дирекция „Международно оперативно сътрудничество“ при МВР са извършили съответните проверки и са установили, че издаденият от швейцарските власти сигнал за международно издирване на Георги Семерджиев е заличен“, съобщи прокурор Арнаудова.„Разследването на Софийската районна прокуратура е за това, че е спомогнал Вълчо и Маринела Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението. Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев“, каза още тя.", "date": "2019.03.08", "title": "Прокуратурата ще разследва Георги Семерджиев за укриването на Арабаджиеви"}
{"url": "https://www.novinite.bg/articles/172111/Ivelina-Vasileva-Za-da-podobrim-kachestvoto-na-vazduha-tryabvat-zakonodatelni-merki-kontrol-i-investicii", "text": "„Законодателни мерки, контрол, конкретни действия и инвестиции за по- чист въздух са основните стъпки за подобряване на качеството на въздуха. Като представители на законодателя, ще следим за спазването на сроковете, заложени в нормативната уредба. Очакваме до края на месеца да бъде внесена за разглеждане и приета от Министерски Съвет Националната програма за подобряване качеството на атмосферния въздух. Съгласно изискванията на закона, до началото на следващия месец трябва да бъде разработена наредбата за качеството на въглищата и брикетите, а до средата на годината - наредбата за изискванията и контрола върху дървесината за битово отопление“. Това заяви председателят на парламентарната Комисия по околната среда и водите Ивелина Василева по време на изслушване на екоминистъра Нено Димов в парламента. Той изнесе информация за напредъка по подобряване на качеството на атмосферния въздух у нас. Василева коментира, че замърсяването на въздуха е глобален проблем, който води до 7 милиона случая на преждевременна смърт по света всяка година според последния доклад по темата на ООН. „В края на миналата година бяха приети и промени в Закона за чистотата на атмосферния въздух, влезли в сила от 3 януари. „9 от 28-те града в България с наказателна процедура вече изпълняват европейските норми. За народните представители и гражданите е важно да знаят какви ефективни мерки се взимат и предвиждат от МОСВ, които да намалят влиянието на мръсния въздух върху здравето на хората. В последните години се отчита трайна тенденция за подобряване на качеството на въздуха у нас. Бяха реализирани много инвестиции в тази посока, сред които обновяване на автопарка на автобусния градски транспорт, изграждане на велоалеи и зелени улични площи, енергийно ефективни системи за отопление на обществените сгради и домакинствата и др.“, допълни още бургаският депутат. Ивелина Василева посочи, че депутатите ще продължат да изискват МОСВ да следи всички промишлени предприятия. Както и безкомпромисно да санкционира тези, които допускат нарушения и замърсяват въздуха, като точно те следва да спазват най-високите европейски стандарти. Бургаският депутат коментира, че тази тема силно вълнува обществото и в частност гражданите от нейния избирателен район Бургас. Министър Нено Димов поясни, че е разработен проект на Национална програма за подобряване качеството на атмосферния въздух 2018-2024, предстои съгласуването й с компетентните ведомства, разглеждане и приемане от Министерски съвет. Тя предвижда изпълнение на мерки за секторите битово отопление и транспорт, като основна е извеждането на печки и котли на твърдо гориво в общините с нарушено качество на въздуха. „Това е мащабен проект, който ще обхване министерство, общини, бизнес, граждани. Неговото изпълнение е оценено между 475 и 879 млн. лв. Кметовете на общините с наднормено замърсяване, разработват и изпълняват програми за подобряване качеството на атмосферния въздух“, сподели министърът на околната среда и водите. „За постигане на общата цел – по-чист въздух за всички, е необходимо и да се инвестира разумно и ефективно. Разчитаме да продължи ускореното изпълнение на ОП „Околна среда“, за постигане на по-бързи и добри резултати. Максимално трябва да се използват и програмите за подобряване на градската среда и за енергийна ефективност, тъй като тези мерки също имат отношение към чистотата на въздуха. Трябва да се използват всички възможности, включително програмите, които се финансират директно от Европейската комисия“, категорична бе Ивелина Василева.", "date": "2019.03.08", "title": "Ивелина Василева: За да подобрим качеството на въздуха, трябват законодателни мерки, контрол и инвестиции"}
{"url": "https://www.novinite.bg/articles/172118/Joncheva-Balgariya-se-prevarna-v-bedna-turska-provinciya", "text": "Борисов заблуждава българските избиратели по отношение на енергийните проекти, които са спрени по негова инициатива. Това заяви във Варна депутатът от БСП Елена Йончева, цитирана от Българското национално радио. Тя уточни, че ставаме все по-силно енергийно зависими от Турция:„България за 10 години се превърна не просто в турска провинция, но в бедна турска провинция. Ние сме на път да купуваме газ от Турция, електроенергия от Турция именно в резултат от прекратяването от правителството на Борисов на 3-те енергийни проекти в България – „Южен поток“, Бургас-Александруполис, и „Белене“, каза Йончева.„Искам да ви напомня какво каза Борисов 2015 година пред Американската търговска камара. Той каза следното – „спрели сме 3 големи руски проекта“. Но нека погледнем какво каза неговият вицепремиер. Какво казва Румяна Бъчварова, вицепремиер – „нека не забравяме, че Бойко Борисов е премиерът, който спря 3 големи енергийни проекта: на газопровод, нефтопровод и ядрен проект“. И човекът, който ни лиши от 3-те проекта и ги изкара извън България, сега отново баламосва българския избирател“, добави тя.", "date": "2019.03.08", "title": "Йончева: България се превърна в бедна турска провинция"}
