{"url": "https://www.novinite.bg/articles/167396/Kashta-muzej-Petko-R-Slavejkov-priema-bezplatno-posetiteli-na-17-noemvri", "text": "Родната къща-музей на Петко Рачев Славейков във Велико Търново ще е отворена за безплатни посещения на 17 ноември т.г. по повод 191 години от рождението на бележития българин. Документалната експозиция може да бъде разгледана тази събота от 10,00 до 13,00 часа. Петко Рачев Славейков е роден във Велико Търново на 17 ноември 1827 г. През 1843 г. започва учителска му дейност. Той е един от най-активните ръководители на борбата за независима българска църква. Участник в Руско- турската освободителна война през 1877 – 1878 г. През 1879 г. е депутат в Учредителното събрание, деен участник в изработването на Търновската конституция. Умира през 1895 г. Петко Р. Славейков е бележит поет и писател, един от създателите на новобългарският книжовен език, талантлив журналист, издател на българския възрожденски периодичен печат и общественик. Родната къща на възрожденския поет и общественик е реставрирана през 1971 г. и е музей с документална експозиция, посветена на живота и делото на Славейков. Пред нея е поставен паметник, изработен от скулптора Благой Илиев.", "date": "2018.11.16", "title": "Къща-музей „Петко Р. Славейков“ приема безплатно посетители  на 17 ноември"}
{"url": "https://www.novinite.bg/articles/167376/Bojko-Borisov-v-Solun-Nashata-svarzanost-e-geostrategicheska", "text": "„Няма по-добро място от Европейския съюз. И Гърция като изпадна в криза, кой застана до нея - Европейският съюз. Ако стане проблем, кой ще ни помогне най-много - НАТО и ЕС“. Това заяви министър-председателят Бойко Борисов в изказването си пред участниците в Третата среща на високо равнище в Солун, посветена на европейската перспектива, свързаността, индустриалното развитие и сътрудничеството със Западните Балкани. „Нашата свързаност е и геостратегическа във всяка една сфера. И колкото по-скоро видим Македония в ЕС и НАТО, толкова по-добре за България и Гърция“, каза още Борисов. Той посочи, че някои неща трудно се приемат, както и с десетилетия трупаните исторически конфликти, но дали това е изгодно за бизнеса. „Не е ли добре да има свързаност София-Скопие, да имате София-Солун, но и Солун-Скопие-Тирана-Белград? Така и бизнеса, и транспортните коридори всеки да ги предпочете там, където му е удобно“, каза още премиерът Борисов.В обръщението си към лидерите от балканските страни той риторично запита какво по-добро от това Гърция да има излаз на Дунав, а по този начин да се развиват Дунавската, Румънската, Черноморската стратегия. „На Бургас да имате кей и вие, а съответно България и Севера да имаме - в Солун и Александруполис“, обърна се премиерът Борисов към гръцкия си колега Алексис Ципрас. Българският министър-председател подчерта, че вече е време да спрем да говорим за Западни Балкани, тъй като Гърция, Румъния, България, които вече са в ЕС, не могат да бъдат изключвани или разделяни в ключови сфери. Борисов сподели пред форума в Солун идеята Александруполис да бъде свързан с магистрала и да се модернизира жп линията с Бургас, припомни и важни акценти от Четиристранната среща на високо равнище във Варна, на която гост по покана на българския премиер бе израелският му колега Бенямин Нетаняху. В изказването си министър-председателят Борисов се фокусира още върху важни за региона инфраструктурни отсечки и върху газовата свързаност. „В момента няма нищо, което да ни спира да продължим да развиваме търговските ни отношения, стокооборотите, както и тази свързаност, за която говоря“, завърши Борисов. В Третата среща на високо равнище в Солун, която се домакинства от премиера на южната ни съседка Алексис Ципрас, участват още министър- председателят на Сърбия Ана Бърнабич, вицепремиерът на Румъния Ана Бирчал, министри от региона.", "date": "2018.11.16", "title": "Бойко Борисов в Солун: Нашата  свързаност е геостратегическа"}
{"url": "https://www.novinite.bg/articles/167390/Stajantite-ot-programata-na-MO-na-BSP-Sofiya-Stani-deputat-za-1-mesec-posetiha-Narodnoto-sabranie", "text": "Стажантите от програмата  на Младежкото обединение в БСП - София \"Стани депутат за 1 месец\" посетиха за първи път Народното събрание. След като се разходиха из сградата с помощта на гид и гледаха заседание на парламента, стажантите участваха в дискусия със зам.-председателите на ПГ на \"БСП за България\" Драгомир Стойнев, Крум Зарков и Антон Кутев. Гости на дискусията бяха и народните представители Георги Стоилов, Ирена Анастасова и Пенчо Милков.С тях те проведоха дискусия за работата на Народното събрание и как една идея се превръща в добре изготвен законопроект, който трябва да премине през всички механизми на парламентарната демокрация.През другата седмица предстоят индивидуални срещи между стажантите и техните ментори, както и посещения на различни парламентарни комисии, както и дискусии и обсъждания на различни политически актуални теми.Младежкото обединение в БСП - София даде старт на второто издание на стажантската програма \"Стани депутат за 1 месец\" в началото на седмицата. През следващия месец  50 младежи от цяла България ще имат възможността да се запознаят отблизо с работата на Народното събрание и да комуникират на 4 очи с народните представители от ПГ на \"БСП за България\".Официалното откриване на програмата във вторник се състоя в централата на БСП. Участниците бяха приветствани от Габриел Вълков, който е секретар \"Обучения и стажантски програми\" в ръководството на столичната младежка организация на БСП, както и Мина Кутева - зам.-председател на Младежкото обединение в БСП - София.Петко Димитров, председател на Младежко обединение в БСП – София и символичен домакин на откриването, изрази своята радост от това, че вижда толкова много млади хора, които имат силно изразена гражданска позиция. \"Важно е да покажем, че младите можем да вземем активно участие в политическия и обществения живот на страната. Трябва да се борим за място на масата, на която се взимат решения за самите нас и нашите поколения\", сподели още той.Гост на откриването беше и Николай Бериевски, председател на Младежко обединение в БСП. \"Щастлив съм, че виждам толкова много млади хора, които се интересуват от политика. Това ми вдъхва вяра и надежда и опровергава всички клишета, че младите в България са аполитични. Всички виждате в какво състояние се намира страната ни и до каква степен ескалира общественото недоволство\", заяви той пред участниците.Събитието уважи и Корнелия Нинова, председател на БСП, която приветства стажантите и им каза, че идват в най-активния месец от работата на Народното събрание, тъй като през идните седмици следва обсъждането и гласуването на бюджета за 2019 година.Участниците имаха възможност да се запознаят с техните ментори – народните представители от ПГ на \"БСП за България\", както и да си поговорят с тях на актуални политически теми.", "date": "2018.11.16", "title": "Стажантите от програмата на МО на БСП - София \"Стани депутат за 1 месец\" посетиха Народното събрание"}
{"url": "https://www.novinite.bg/articles/167392/Rumen-Radev-Balgariya-ima-nujda-ot-moderna-i-boesposobna-armiya", "text": "\"Светът е динамичен, противоречив, а това означава, че България има нужда от модерна и боеспособна армия, съвместима със своите съюзници\". Това заяви президентът и върховен главнокомандващ на Въоръжените сили Румен Радев по време на тържественото събрание във Военна академия \"Георги Стойков Раковски\" по повод празникa на Сухопътните войски, съобщава БНР.\"Много се надявам, че най-сетне проектът за превъоръжаването на Сухопътни войски ще се реализира и ще даде това ново технологично ниво, което ще постави нашите офицери, сержанти и войници в среда, каквато заслужават и където могат да разгърнат своя потенциал\", коментира Радев.Той отбеляза, че това не решава всички проблеми и посочи, че те са сериозни и с особена сила в Сухопътни войски, защото там недокомплектът е най-голям, условията са изключително тежки, има нужда от много по-голямо внимание към бойната техника, индивидуалното оборудване, към социалния статус, към условията за професионално развитие и кариерно израстване.\"Убеден съм, че всички тези проблеми ще намерят своето решение, защото времето е такова, и България разчита на своите въоръжени сили и на Сухопътни войски, отбеляза държавният глава.Българските Сухопътни войски са неразделна част от нашия народ, защото със своя безпримерен героизъм и храброст са защитавали и служили вярно на своя народ, доказали са, че са ключов фактор за суверенитета, териториалната цялост и независимостта на България, преминали са през много тежки изпитания, винаги са всявали респект и уважение сред противници и съюзници\", посочи Румен Радев. \"Нашият войник е оставал там, където другите са побягвали, и е продължавал напред, когато другите са спирали, неслучайно няма нито едно пленено българско знаме\", допълни той.Радев отбеляза, че Сухопътни войски могат да се гордеят не само със своята история, а и с това, което правят днес за България. Въпреки предизвикателствата, те продължават да коват нови спосбоности и съвместимост с нашите съюзници, заяви държавният глава.Ген.Михаил Попов, командир на Сухопътни войски, благодари на военнослужещите и отбеляза, че с дейността си не са дали повод на никого да каже и една лоша дума за тях. Той посочи, че личният състав на Сухопътни войски служи с чест и достойнство, демонстрира професионализъм, чувство за дълг и достойнство.", "date": "2018.11.16", "title": "Румен Радев: България има нужда от модерна и боеспособна армия"}
{"url": "https://www.novinite.bg/articles/167421/Mladejki-mediatori-shte-se-boryat-s-ezika-na-omrazata-sred-uchenicite", "text": "В училищата да бъдат въведени младежки медиатори, които да помагат за овладяване на езика на омразата. Около тази идея се обединиха във Велико Търново младежи от шест държави на конференция, посветена на Световния ден на толерантността, предаде БНР.Езикът на омразата ескалира, особено в социалните мрежи. Младите хора може да се противопоставят с позитивни послания, коментираха участници в международната конференция: “Положително отношение и критикуване на фактите, които са недостоверни или противоречат на законите“, каза един от участниците.“Работата на младежите с младежи е ключът към това ние да се преборим с езика на омразата. В училищата да има младежки медиатори, които да помагат за справянето с проблемите“, коментира една от участничките. Денят на толерантността в област Велико Търново днес се отбелязва с различни младежки инициативи, включително раздаване на позитивни послания на минувачите. ", "date": "2018.11.16", "title": "Младежки медиатори ще се борят с езика на омразата сред учениците"}
{"url": "https://www.novinite.bg/articles/167393/Veselin-Mareshki-Prodaljavame-da-se-borim-ejednevno-sreshtu-Simeonov-i-Karakachanov", "text": "„Ако няма други методи, с които ние тези двамата – Красимир Каракачанов и Валери Симеонов, може да изхвърлим от властта, сме готови да прибегнем до бойкотиране на кворума“. Това заяви днес пред БНР лидерът на партия „Воля“ Веселин Марешки. Според него обаче все още не са изчерпани всички методи.„Ще продължаваме да се борим ежедневно срещу тях. Ако наистина тези хора нямат никакъв морал и достойнство и спокойно могат да се противопоставят на волята на целия български народ, тогава ще прибегнем и към това да работим и срещу нашия интерес. Ние в ролята на второразрядни и махленски футболни отбори няма да влезем. Ще си вървим по нашия път, а българският народ нека накрая да оцени – има ли право честни и почтени хора, които работят в интерес на гражданите, да бъдат в парламента или си искат само крадците – това ще стане ясно на следващите избори“.Според Марешки е напълно нормално всички патриотично настроени българи да подкрепят „Воля“. Той е категоричен, че партията му е истинската алтернатива.„Ние се борим срещу бруталното безхаберие на брюкселските чиновници, не за разпада на ЕС. Липсва лидерство“, коментира Веселин Марешки относно днешното посещение на лидера на френската крайнодясна партия „Национален сбор“ Марин льо Пен и делегация на Движение за Европа на нациите и свободата (ДЕНС).", "date": "2018.11.16", "title": "Веселин Марешки: Продължаваме да се борим ежедневно срещу Симеонов и Каракачанов"}
{"url": "https://www.novinite.bg/articles/167397/Cipras-Prespanskiyat-dogovor-zashtitava-grackite-interesi-i-prava", "text": "\"Договорът за Преспа, по мое мнение, може да бъде международен модел за разрешаване на различията по взаимно приемлив начин. Един модел за много измъченият регион на Балканите\". Това заяви гръцкият премиер Алексис Ципрас на третата \"Thessaloniki summit\", предаде МИА, цитирана от БГНЕС.\"Това е споразумение, което изтъква Гърция, което защитава нейните интереси и права, без да се крие, гледайки бъдещето право в очите и възможностите, които има пред нея“, добави той.Гръцкият министър-председател разгледа и възможностите, които Договорът от Преспа открива по отношение на икономиката.„Например решението, което ще можем да вземем веднага след ратификацията на договора от гръцкия парламент, се отнася за железопътното свързване на Атина, т.е. Пирея - Солун - Скопие - Белград, един модерен и бърз влак, който ще превозва стоки, но и граждани. Много важен проект за региона. Също така, проектите, които ще бъдат реализирани въз основа на мерките за изграждане на доверие. Ще бъдат финансирани трансгранични инфраструктурни проекти и връзки, за да се подкрепи Договора от Преспа и да се финансират тези проекти“, каза гръцкият премиер в обръщението си на срещата на върха.В организация на Федерацията на индустриите от Северна Гърция в четвъртък в Солун започна третата „Солунска среща“ която тази година е под надслов \"Европейската перспектива, връзката, индустриалното развитие и сътрудничество на Западните Балкани\". ", "date": "2018.11.16", "title": "Ципрас: Преспанският договор защитава гръцките интереси и права"}
{"url": "https://www.novinite.bg/articles/167411/NDK-svetva-v-lilavo-zaradi-nacionalen-kongres-po-alergologiya", "text": "Началото на   ще бъде дадено днес в Парк хотел „Москва“ в София. Първата научна сесия започва в 16:30 часа веднага след официалното откриване от академик д-р Богдан Петрунов. Модератори на сесията ще бъдат доц. д-р Мария Стаевска и д-р Силвия Новакова.Първата тема „Мултиморбидността на астма и ринит: от епидемиологични данни до молекулярни характеристики“ днес ще представи проф. Хелена Пите от Европейската академия по алергология и клинична имунология (EAACI). Тя работи в Центъра за алергии в португалска болница. Освен действащ лекар, тя е и автор на множество статии, свързани с различни специфики на разновдиностите на алергиите и астмата при възрастните и децата.В първата научна сесия ще бъдат разгледани още темите за развитието на респираторните заболявания и алергиите, съвременното значение на имунологичните механизми в алергичните заболявания: диагностика, терапия, превенция. Ще бъде обсъдено и образователната програма през последните 8 години.Денят ще завърши с дискусия, а конгресът продължава и през следващите два дни, като кулминацията е утре вечер (събота) в 19:30 часа, когато сградата на НДК ще бъде осветена в лилаво с цел повишаване информираността на хората за редките форми на ангиоедем и алергиите. Всички участници в конгреса ще присъстват, заедно със своите пациенти.", "date": "2018.11.16", "title": "НДК светва в лилаво заради национален конгрес по алергология"}
{"url": "https://www.novinite.bg/articles/167400/Borisov-obsadi-razvitieto-na-transportnite-proekti-mejdu-Balgariya-i-Garciya", "text": "Министър-председателят Бойко Борисов обсъди транспортната свързаност между България и Гърция с министъра на инфраструктурата, транспорта и мрежите Христос Спирдзис. Фокус на разговорите беше поставен върху развитието на железопътната връзка “Солун-Кавала- Александруполис-Бургас-Варна-Русе“. Българският премиер е на посещение в Гърция, където участва в Третата среща на високо равнище в Солун, която тази година е посветена на европейската перспектива, свързаността, индустриалното развитие и сътрудничеството със Западните Балкани. „България и Гърция винаги са имали отлични отношения, през годините страните ни са си сътрудничили активно в сферата на транспорта и тази основа, която имаме ще бъде надграждана“, каза министър- председателят Борисов пред гръцкия транспортен министър. Премиерът подчерта, че трябва да се работи усилено по железопътната връзка “Солун- Кавала-Александруполис-Бургас-Варна-Русе“ и посочи, че осъществяването й ще допринесе допълнително за икономическия подем на региона. Проектът цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море „Sea2Sea”. На срещата участва и министърът на транспорта, информационните технологии и съобщенията Росен Желязков. Обсъдени бяха още възможностите за по-нататъшно развитие на транспортния коридор, чрез изграждане на автомагистрала или скоростен път между Александруполис и Бургас, както и за удължаване на коридора от Солун до пристанище Патра, за да има възможност за връзка по море и към Италия и Испания.", "date": "2018.11.16", "title": "Борисов обсъди развитието на транспортните проекти между България и Гърция"}
{"url": "https://www.novinite.bg/articles/167401/Prezidentat-Radev-pokani-Bojko-Borisov-za-da-obsadyat-problemite-v-stranata", "text": "Президентът Румен Радев кани лидера на ГЕРБ Бойко Борисов на среща, за да обсъдят проблемите с корупцията и икономическото развитие на страната. Президентът съобщи това след участието си в на празника на Сухопътните войски във Военната академия \"Георги Стойков Раковски\".Президентът Румен Радев посочи, че не бива да се бърка закон с визия. Така той отговори на думите на премиера Борисов, че е обсъдил с Корнелия Нинова и проекта на БСП \"Визия за България\", а отказа среща на представители на ГЕРБ.Президентът Румен Радев отхвърли твърденията, че той и БСП подстрекават протестите. Според държавния глава България не трябва да подписва Пакта за миграция на ООН.Българите виждат, че всички действия на управляващите имат една цел - да не загубят властта. Всяка власт, независимо дали сегашната или следващата, трябва да знае, че няма да може да управлява по досегашния начин, подчерта президентът. Според него българите все по-решително и организирано ще търсят правата си, защото се измерват не само с миналото, но и с държавите около нас.", "date": "2018.11.16", "title": "Президентът Радев покани Бойко Борисов, за да обсъдят проблемите в страната"}
{"url": "https://www.novinite.bg/articles/167405/Ninova-Vnasyame-30000-podpisa-za-preizchislyavane-na-pensiite", "text": "„Внасяме 30 000 подписа в Народното събрание, събрани от „Съюз на пенсионерите – Хасково”,  от цялата страна с искане за преизчисляване на пенсиите с новия средно осигурителен доход за 2017 г.” Това каза председателят на ПГ на „БСП за България” Корнелия Нинова след среща с представителите на сдружението. Тя добави, че подписката продължава, а досега е подкрепена и от млади хора. „Отдавна настояваме всички пенсии да бъдат преизчислени. Затова внесохме предложения в бюджета, между първо и второ четене, за преизчисляване на всички пенсии със средноосигурителен доход за 2013 г.”, добави Нинова. Тя каза, че  това ще струва на бюджета 800 млн. лв.  и левицата е  посочила от къде ще дойдат тези пари. „Провеждаме тази политика години наред, защото възрастните хора са най- ощетените в страната. Цените на ток, парно, вода и продукти растат нагоре, а пенсиите ще бъдат осъвременени само по швейцарско правило и то от първи юли догодина, когато увеличението ще бъде изядено от инфлацията”, коментира лидерът на БСП.  Тя заяви, че левицата ще настоява за преизчисляването и добави, че се радва, че зад гърба си БСП има такава подкрепа.   Представителите на сдружението обясниха, че хора от цялата страна са се включили в подписката, с надежда нещо да се промени в мизерното съществуване на пенсионерите. „Надяваме се да постигнем увеличение на пенсиите, за да имаме по- достоен живот”, казаха още те.", "date": "2018.11.16", "title": "Нинова: Внасяме 30 000 подписа за преизчисляване на пенсиите"}
{"url": "https://www.novinite.bg/articles/167426/95-novi-linejki-shte-ima-Speshna-pomosht", "text": "В понеделник, 19 ноември, в 10 часа, в конферентната зала на Министерството на здравеопазването (ет. 4), здравният министър Кирил Ананиев и изпълнителният директор на „СОФИЯ ФРАНС АУТО“ АД Стоян Желев ще подпишат два договора за доставка на медицински превозни средства (линейки) с необходимото оборудване, във връзка с реализацията на голям инвестиционен проект за модернизация на спешната медицинска помощ. На церемонията ще присъства и министърът на регионалното развитие и благоустройството Петя Аврамова.След провеждане на процедура по реда на ЗОП фирмата „СОФИЯ ФРАНС АУТО“ АД е определена за изпълнител на обществената поръчка за доставка на линейки по двете обособени позиции. МЗ и „СОФИЯ ФРАНС АУТО“ АД ще сключат договор за доставка, гаранционно и сервизно обслужване на 95 броя линейки тип С, с включено медицинско оборудване и медицинска апаратура, и договор за доставка, гаранционно и сервизно обслужване на 185 броя линейки тип В, с включено медицинско оборудване и медицинска апаратура.Общата стойност на двата договора възлиза на 38 300 640, 00 лв. с ДДС.Закупуването на медицинските превозни средства е в изпълнение на Договор за предоставяне на безвъзмездна финансова помощ № BG16RFOP001-4.001-0001 от 23.10.2018 г. по Проект № BG16RFOP001-4.001-0001-С001 „Подкрепа за развитие на системата за спешна медицинска помощ“ и се осъществява с финансовата подкрепа на Оперативна програма „Региони в растеж“ (ОПРР) 2014-2020, съфинансирана от Европейския съюз чрез Европейския фонд за регионално развитие (ЕФРР).Общата стойност на Проект № BG16RFOP001-4.001-0001-С001 „Подкрепа за развитие на системата за спешна медицинска помощ“ е 163 897 815,62 лв., от които безвъзмездната финансова помощ е в размер на 163 502 132,68 лв.Срокът за изпълнението на дейностите по реализацията на проекта е 36 месеца, или до 23 октомври 2021 г. ", "date": "2018.11.16", "title": "95 нови линейки ще има Спешна помощ"}
{"url": "https://www.novinite.bg/articles/167418/API-s-vajna-informaciya-za-dvijenieto-po-AM-Marica", "text": "Днес до 16.30 ч. е ограничено движението по аварийната лента на АМ ,,Марица'' от км 6 до км 7 в платното в посока София. Това съобщиха от пресцентъра на Агенция „Пътна инфраструктура“. Причината за ограничението е монтаж на мантинели. Трафикът се регулира от сигналисти.", "date": "2018.11.16", "title": "АПИ с важна информация за движението по АМ „Марица“"}
{"url": "https://www.novinite.bg/articles/167382/Dneven-horoskop-za-petak", "text": "Днес ще имате много късмет. Възползвайте се от него. Оставете работата на страна за момент и благодарете за всичко, което имате. Радвайте се на малките неща. Днес сте доста объркани. Ще започнете да се чудите какво се случва с вас и с живота ви. Отделете време, за да организирате мислите си и каквото стане, това.  Връзката ви ще претърпи сериозна, положителна промяна. За тези от вас, които са необвързани, това няма да продължи още дълго. И това ще се случи без да полагате усилия. Вижте повече на :", "date": "2018.11.16", "title": "Дневен хороскоп за петък"}
{"url": "https://www.novinite.bg/articles/167386/Maj-strelya-s-gazov-pistolet-po-protestirashti-v-Pernik", "text": "Изнервен мъж откри стрелба с газов пистолет по част от протестиращите снощи в Перник. Няма пострадали при инцидента, съобщи БНР.Той е задържан по-късно след преследване, на територията на 6-о РПУ в София.Човекът е бил в един от автомобилите, които са чакали на пътя да приключи протестът на жителите на Перник. Малко преди края обаче изгубил самообладание, извадил газов пистолет и открил стрелба по протестиращите.  След като приключил със стрелбата, извършителят е пробил колоната от протестиращи и избягал в посока София, а по пътя предизвикал и ПТП, научи „Хоризонт“ от свои източници в МВР.По случая е образувана преписка.", "date": "2018.11.16", "title": "Мъж стреля с газов пистолет по протестиращи в Перник"}
{"url": "https://www.novinite.bg/articles/167403/Dvama-zadarjani-za-namushkaniya-maj-vav-vlaka-za-Sofiya", "text": "Двама души са задържани във връзка с намушкания мъж във влак край Вакарел, съобщиха от МВР.Припомняме ви, че днес в 08:00 часа мъж бе смъртоносно намушкан във влака София – Пловдив, в близост до спирка Вакарел.Мъжът е починал на път за болница \"Света Ана\" в София.Порвоначално от полицията съобщиха, че се издирва жена, сега стана ясно, че задържаните са двама.По повод случая от 12:00 часа директорът на ОДМВР-София ст. комисар Николай Спасов и зам.-директорът комисар Юри Николов ще дадат брифинг пред полицейския участък във Вакарел.", "date": "2018.11.16", "title": "Двама задържани за намушкания мъж във влака за София"}
{"url": "https://www.novinite.bg/articles/167425/Sluhove-za-iskane-na-vot-na-nedoverie-na-Tereza-Mej", "text": "Във Великобритания се появиха сведения, че премиерът Тереза Мей ще бъде изправена пред гласуване на вот на недоверие следващата седмица. Репортер на „Дейли телеграф“ съобщи днес, позовавайки се на източници на „брекзитиърите“, че следващата седмица, най-вероятно във вторник, ще бъде гласуван вот на недоверие в премиера. Това означава, че в „Комитет 1922“ са постъпили необходимите 48 писма от депутати от Консервативната партия, за да бъде задействана процедурата, предаде БНР.Председателят на комитета Греъм Брейди обаче не потвърди тази информация, въпреки че още депутати съобщиха в социалните мрежи, че са подали писма. Дори 48 писма вече да са постъпили, бунтарите явно си дават сметка, че ако премиерът спечели гласуването, те няма да имат право на внасяне на нов вот през следващите 12 месеца, както е по закон.В същото време стана ясно, че министърът на околната среда Майкъл Гоув няма да подаде оставка. Добра новина за Тереза Мей е и тази, че и други министри, които принцип са за по-твърд Брекзит, като Лиъм Фокс, Крис Грейлинг, Пени Мордант и Андреа Ледсъм, са решили да останат в кабинета.Междувременно две анкети – на YouGove и Sky Data – показват, че в момента 54% от британците предпочитат страната им да остане в ЕС.", "date": "2018.11.16", "title": "Слухове за искане на вот на недоверие на Тереза Мей"}
{"url": "https://www.novinite.bg/articles/167423/Maj-i-jena-sa-arestuvani-za-ubijstvoto-vav-vlaka-kraj-Vakarel", "text": "Мъж на 38 и жена на 47 години са задържани във връзка с убийството във влака край гара Вакарел от тази сутрин. И двамата са криминално проявени, от Ихтиман, са арестувани тази сутрин на територията на с. Вакарел след незабавни заградителни действия на служителите от РУ- Ихтиман, ОДМВР- София и ГДНП. Полицейските действия бяха проведени изключително бързо и професионално, под ръководството на заместник-директора на областната дирекция, съобщи на брифинг директорът на ОДМВР- София ст. комисар Николай Спасов.Намерено и иззето е и оръжието на престъплението, което двамата са опитали да скрият при бягството си от органите на реда. В момента продължават процесуално-следствените действия за установяване на авторството на тежкото престъпление, както и на точния механизъм на извършването му, посочи ст. комисар Спасов.От МВР припомнят, че около 8 часа тази сутрин на тел. 112 бе подаден сигнал от началник гара Вакарел за прободен с нож 50-годишен пътник във влака Пловдив- София, който впоследствие е починал при транспортирането му към болнично заведение. Първоначалните данни сочат за възникнала свада във влака между него и двамата задържани.Действията по разследването продължават под наблюдението на Софийска окръжна прокуратура.", "date": "2018.11.16", "title": "Мъж и жена са арестувани за убийството във влака край Вакарел"}
{"url": "https://www.novinite.bg/articles/167424/Poredni-dve-avtoshkoli-byaha-hvanati-s-narusheniya", "text": "В две автошколи в Пловдив и в Пазарджик са констатирани нарушения след операция, проведена 13 и 14 ноември от служители от „Икономическа полиция“, ГДНП, Националната агенция за приходите и Изпълнителната агенция „Автомобилна администрация“. В проверена в Пловдив автошкола са установени пропуски при отчитането на приходите, за което е съставен протокол.При проверка на друг учебен център за подготовка на водачи в Пазарджик служителите на ГДНП и ИАА са установили, че дружеството е издало допълнителни картони на кандидат-курсистите, преместени от друга автошкола, което е в разрез с установените методологически изисквания.", "date": "2018.11.16", "title": "Поредни две автошколи бяха хванати с нарушения"}
{"url": "https://www.novinite.bg/articles/167410/150-sabitiya-v-16-grada-sa-vklyucheni-v-Noshtta-na-teatrite", "text": "150 представления в стандартен и нестандартен час, пърформанси, форматни събития, изложби, “отворени врати” и театрални пътешествия зад кулисите, както и богата детска програма, ще има в Нощта на театрите на 17 ноември.Това е шестото издание на Нощта в България. В София инициативата е част от Календара на културните събития за 2018 г. на Столична община. Нощта на театрите се отбелязва едновременно в 11 европейски държави.В Народния театър и в Операта посетителите ще могат да си направят разходка. Фен обиколките зад кулисите на най-големия театър у нас ще се проведат в рамките на два дни - 17 ноември, събота, и 18 ноември – неделя. Няколко тура „Операта отблизо“ ще срещнат зрителите с вълшебни места, както и с тънкостите в сценографията, сценичния грим и премиерата на „Симон Боканегра“.„За първа година ще има открито шестчасово студио, което ще се излъчва на живо във фейсбук страницата на Нощта - всички посланици ще се включат и ще отговарят на въпросите на зрителите”, обясни Иван Бърнев по bTV. Поредица от видеа ще покажат живота на актьорите през техните собствени очи.Актрисата Силвия Петкова сподели, че в театър „София“ ще има дискусия с публиката на тема какво и как се случва, преди едно представление да стигне до зрителите си. „Идеята, която имаме, е да срещнем публиката с няколко звена от театъра: един драматург – Оля Стоянова, един режисьор – Стоян Радев, един сценограф – Борис Далчев и една актриса – мен“, уточни Петкова.Градовете, които се включват тази година в Нощта на театрите, са София, Пловдив, Варна, Русе, Стара Загора, Благоевград, Бургас, Хасково, Шумен, Габрово, Добрич, Кърджали, Плевен, Велико Търново, Сливен и Симитли. Подробности може да научите на сайта на инициативата.", "date": "2018.11.16", "title": "150 събития в 16 града са включени в Нощта на театрите"}
{"url": "https://www.novinite.bg/articles/167422/Jertvi-otmeneni-poleti-i-stotici-hilyadi-bez-tok-sled-obilni-snegovaleji-v-SASht", "text": "Първите снеговалежи в САЩ, които паднаха в сряда и четвъртък в североизточната част на страната и в редица централни райони, убиха най-малко осем души. Това съобщи телевизия Си Би Ес, предаде БГНЕС. Според местните власти осем души са загинали при пътнотранспортни произшествия на заснежени или заледени магистрали: трима в Арканзас, двама в Мисисипи, по един в Мериленд, Охайо и Индиана.В Мисисипи автобус се обърна и 46 пътници трябваше да потърсят медицинска помощ, като две жени не са могли да бъдат спасени, както предаде ТАСС. Сняг падна върху огромна площ, в която живеят 80 милиона души. Дебелината на снежната покривка в някои области достигна 20 сантиметра. На много места има повредени електропроводи. Около 300 000 американци останаха без електричество, включително във Вирджиния, Охайо, Кентъки и Индиана. Поради лошото време авиокомпаниите анулираха почти 1 600 полета, главно в района на Ню Йорк. Други 8 000 полета са отложени. ", "date": "2018.11.16", "title": "Жертви, отменени полети и стотици хиляди без ток след обилни снеговалежи в САЩ"}
{"url": "https://www.novinite.bg/articles/167427/Ot-Sofiya-Marin-Lo-Pen-opredeli-Evrosayuza-kato-vrag-na-Evropa", "text": "На конференция в Народното събрание лидерът на френския \"Национален сбор\" Марин льо Пен посочи ЕС като “най-големия враг на Европа“, предаде БНР. Домакин на форума беше председателят на партия „Воля“ Веселин Марешки. Работната среща на групата „Европа на нациите и свободата“ е свикана, за да изготви обща стратегия за европейските избори догодина.Марин льо Пен обясни, че партия „Воля“ е била избрана за партньор в България след задълбочени проучвания, а Марешки се обяви за ренесанс на истинския патриотизъм. Той обвини ЕС в липсата на реакция, когато преди година е подал сигнал, че в България има картел на горивата: “Когато започнах борбата с картела, бях сам. Сега народът е на улицата и протестира. Познайте дали за една година някой в Брюксел реагира. Ето такъв ЕС ние не харесваме - уплашен, незаинтересован, безсилен“, каза Марешки. ", "date": "2018.11.16", "title": "От София: Марин Льо Пен определи Евросъюза като враг на Европа"}
{"url": "https://www.novinite.bg/articles/167420/500-terminala-za-samotaksuvane-i-650-slujiteli-v-TOL-sistemata-u-nas", "text": "От 17 декември потребителите ще могат онлайн да закупуват електронна винетка чрез сайт и мобилно приложение, което се разработва в момента от изпълнителя на тол системата Капш. Електронният портал ще може да издържа 10 хил. едновременни посещения, което според нашите анализи ще бъде достатъчно да поеме първоначалният наплив от потребители. Това каза пред ТВ „Блумбърг“ тази сутрин Антон Антонов, директор на „Националното тол управление“ на Агенция „Пътна инфраструктура“. Той обясни, че шофьорите, които имат стикер винетка, валидна и през 2019 г., ще могат да я преобразуват (конвертират). Преобразуването от хартиена в електронна винетка ще се извършва през сайта bgtoll.bg и на гише. Информацията ще се подава директно към системата. Потребителите ще трябва да въведат регистрационен номер и валидност на хартиената винетка. Антонов отбеляза, че цените на електронните винетки остават същите, за всичките видове винетки. От първи януари ще има нов вид винетка – уикенд, чиято цена се предлага да бъде 10 лв. Тя е предназначена за хората, които по-рядко пътуват. За тежкотоварните автомобили винетките ще бъдат валидни до 15-ти август. От 16-ти август автомобилите над 3,5 т. ще трябва да заплащат тол такса. Улеснение за потребителите е, че няма да има нужда да носят бележка или разписка за купена винетка, отпада и лепенето на хартиен стикер.„Терминалите за самотаксуване ще бъдат 500 на брой и предстои да бъдат инсталирани. Ще бъдат разположени в търговските обекти по протежение на пътната мрежа, предимно в бензиностанциите“, информира Антонов. Той уточни, че плащанията през терминалите ще се извършва чрез дебитна, кредитна карта или чрез карта за гориво. Друг вариант за плащане на пътни такси ще бъде на гише в търговските обекти. Банковите плащания също ще бъдат възможни. Тук е важно шофьорите да знаят, че както при други банкови плащания, така и в случай на закупуване на винетка, трябва един или два дни, за да бъде отразено плащането в системата. Всички, купили винетка ще могат да проверят на сайта bgtoll.bg дали тя е валидна. Тол системата е една от най-модерните ИТ системи, заяви Антонов. Всички връзки са криптирани със специални устройства и намесата на хакерски атаки е максималноограничена. 650 човека ще бъдат назначени в „Националното тол управление“, които ще осъществяват тол контрола, обясни Антонов. Те ще ползват 105 автомобила и ще работят денонощно на три смени. Всички коли ще имат правоприлагащи функции, част от колите ще бъдат оборудвани с камери, които ще засичат чрез регистрационния номер на автомобила дали е нарушител. Нарушителят ще има възможност да заплати компенсаторна такса на място чрез карта или в 14 дневен срок по банков път. Антонов обясни, че нарушението няма как да бъде изтрито от системата от служителите на тол контрола и даде за пример, че дори и да имаш приятел в банка, той няма възможност да ти заличи кредита. Ако в този срок таксата не бъде заплатена, налага се глоба в размер на 300 лв. Антонов уточни, че стойността на таксите може да бъде променена. Нарушителите, напускащи границата на България, ще заплащат компенсаторна такса на митницата, единствено там ще може да се заплаща и в брой. „Освен контролиращите коли, по протежение на Републиканската пътна мрежа, ще бъдат разположени около 300 камери, които чрез номерата на автомобилите ще засичат нарушителите“, обясни Антонов. Така контролът ще се увеличи няколкократно. Антонов информира, че разработването на тол таксите се извършва успоредно с електронната винетка. Разработването на тол системата върви по график и тя ще бъде въведена на 16 август.", "date": "2018.11.16", "title": "500 терминала за самотаксуване и 650 служители в ТОЛ системата у нас"}
{"url": "https://www.novinite.bg/articles/167371/Oblachno-shte-e-vrmeto-dnes", "text": "Днес над по-голямата част от страната ще бъде предимно облачно. В Северна България и източните райони ще има превалявания от слаб дъжд, в Предбалкана и Североизточна България от дъжд и сняг. По-значителни разкъсвания на облачността ще има над Югозападна България и Горнотракийската низина. Със слаб, в Източна България умерен северен вятър в страната ще продължи да прониква по-студен въздух. Максималните температури, в повечето райони, ще са между 5° и 10°, в Североизточна България по-ниски. В планините ще бъде облачно и мъгливо. На отделни места ще превали слаб сняг. Ще духа умерен северен вятър. Максималната температура на височина 1200 метра 2°-3°, на 2000 метра – около минус 5°.По Черноморието ще бъде предимно облачно, на места със слаби валежи от дъжд. Ще духа умерен и силен север-северозападен вятър. Максималните температури ще са 6° - 8°. Температурата на морската вода е 15°. Вълнението на морето ще бъде 3-4 бала.", "date": "2018.11.16", "title": "Облачно ще е врмето днес"}
{"url": "https://www.novinite.bg/articles/167373/Zabranyavat-dvijenieto-na-ulicite-Yana-Yazova-i-Dimitar-Shishmanov-v-Sofiya", "text": "От Столична община въвеждат временна организация на движението заради откриването на клиника и медицински център. Престоят и паркирането на превизни средства, с изключение на автомобилите на гостите,  ще бъде забранено на улиците „Яна Язова” между „Екатерина Ненчева” и ул. „Йордан Стубел”. Недостъпна ще е и ул. „Димитър Шишманов”.Участъците ще са с променена организация на движение от 12 до 22 часа на 19 ноември, пише ", "date": "2018.11.16", "title": "Забраняват движението на улиците „Яна Язова” и „Димитър Шишманов” в София"}
{"url": "https://www.novinite.bg/articles/167375/Obosobyavat-grobishta-za-stari-gumi-v-stolicata", "text": "В столицата вече функционират десетки гробища за стари гуми. Това е превантивна мярка за предотвратяване на замърсяването на въздуха в София, пише Припомняме, че  наскоро Европейската комисия предупреди България, че ще предприеме съдебни мерки, ако качеството на въздуха продължи да е лошо. В София за отопление основно се използватдърва, въглища, текстил, гуми, които са и най-големите замърсители на въздуха в столицата след транспорта, информира Bulgaria ON AIR.На практика евтиното отопление е вредно. Поради тази причина, в районите „Люлин“, „Красна поляна“, „Овча купел“, :Младост“ и „Дружба“ по инициатива на общината са открити гробища за гуми. Така ще се възпрепятства до голяма степен използването на ненужните автомобилни гуми за горене. От Столичния инспекторат твърдят, че в пунктовете се събират около 9300 гуми годишно.Идеята наистина е добре, но от организацията “Airsofia” напомнят, че невниманието може да доведе до голямо бедствие. До момента са направени 33 акта на физически лица за горене на гуми, като 26 са в „Красна поляна“.", "date": "2018.11.16", "title": "Обособяват гробища за стари гуми в столицата"}
{"url": "https://www.novinite.bg/articles/167413/EK-za-sluchaya-Gruevski-ES-nyama-da-se-namesva-tova-ne-tryabva-da-se-politizira", "text": "Европейският съюз не иска да се намесва в случая с бившия премиер Никола Груевски и с неговата молба за политическо убежище в Унгария, заяви говорителят на Европейската комисия Мая Коциянчич за Пресинг ТВ, цитирана от БГНЕС.\"Това е случай, който не трябва да се политизира. Ние сме наясно със ситуацията по отношение на Груевски. Не коментираме текущото съдебно производство. Върховенството на закона е основен принцип на Европейския съюз, на държавите членки и страните кандидатки. Очакваме всички заинтересовани страни да действат в строго съответствие с установените правила. Това е съдебна процедура, която не трябва да се политизира\", каза Коциянич, цитирана от Плусинфо.Това е първата реакция на официален Брюксел по делото Груевски.", "date": "2018.11.16", "title": "ЕК за случая Груевски: ЕС няма да се намесва, това не трябва да се политизира"}
{"url": "https://www.novinite.bg/articles/167409/Vazstanovyavat-gradinka-na-Velchova-zavera-do-Seminariyata", "text": "Зелена градинка ще има на площад “Велчова завера” в район “Лозенец”. Там е започнала реконструкция за възстановяването на зелената площ. Мястото до семинарията вече е заградено и започват ремонтни дейности, обясняват от район “Лозенец”,  Жители в района веднага забелязаха загражденията с любопитство започнаха да питат какво ще има там, притеснени от евентуален строеж. От районното кметство ги успокоиха, че ще бъде зелена площ. Реконструкцията включва изграждане на алеи, осветление, паркова мебел, озеленяване и залесяване, уточняват от район “Лозенец”.До преди 12 – 13 години в съседство до площада бе и култовото заведение “Тенекиите”. То бе опожарено, а теренът бе подготвен за издигане на гигантска сграда. За щастие засега мястото, което е част от парка остава зелено.", "date": "2018.11.16", "title": "Възстановяват градинка на “Велчова завера” до Семинарията"}
{"url": "https://www.novinite.bg/articles/167379/Stroejat-na-metroto-ogranichava-dvijenieto-po-bul-Vladimir-Vazov", "text": "От 00:00 часа на 16.11.2018 г. до 24:00 часа на 16.04.2018 г. се забранява влизането на пътни превозни средства /ППС/ по крайна дясна пътна лента от южната страна на северното пътно платно на бул. \"Владимир Вазов\" между ул. \"Черковна\" и ул. \"Тодорини  кукли\". Движението на ППС да се извършва двупосочно в по една пътна лента в посока в същия участък.", "date": "2018.11.16", "title": "Строежът на метрото ограничава движението по бул. \"Владимир Вазов\""}
{"url": "https://www.novinite.bg/articles/167380/Poredno-zasedanie-po-deloto-sreshtu-Desislava-Ivancheva", "text": "Поредно заседание по делото срещу Десислава Иванчева. Бившата кметица на “Младост” и заместничката й Биляна Петрова са обвинени в получаване на подкуп в особено големи размери. Парите били искани от строителен бизнесмен, за да му предвижат преписките за строеж. Миналата седмица спецапелативният съд отказа да освободи под домашен арест Петрова и Иванчева.", "date": "2018.11.16", "title": "Поредно заседание по делото срещу Десислава Иванчева"}
{"url": "https://www.novinite.bg/articles/167428/Bryuksel-nyama-da-se-mesi-v-sluchaya-s-Nikola-Gruevski", "text": "Европейският съюз не иска да се намесва в случая с бившия македонски премиер Никола Груевски и с неговата молба за политическо убежище в Унгария, заяви говорителят на Европейската комисия Мая Коциянчич за Пресинг ТВ, цитирана от БГНЕС, предаде Нова ТВ.\"Това е случай, който не трябва да се политизира. Ние сме наясно със ситуацията по отношение на Груевски. Не коментираме текущото съдебно производство. Върховенството на закона е основен принцип на Европейския съюз, на държавите членки и страните кандидатки. Очакваме всички заинтересовани страни да действат в строго съответствие с установените правила. Това е съдебна процедура, която не трябва да се политизира\", каза Коциянич, цитирана от Плусинфо.Това е първата реакция на официален Брюксел по делото Груевски.", "date": "2018.11.16", "title": "Брюксел няма да се меси в случая с Никола Груевски"}
{"url": "https://www.novinite.bg/articles/167372/Jordanka-Fandakova-poluchi-priza-Kmet-na-godinata-za-Parkove-i-ekotransport", "text": "Кметът на София Йорданка Фандъкова заслужено бе сред призьорите в шестото издание на конкурса “Кмет на годината 2018”, организиран от от Портала на българските общини Kmeta.bg. Столичният градоначалник получи наградата “Кмет на годината” в категория “Паркове и екотранспорт” след жестока конкуренция на кметовете на големите общини, Реализирането на зелени проекти, обновени паркове и нови градинки, както и  подмяната на обществения транспорт с екологични автобуси осигуриха приза на кмета на София. Тя бе избрана за победител след гласуване в платформата на kmeta.bg.В раздел „Малка община“ призът отиде при кмета на Сливница Васко Стоилков. Градоначалникът на Стамболийски Георги Мараджиев стана победител в „Средна община“. Наградите бяха връчени западно и средноевропейският митрополит Антоний.", "date": "2018.11.16", "title": "Йорданка Фандъкова получи приза “Кмет на годината” за “Паркове и екотранспорт”"}
{"url": "https://www.novinite.bg/articles/167378/Stolichna-obshtina-se-otkazva-ot-kolite-v-Denya-za-po-chist-vazduh", "text": "От 08:00 до 17:30 часа на 16.11.2018 г. се забранява престоят и паркирането на пътни превозни средства на местата в режим \"служебен абонамент\", предоставени на Столична община, както следва:\"Център за градска мобилност\" ЕАД закрива местата в режим \"служебен абонамент\", предоставени на Столична община, за времето и местата посочени по-горе.", "date": "2018.11.16", "title": "Столична община се отказва от колите в Деня за по-чист въздух"}
{"url": "https://www.novinite.bg/articles/167381/Snyag-i-zaledeni-patishta-po-visokite-chasti-na-stranata", "text": "Панорамният път Шипка - Бузлуджа е затворен. Спряно и движението и по пътя към Паметника на Свободата, заради снега и лошите условия.Още през нощта е започнало почистването на прохода „Шипка” и в петък сутринта няма проблеми при преминаването на прохода.Директорът на Национален парк-музей \"Шипка-Бузлуджа\" д-р Чавдар Ангелов обясни в ефира на \"Здравей, България\", че най-вероятно бариерата към Паметника на свободата ще остане затворена до края на зимния сезон. \"Достъпът до монумента ще се осъществява единствено и само по пешеходния път\", добави той.„Ситуацията е овладяна. Атмосферните условия тук са много динамични. Апелирам към всички водачи, които преминават, да бъдат изключително съобразителни и внимателни, когато преминават през прохода „Шипка”, каза собственикът и управителят на пътноподдържащата фирма на прохода Йонко Иванов .Няма ограничение за движението на МПС по републиканската пътна мрежа на територията на Стара Загора. В четвъртък вечерта имаше много сериозна валежна обстановка на прохода „Шипка”. На проход „Хаинбоаз” температурите са положителни, не вали дъжд и няма ограничение на движението”, каза началникът на Агенция за пътно управление в Стара Загора Илия Златев.През уикенда ни очаква студено време, сняг от началото на следващата седмица. В планините остава облачно и със снеговалежи на места.", "date": "2018.11.16", "title": "Сняг и заледени пътища по високите части на страната"}
{"url": "https://www.novinite.bg/articles/167385/Semejstvo-Banevi-ne-iska-da-se-vrashta-v-Balgariya", "text": "Николай и Евгения Баневи засега не искат да се връщат в България. Това съобщи техният френския адвокат Венсан Пенар.Двамата бяха задържани в Ница на 26 октомври заради подозрения в данъчни престъпления и присвояване. В къщата на Баневи в столичния квартал „Бояна“ разследващи намериха оригинали на документи, които прокуратурата ще проверява, както и огромно количество злато и скъпоценни камъни. Разследването започна от дружеството „Полимери”, приватизирано от Банев през 1998 г.Пенар обясни, че за последно ги е видял онзи ден в затвора. \"Добре са, като се има предвид, че са за първи път в затвора, но са оптимисти и децата им липсват. Неприятно е, че от две седмици са с едни и същи дрехи\", коментира защитникът им пред бТВ.Венсан Пенар поясни, че има два основни аргумента пред съда против връщането на Баневи. Първо адвокатът ще поиска всички документи, за да провери дали има причини българските власти да поискат Баневи да се върнат.Защитникът на семейството разказа за ареста им на летището в Ница. \"Когато ги задържат на летището, идва техен познат да вземе децата им. Имало е много полицаи на ареста, била е подготвена акция. Няма насилие, агресия, но Баневи са задържани пред много хора. Нямало е журналисти. Сложили са им белезници, такава е френската процедура\", обясни адвокатът.Веднага след ареста на семейството в отворено писмо, подписано от пресцентъра на Евгения и Николай Баневи, бе съобщено, че адвокатите им ще внесат възражения по обвиненията на специализираната прокуратура. В писмото се посочваше още, че семейството няма имение в Ница, а е наета къща с цел децата им да учат във Франция. Освен това, те възнамерявали да се прибират в България, като самолетните им билети били за деня на ареста.", "date": "2018.11.16", "title": "Семейство Баневи не иска да се връща в България"}
{"url": "https://www.novinite.bg/articles/167388/8-koli-vav-verijen-sblasak-na-Severnata-tangenta", "text": "Верижна катастрофа с участието на 8 автомобила е станала при Северната скоростна тангента в посока Варна преди разклона за Ботевград, предаде \"Фокус\".Движението в участъка не е затруднено.Ня масто има полиция, която разследва ПТП-то", "date": "2018.11.16", "title": "8 коли във верижен сблъсък на Северната тангента"}
{"url": "https://www.novinite.bg/articles/167394/Ot-17-dekemvri-potrebitelite-shte-mogat-onlajn-da-zakupuvat-elektronna-vinetka", "text": "От 17 декември потребителите ще могат онлайн да закупуват електронна винетка чрез сайт и мобилно приложение, което се разработва в момента от изпълнителя на тол системата Капш. Електронният портал ще може да издържа 10 хил. едновременни посещения, което според нашите анализи ще бъде достатъчно да поеме първоначалният наплив от потребители. Това каза пред ТВ „Блумбърг“ тази сутрин Антон Антонов, директор на „Националното тол управление“ на Агенция „Пътна инфраструктура“. Той обясни, че шофьорите, които имат стикер винетка, валидна и през 2019 г., ще могат да я преобразуват (конвертират). Преобразуването от хартиена в електронна винетка ще се извършва през сайта bgtoll.bg и на гише. Информацията ще се подава директно към системата. Потребителите ще трябва да въведат регистрационен номер и валидност на хартиената винетка. Антонов отбеляза, че цените на електронните винетки остават същите, за всичките видове винетки. От първи януари ще има нов вид винетка – уикенд, чиято цена се предлага да бъде 10 лв. Тя е предназначена за хората, които по- рядко пътуват. За тежкотоварните автомобили винетките ще бъдат валидни до 15-ти август. От 16-ти август автомобилите над 3,5 т. ще трябва да заплащат тол такса. Улеснение за потребителите е, че няма да има нужда да носят бележка или разписка за купена винетка, отпада и лепенето на хартиен стикер. „Терминалите за самотаксуване ще бъдат 500 на брой и предстои да бъдат инсталирани. Ще бъдат разположени в търговските обекти по протежение на пътната мрежа, предимно в бензиностанциите“, информира Антонов. Той уточни, че плащанията през терминалите ще се извършва чрез дебитна, кредитна карта или чрез карта за гориво. Друг вариант за плащане на пътни такси ще бъде на гише в търговските обекти. Банковите плащания също ще бъдат възможни. Тук е важно шофьорите да знаят, че както при други банкови плащания, така и в случай на закупуване на винетка, трябва един или два дни, за да бъде отразено плащането в системата. Всички, купили винетка ще могат да проверят на сайта bgtoll.bg дали тя е валидна. Тол системата е една от най-модерните ИТ системи, заяви Антонов. Всички връзки са криптирани със специални устройства и намесата на хакерски атаки е максималноограничена. 650 човека ще бъдат назначени в „Националното тол управление“, които ще осъществяват тол контрола, обясни Антонов. Те ще ползват 105 автомобила и ще работят денонощно на три смени. Всички коли ще имат правоприлагащи функции, част от колите ще бъдат оборудвани с камери, които ще засичат чрез регистрационния номер на автомобила дали е нарушител. Нарушителят ще има възможност да заплати компенсаторна такса на място чрез карта или в 14 дневен срок по банков път. Антонов обясни, че нарушението няма как да бъде изтрито от системата от служителите на тол контрола и даде за пример, че дори и да имаш приятел в банка, той няма възможност да ти заличи кредита. Ако в този срок таксата не бъде заплатена, налага се глоба в размер на 300 лв. Антонов уточни, че стойността на таксите може да бъде променена. Нарушителите, напускащи границата на България, ще заплащат компенсаторна такса на митницата, единствено там ще може да се заплаща и в брой. „Освен контролиращите коли, по протежение на Републиканската пътна мрежа, ще бъдат разположени около 300 камери, които чрез номерата на автомобилите ще засичат нарушителите“, обясни Антонов. Така контролът ще се увеличи няколкократно. Антонов информира, че разработването на тол таксите се извършва успоредно с електронната винетка. Разработването на тол системата върви по график и тя ще бъде въведена на 16 август.", "date": "2018.11.16", "title": "От 17 декември потребителите ще могат онлайн да закупуват  електронна винетка"}
{"url": "https://www.novinite.bg/articles/167384/10-godishno-dete-zaplashi-s-noj-deca-ot-dom-v-Blagoevgrad", "text": "10-годишно момче от център за настаняване от семеен тип в Благоевград грабна нож и заплаши питомците на дома и персонала, няма ранени, предаде БГНЕС.Инцидентът станал към 19 ч. снощи в социалния дом на ул. „Хайдукови” в Благоевград.По време сервирането на вечерята, детето, което живее в дома заедно с брат си, грабнало нож от кухнята и започнало да го размахва срещу останалите обитатели на центъра и персонала. След това пък заплашвало, че ще се самоубие.Ножът му е отнет от служител в социалното жилище, а детето заведено на преглед в МБАЛ-Благоевград. Докато то било на преглед, брат му започнал да буйства, вследствие на което е счупено стъкло на входната врата на центъра за настаняване.Има съмнения, че 10-годишният питомец на дома, преди да се прибере, е пушел марихуана, което е предизвикало агресията му. Същото дете е проблемно, като и друг път е проявявало такава.След медицинския преглед е върнато в социалния дом.", "date": "2018.11.16", "title": "10-годишно дете заплаши с нож деца от дом в Благоевград"}
{"url": "https://www.novinite.bg/articles/167398/Programata-za-koncerta-na-Strauss-Capelle-Vienna-v-Sofiya", "text": "Остава по-малко от месец до концерта на Strauss Capelle Vienna, оркестърът, основан от самия Йохан Щраус, който гостува за първи път у нас на 1 декември в Зала 1 на НДК.\r\nСлед смъртта на Йохан Щраус-баща през 1849 г. синът му Йохан Щраус поема оркестъра. За да може да откликне на големия интерес за участия и едновременно да работи на различни места, Strauss Capelle се разделя на три по-малки оркестъра, разпределени между тримата наследници на династията Щраус, които изпълняват с едно и също име. Така Йохан Щраус-син обикаля в САЩ, Йозеф Щраус в Санкт Петербург, а Едуард Щраус остава във Виена.\r\nСлед смъртта на Йохан Щраус-син през 1899 г. оркестърът се спира дейността си за известно време, за да се събере отново през 1977 г. и да продължи традицията на Strauss Capelle – единственият наследник на оригиналния оркестър на Йохан Щраус-баща. Днес оркестърът Strauss Capelle Vienna с гордост представя най-известните творби на семейство Щраус по света.\r\nСред тях, разбира се, са и произведенията, които Strauss Capelle Vienna ще изпълнят на родна сцена, като „Радецки марш“, оп. 288, композиран от Йохан Щраус-баща и посветен на фелдмаршал Йозеф Радецки. От маршовете ще чуем още „Египетски марш“, оп. 335, \"Персийски марш\", оп. 289 и др.\r\nПрограмата включва и някои от най-популярните валсове, сред които „Приказки от виенската гора“, оп. 325, “Хубавия син Дунав”, оп. 314, “Рози от юг”, оп. 388 и “Пролетни гласове”, оп. 410.\r\nОт около 20 произведения, които Strauss Capelle Vienna ще изпълнят в зала 1 на НДК, ще се насладим и на най-известните полка шедьоври. Такива са „Трик-трак“, оп. 214, бързата полка „Тик-так“, оп. 365, „Vergnügungszug“, оп. 281 и „Unter Donner und Blitz“, оп. 324.\r\nРазбира се, ще чуем и няколко класики в галоп – предшественика на полката, като „Banditengalopp“, оп. 378 и „Seufzer Galopp“, оп. 9.\r\n", "date": "2018.11.16", "title": "Програмата за концерта на Strauss Capelle Vienna в София"}
{"url": "https://www.novinite.bg/articles/167399/Svetoven-den-v-pamet-na-jertvite-ot-patni-incidenti", "text": "Българският Червен кръст за поредна година се присъединява към възпоменанието на жертвите на пътни инциденти, организирано от Министерство на вътрешните работи, Държавно-обществената консултативна комисия по проблемите на безопасността на движението по пътищата, Пътна полиция към ГД„Национална полиция“, Националния съвет на религиозните общности в България, Дирекция „Вероизповедания“ към МС, Съюза на българските автомобилисти и други държавни и неправителствени организации.В цялата страна ще бъдат отслужени молитви: в петък (16 ноември 2018 г.) – в храмовете на мюсюлманското изповедание; в събота (17 ноември 2018 г.) – в храмовете на еврейската общност;  в неделя (18 ноември 2018 г.) – в християнските храмове.В София панихида заупокой за жертвите на пътнотранспортни произшествия ще бъде отслужена в храм-паметника „Св. Александър Невски“ на 18 ноември 2018 г. /неделя/ от 11.00 часа.", "date": "2018.11.16", "title": "Световен ден  в памет на жертвите от пътни инциденти"}
{"url": "https://www.novinite.bg/articles/167391/Daniel-Panov-e-nositel-na-nagrada-Kmet-na-godinata-za-obshtini-s-in-vitro-programi", "text": "Кметът на Велико Търново Даниел Панов е носителят на наградата „Кмет на годината“ за големи общини с ин-витро програми, насърчаващи асистираната репродукция. Националният конкурс бе организиран от информационна агенция „Кмета.bg – Порталът на българските общини“, а резултатите бяха определени след гласовете на стотици хиляди българи, дали своя вот на сайта на медията. В категорията „Ин витро програми“ награди получиха още кметовете на Троян и Тутракан - Донка Михайлов и д-р Димитър Стефанов, в разделите за средни и малки общини. Отличията бяха връчени от издателя на вестник „24 часа“ Венелина Гочева. Даниел Панов благодари на великотърновци за подкрепата и подчерта, е наградата доказва съпричастността и подкрепата, която цялото общество в Старата столица оказва за асистираната репродукция. „Програмата и общинският фонд „Ин витро“ във Велико Търново стартираха през 2011 година, а от 2012 година увеличихме финансирането и всяка година общината отделя минимум 70 000 лева за подкрепа за двойки с репродуктивни проблеми. Близо 60 вече са бебетата, които са се родили в семейства, включени в нашата програма. Помага ни и бизнесът, както и неправителствените организации. Тази награда е за Велико Търново, за екипа ми в общинската администрация и за всички, които насърчават асистираната репродукция. Поздравявам всички колеги кметове, които подкрепят ин-витро процедурите и нека все повече общини създадат програми от този тип“, коментира Даниел Панов. Градоначалникът на Старата столица благодари и на екипа на „Kmeta.bg“ и подчерта, че медията дава обективна оценка за живота в общините, постиженията и добрите примери, както и че помага за решаването на конкретни проблеми.", "date": "2018.11.16", "title": "Даниел Панов е носител на награда „Кмет на годината“ за общини с ин-витро програми"}
{"url": "https://www.novinite.bg/articles/167383/KZP-Neyasnite-usloviya-na-kampaniyata-Cheren-petak-obarkvat-potrebitelite", "text": "Когато при кампании от типа на „Черния петък“ търговците обявяват определен процент намаление, но поставят върху етикета на стоките само една цена, човек се чувства леко объркан и в крайна сметка не е сигурен – въпреки анонса за отстъпка, дали реално купува по-евтино. Това е така, защото е трудно да се ориентира дали въпросната цена е тази, на която може да си купи избрания артикул или ще трябва от нея да извади посочения процент намаление, за да разбере колко струва той в момента.Това заяви Константин Райков, член на Комисията за защита на потребителите (КЗП), по БНР в предаването „Радиоприемница“, което тази седмица е посветено на предстоящия на 23 ноември „Черен петък“. Константин Райков посочи и коментира още „класически“ капани на „Черния петък“. Има фалшиви намаления. Това са случаите на масирани рекламни кампании в електронни медии и с брошури за отстъпки при покупката на дадени стоки в определен ден или уикенд. Когато се отиде в магазина, те липсват, обясни Райков. „Така или иначе, потребителят вече е в търговския обект, разглежда другите видове стоки и – ако не е достатъчно чувствителен към тези хватки и ходове, винаги си тръгва с нещо, купено от там“, коментира той.Друг трик са т.нар. недействителни отстъпки. „Търговецът обявява определен процент отстъпки, но те не са реални, тъй като стоката никога преди това не е продавана на по-високата цена“, посочи Райков. Съгласно закона, един месец преди кампанията тази стока трябва да е продавана на старата цена, за да се счита по-ниската за истинско намаление. Когато пък преди кампанията „Черен петък“ е имало някакво друго намаление от 20%, а след това за нея се добавят още 50% и нещата се представят така, че потребителят остава с впечатлението за отстъпка в размер на 70%, отново не са спазени основните законови изисквания. „За да бъдат съвкупни двете намаления, трябва във всеки случай стоката да се е продавала на съответната стара цена поне един месец“, разясни още Райков. А има и реални намаления, от които обаче потребителят нищо не печели.Например, даден търговски обект поддържа доста по-високи цени и дори при сериозен процент отстъпки, стоките там остават значително по-скъпи, отколкото на друго място. „Затова е хубаво да се проучва цената при няколко търговеца, включително и ретроспективно, т.е. малко назад да се връщаме. Някои хора споделят, че отиват в даден магазин, виждат нещо, харесват си го и чак след един месец, например отиват да си го купят“, коментира Райков. „Това, че някои хора подхождат с известни резерви към кампаниите за намаления, означава, че не се хвърлят директно в покупките, когато видят -50%, -60%, -70% отстъпки, а разсъждават и преценяват дали имат необходимост от тези стоки“, каза още той. „В онлайн пространството пък се появяват лица, които създават сайтове и целят чрез лъжливи реклами да „продадат“ стока, да получат плащането за нея и да не я доставят, което вече е чиста измама“, предупреди Райков. Много характерна е и т.нар. „техническа грешка“. „Рекламира се и се предлага стока на една цена, а след като я поръчате, се оказва, че е по-скъпа с десет лева, например“, допълни той. Райков потвърди, че при подобни кампании инспекторите на контролния орган присъстват активно в търговските центрове, за да следят процеса, но и да реагират при необходимост. Той обясни, че при установяване на административни нарушения най-често се налагат санкции, които достигат до 3000 лв. При по-леките понякога се дават предписания на търговците да приведат дейността си в съответствие с изискванията на закона. За по-сериозните, нелоялните практики – когато търговецът с преддоговорната информация или чрез анонса е заблудил потребителя за характеристиките или за цената на рекламираните стоки, санкциите са от 1000 до 30 000 лв. Забранява се и прилагането на тази нелоялна практика в бъдеще, като при неспазване на забраната, глобата за търговеца може да достигне до 50 000 лв.", "date": "2018.11.16", "title": "КЗП:  „Неясните условия на кампанията „Черен петък“ объркват потребителите”"}
{"url": "https://www.novinite.bg/articles/167404/Samoubiec-si-vze-taksi-za-da-se-hvarli-ot-AM-Hemus", "text": "Мъж на видима възраст 60-65 години се самоуби, след като скочи от виадукт \"Бебреш\" на магистрала \"Хемус\", съобщава \"Труд\".Трагедията се е разиграла около 18,30 часа в сряда. Около половин час преди това мъжът наел такси в София да го закара до Ботевград. Когато стигнали до моста, казал, че му е прилошало и иска да спрат. Оставил телефона си в колата и казал, че излиза на чист въздух. Внезапно се прехвърлил през парапета и полетял в пропастта.Таксиметровият шофьор веднага съобщил за трагедията на телефон 112. По светло днес сутринта са били проведени допълнителни огледи на мястото, където е паднало тялото.", "date": "2018.11.16", "title": "Самоубиец си взе такси, за да се хвърли от АМ \"Хемус\""}
{"url": "https://www.novinite.bg/articles/167407/Beaujolais-Nouveau-kacna-v-NDK", "text": "С изтънчена храна, чудесни подаръци и усмихнат екипаж Air France посрещна над 1500 гости „на борда“ в зала 3 на Националния дворец на културата снощи. Авиокомпанията с най-добър винен лист в света за 2018 г. бе сред домакините на официалната церемония, на която бе отворена първата бутилка младо вино божоле. Пушена пъстърва, шафранови талиатели, телешко печено, зеленчукова лазаня, кралски скариди, специална селекция сирена, плодова тарталета и шоколадов ганаш. Това бяха малка част от изкушенията, които шеф Пламен Зарков презентира в своеобразната кабина на Air France в НДК.Специалитетите, приготвени от кетъринг компанията Silver Wings, са част от менютата, които френската авиокомпания предлага на всички свои пасажери в бизнес и в икономична класа. Докато се наслаждаваха на вкусната храна, гостите получиха и ценни съвети от шеф Зарков с какво вино да я комбинират. 800 000 бутилки вино и 750 000 бутилки шампанско сервира годишно заедно с топлата храна в небето Air France. Компанията редовно актуализира предложенията си за вина и алкохолни напитки, за да даде възможност на клиентите си да открият богатството на френските винени сортове, допълващи кулинарните творения на реномирани шеф готвачи. Заради внимателната грижа за вкусовите изживявания на пасажерите Air France получи 7 награди на Business Traveller Cellars in the Sky Awards за 2017 г., а през септември тази година оглави световната класация за авиокомпания с най-добър винен лист на британското сп. The World of Fine Wine. Докато опитваха кулинарни шедьоври и се наслаждаваха на новата реколта омайно младо вино, пасажерите на Air France в НДК имаха възможността да печелят чудесни награди от колелото с изненади на авиокомпанията. Удоволствието да отвори първата бутилка от новата реколта божоле в София има френският посланик у нас Н.Пр. г-н Ерик Льобедел. Сред специалните гости бяха вицепрезидентът на България Илияна Йотова и Стефан Делайе, председател на Френско-българската търговска и индустриална камара, която организира ивента. За 13-а поредна година българското издание на събитието, превърнало се в едно от най-големите за франкофоните по света, успя да събере на едно място приятелите на френската култура у нас. По традиция празникът на Beaujolais Nouveau се отбелязва винаги третия четвъртък на ноември. Смята се, че обичаят датира от 1951 г., когато след много богата реколта на производителите от региона Божоле е разрешено да продават виното си един месец по-рано от началната дата на сезона. Едва след официалното отваряне на първата бутилка с фразата Le Beaujolais Nouveau est arrivé! („Новото божоле дойде!”) и нейната дегустация, може да стартира продажбата му на световния пазар.", "date": "2018.11.16", "title": "Beaujolais Nouveau кацна в НДК!"}
{"url": "https://www.novinite.bg/articles/167387/Protestirashtite-planirat-tridnevna-blokada-na-NS", "text": "Тридневна окупация на Народното събрание предвижда нова стратегия на протестиращите. Исканията са оставка на кабинета. Недоволството е срещу неоснователно вдигане на данъците, очакваното увеличение на застраховката \"Гражданска отговорност\", високи цени на горивата.Окупацията се организира в социалните мрежи от хората, които преди два месеца заедно с българи от чужбина, протестираха с искания за промяна в Конституцията, избори за Велико Народно събрание.Междувременно продължават и протестите срещу високите цени на горивата и тези на майките на децата с увреждания.", "date": "2018.11.16", "title": "Протестиращите планират тридневна блокада на НС"}
{"url": "https://www.novinite.bg/articles/167408/Smenyat-imeto-na-malkata-Kostenski-vodopad-v-Krastova-vada-izgrajdat-kanalizaciya", "text": "Жителите на квартал “Манастирски ливади – Изток” в “Триадица” искат промяна на името на ул. “Костенски водопад”, защото в района има две с това име. Промяната ще бъде на малката улица, която е вътрешноквартална. Голямата улица е към ул. Тодор Каблешков, научи . Както вече съобщихме, едно от предложенията е улицата да носи името на загиналия на Еверест алпинист Боян Петров.Идеята е на гражданите и в момента предлагат имена, след което ще се внесе предложението в районната община. Трябва да направим доклад и да се аргументираме, защото той се внася в комисия на СОС и след това предложението се одобряват на сесия, коментира заместник кметът на район “Триадица” Антони Кръстев. Преди окончателната промяна се прави справка на живеещите на тази улица, които трябва да се у уведомят, че ще се наложи промяна на адресната регистрация.Има още улици без имена в Манастирски ливади – Изток, както и в другият нов жилищен квартал “Кръстова вада”. Точната бройка не бихме могли да кажем, защото процесът е доста динамичен. Реално ние облагородяваме два квартала. И в двата има активно строителство. Изграждаме канализация, отваряме улици, правим пробиви, тротоари, улично осветление, коментира зам.-кметът на район “Триадица “Антони Кръстев.И в Кръстова вада също има много улици, които трябва да получат имена. Някои от тях са все още с номера. Активно се работи по изграждането та канализационен клон по ул. “Емилиян Станев. Строителните дейности вървят поетапно и до момента канализацията е готова до ул. “Асен Йорданов”. Не може да се каже краен срок за завършване на канализацията, тъй като вървят отчуждителни процедури за улици, тротоари, канализация и др., обясни зам.-кметът на Триадица Антони Кръстев", "date": "2018.11.16", "title": "Сменят името на малката “Костенски водопад”, в “Кръстова вада” изграждат канализация"}
{"url": "https://www.novinite.bg/articles/167402/Sled-7-meseca-v-aresta-Desislava-Ivancheva-se-pribira-u-doma", "text": "Специализираният наказателен съд освободи от ареста отстранения кмет на столичния район „Младост” Десислава Иванчева и заместника й Биляна Петрова. Те бяха задържани при зрелищна полицейска операция в центъра на София в началото на годината.Кметът на столичния район „Младост“ Десислава Иванчева беше задържана при показна акция в центъра на София на 17 април 2018 г. Повод за нея бе разследване за подкуп, даден ѝ от строителен предприемач, а по информация на разследващите Иванчева е била задържана със 70 000 евро, които са част от по-голяма сума, поискана за издаване на строително разрешително. Часове тя бе държана с белезници до автомобила си, паркиран пред сградата на Министерството на спорта, докато разследващите извършваха обиск.Освен Иванчева, задържани бяха още заместникът ѝ Биляна Петрова, както и бившият кмет на община „Младост” Петко Дюлгеров, а обвинения бяха повдигнати и на тримата. От април Десислава Иванчева се намира в ареста, а междувременно съдът я отстрани от поста кмет на район „Младост“.", "date": "2018.11.16", "title": "След 7 месеца в ареста Десислава Иванчева се прибира у дома"}
{"url": "https://www.novinite.bg/articles/167412/Darjavniyat-glava-Balgariya-ima-nujda-ot-moderna-i-boesposobna-armiya-savmestima-sas-svoite-sayuznici", "text": "Въпреки всички проблеми и предизвикателства на днешния ден Сухопътни войски продължават да коват нови способности и съвместимост с нашите съюзници, колкото и трудно да е това. Светът е динамичен и противоречив и България има нужда от модерна и боеспособна армия, съвместима със своите съюзници. Този приоритет трябва да стои на вниманието на държавното и висшето военно ръководство. Това заяви президентът и върховен главнокомандващ на Въоръжените сили Румен Радев при откриването на тържественото събрание във Военна академия „Георги Стойков Раковски“ по повод празникa на Сухопътни войски – 19 ноември. Държавният глава изрази надежда, че проектът за превъоръжаване на Сухопътни войски като част от проектите и на другите Въоръжени сили ще се реализира и ще даде ново технологично ниво, което ще постави офицерите, сержантите и войниците ни в заслужена среда, в която могат да разгърнат своя потенциал, да изградят оперативни способности и отбранителен капацитет, от които България има нужда. Румен Радев посочи, че това не решава всички проблеми и те продължават да стоят сериозни и с особена сила в Сухопътни войски, защото там недокомплектът е най-голям. „Условията са изключително тежки, има нужда от по-голямо внимание към бойната и спомагателна техника, към индивидуалното оборудване, към социалния статус и престижа на военнослужещия, както и към условията за професионално развитие и кариерно израстване. Това са все неща, които трябва да стоят на вниманието и на политическото, и на военното ръководство“, категоричен беше президентът. „Българските сухопътни войски са неразделна част от нашия народ, защото в цялата си история с безпримерен героизъм и храброст са защитавали и служили вярно на своя народ. Доказали са, че са ключов фактор за суверенитета, териториалната цялост и независимостта на България“, подчерта в  словото си на церемонията държавният глава. Президентът изтъкна, че Сухопътни войски са преминали през много тежки изпитания, но винаги са всявали ужас сред противници и респект сред съюзници. Българският войник е оставал там, където другите са бягали, и е продължавал напред, когато другите са спирали. Неслучайно няма нито едно пленено българско бойно знаме, а пред наши генерали и военни са свеждани чужди знамена. „Убеден съм, че всички проблеми ще намерят своето решение, защото България разчита на своите Въоръжени сили и на Сухопътни войски“, каза още Румен Радев. На тържественото събитие присъстваха началникът на отбраната генерал-лейтенант Андрей Боцев, началникът на Военна академия „Г. С. Раковски“ генерал-майор Груди Ангелов, командирът на Сухопътни войски генерал-майор Михаил попов, офицери от видовете въоръжени сили, слушатели и възпитаници на военната Алма матер, ветерани.", "date": "2018.11.16", "title": "Държавният глава: България има нужда от модерна и боеспособна армия, съвместима със своите съюзници"}
{"url": "https://www.novinite.bg/articles/167414/Premierat-Borisov-priema-pokanata-na-prezidenta-Radev-za-razgovor", "text": "Във връзка с медийни запитвания, Правителствената информационна служба информира, че министър-председателят Бойко Борисов приема поканата на президента Румен Радев за разговор. По-рано днес държавният глава заяви пред журналисти, че е готов да изслуша визията лидера на партия ГЕРБ \"за справянето с корупцията по високите етажи на властта, за прекратяването на катастрофалния срив на инвестициите, за икономическото догонване на държавите от Централна и Източна Европа\". Изказването му беше в отговор на критиките на управляващите, че не се е съгласил на среща, на която да бъдат обсъдени законови промени за застраховката \"Гражданска отговорност\", но е приел лидера на БСП Корнелия Нинова. Премиерът Борисов изразява надежда, че до срещата им, държавният глава ще се запознае с четиригодишната програма за управление на кабинета, както и с последния доклад на Европейската комисия по механизма за сътрудничество и проверка, за да ги дискутират заедно, съобщиха от правителствения пресцентър.", "date": "2018.11.16", "title": "Премиерът Борисов приема поканата на президента Радев за разговор"}
{"url": "https://www.novinite.bg/articles/167389/Jena-ubi-maj-vav-vlak-kraj-Vakarel", "text": "Полицията спря влак в района на Вакарел заради намушкан човек в един от вагоните. 50-годишният мъж е получил кръвоизлив и е починал в 8:33 ч. в линейката, на метри от болница \"Света Анна\" в София, съобщи пред БНР говорителят на спешна помощ Катя Сунгарска. Сигналът в \"Спешна помощ\" е получен в 8:07 ч, а екипът е пристигнал на място в 8:23 ч, допълни Сунгарска.Случаят се разследва. Полицията издирва заподозряна жена", "date": "2018.11.16", "title": "Жена уби мъж във влак край Вакарел"}
{"url": "https://www.novinite.bg/articles/167419/Maya-Manolova-prizova-deputatite-da-ne-dopuskat-recidiv-pri-narushavaneto-na-izborni-prava", "text": "Омбудсманът Мая Манолова изпрати днес в Народното събрание отворено писмо, в което призовава депутатите да не допускат поредно неспазване на разпоредбите от Изборния кодекс, в частта за машинното и електронното дистанционно гласуване. Повод за писмото са постъпилите в институцията на омбудсмана жалби на граждани и сигнал от Движение „България на гражданите“, в които се изразява тревога, че за 2019 г. не са предвидени средства по бюджета на Централната избирателна комисия, които да осигурят и обезпечат провеждането на машинно и електронно дистанционно гласуване. „Предвиденият за 2019 г. бюджет на Централната избирателна комисия надвишава с около 600 000 лв. този за 2018 г., а тези средства очевидно не са достатъчни за придобиване на машини и системи, необходими за провеждане на машинно и електронно дистанционно гласуване“, пише в писмото си Манолова. Тя обръща внимание, че до момента, „в разрез с императивните разпоредби на Изборния кодекс, освен неосъщественото машинно гласуване, не е проведено и експериментално дистанционно гласуване, независимо от проведените през 2018 г. два частични избора за кметства, при които се е гласувало в 11 населени места“. „Предвид предстоящите за 2019 г. избори за европейски парламент и местни избори, се обръщам към Вас с препоръка да се предприемат всички необходими мерки, така че да не се допусне пореден рецидив на погазване на граждански избирателни права като се обезпечи финансово спазването на изборните разпоредби в частта им за машинно и електронно дистанционно гласуване“, категорична е в позицията си Мая Манолова.", "date": "2018.11.16", "title": "Мая Манолова призова депутатите да не допускат рецидив при нарушаването на изборни права"}
{"url": "https://www.novinite.bg/articles/167430/Simeonov-podade-ostavka", "text": "Валери Симеонов е подал оставка, научи NOVA. След близо месец протести на майките на деца с увреждания, вицепремиерът реши да се оттегли от поста си.„Решението съм го взел днес следобед, след като се консултирах с моята парламентарна група”, заяви Симеонов пред журналисти в Министерския съвет", "date": "2018.11.16", "title": "Симеонов подаде оставка"}
{"url": "https://www.novinite.bg/articles/167406/Nyama-kandidat-kupuvachi-za-kashtata-na-Yavorov", "text": "Няма кандидат за купуването на къщата на Яворов. това показа насроченият за днес търг от частен съдебен изпълнител Мирослав Колев. Сградата, която се намира на ул. Раковски 136 бе пусната на публичен търг заради тежести и задължения на бивш и настоящ собственик. Днес обаче търгът се провали, защото нямаше кандидат купувачи, Още вчера кметът Йорданка Фандъкова, която заяви преди месец, че Столична община ще спаси имота като го закупи, обяви, че няма да участват в търга. Причината е, че поискания от нея правен анализ показва много неясноти около собствеността, тежестите и задълженията. Тази сутрин пък зам.-кметът по култура и образование доц. Тодор Чобанов обяви, че няма да се рискува с парите на данъкоплатците и докато не се изчистят всички проблеми и не приключат съдебните дела за къщата на Яворов, Столична община няма да предприема действия по закупуването.Цената на къщата, обявена за публична продан бе 1,6 млн. лв. След проваления търг, поради липса на купувачи следващият месец няма да се предприемат никакви действия. Дали търгът ще бъде прекратен или ще се намали цената на къщата още не е ясно. Столична община не се е отказала да вземе имота и да го запази като паметник на културата и музей, но засега ще изчака. За началото на февруари 2019 г. има насрочено дело за собствеността.", "date": "2018.11.16", "title": "Няма кандидат купувачи за къщата на Яворов"}
{"url": "https://www.novinite.bg/articles/167415/Fandakova-komentira-uvelichenieto-na-danacite-na-starite-avtomobili", "text": "Увеличението на данъците на старите автомобили няма да доведе непременно до това хората да се откажат от тях. Това каза пред журналисти кметът на София Йорданка Фандъкова, предаде Фокус. „Но, разберете, че трябва да се правят стъпки. Трябва да променим нагласата си. Няма как да искаме по-чист въздух, ако караме старите коли в градовете си. Поне в градовете има алтернатива\", коментира Фандъкова и уточни, че алтернативата е градският транспорт, велосипедите и ходенето пеш. \"Трябва да имаме кампании, да имаме нагласата и ние разчитаме много на медиите, защото няма как иначе да искаме промяна\", каза още кметът.", "date": "2018.11.16", "title": "Фандъкова коментира увеличението на данъците на старите автомобили"}
{"url": "https://www.novinite.bg/articles/167416/Bez-taksi-za-mostove-i-tuneli", "text": "След въвеждането на електронната винетка за леките автомобили и тол системата за тежкотоварните няма да се събират нови такси за сега действащите съоръжения по републиканската пътна инфраструктура като мостове, тунели или планински проходи, съобщиха от Министерството на регионалното развитие и благоустройството.Уточнението е по повод запитвания във връзка с публикувания за обсъждане проект на Наредба за условията и реда за събиране на таксите за специално ползване на републиканските пътища. За ползване на отделни съоръжения по републиканските пътища, посочени в списък, приет с решение на Министерския съвет и обнародван в „Държавен вестник“, могат да се въвеждат такси за ползване. Такава възможност има и в момента – плащат се такси например за моста над река Дунав в посока Русе – Гюргево, уточняват от министерството.  Допълнителни такси няма да се начисляват за пътищата, за които ще се плаща тол такса.", "date": "2018.11.16", "title": "Без такси за мостове и тунели"}
{"url": "https://www.novinite.bg/articles/167417/Dimov-Balgariya-zaema-edno-ot-chelnite-mesta-v-ES-po-reciklirane-na-baterii", "text": "\r\nБългария заема едно от челните места в ЕС по ефективност на рециклирането на оловно-акумулаторни батерии. Това каза министърът на околната среда и водите Нено Димов по време на парламентарния контрол в отговор на въпрос за изпълнение на целите за масово разпространените отпадъци. Димов отбеляза, че ще даде данни за 2016 г., защото това е последната година, за която може да се прави сравнение между страната и останалите членки на ЕС.\r\n \r\n\r\n\r\n\r\n\r\n\r\n\r\n\r\n\r\n", "date": "2018.11.16", "title": "Димов: България заема едно от челните места в ЕС по рециклиране на батерии"}
{"url": "https://www.novinite.bg/articles/167374/Uvelicheni-sa-zonite-za-naemane-na-elektromobil-v-Sofiya", "text": "В столицата са увеличени зоните, от които може да се наеме и освободи електромобил SPARKС. Поради технически причини местата бяха намалени за кратък период от време. От компанията съобщават, че станциите на улиците “Боряна” и “Любляна” в квартал “Овча купел” отново са в списъка на зоните за наемане и освобождаване на екоколи, пише В Деня за по-чист въздух – 16 ноември, се очаква да бъдат повече наети автомобили, тъй като от тях няма въглеродни емисии. Наемът за цял ден е 57 лв. с включено зареждане. Също така екоколите са освободени от такси за паркиране в “зелена” и “синя” зона.От фирмата дават бонуси – еGO точки според изминатите километри, с натрупването им се получава безплатно шофиране. Автомобилите могат да се наемат и през мобилно приложение, независимо дали ви трябва да цял ден или няколко часа.", "date": "2018.11.16", "title": "Увеличени са зоните за наемане на електромобил в София"}
{"url": "https://www.novinite.bg/articles/167377/Tri-ot-pergolite-na-ploshtad-Slavejkov-sa-montirani", "text": "Общо 3 от 15-те перголи вече се издигат на площад „Славейков“. Стоманените конструкции са изработени в две височини – 4 и 4,65 метра – и ще бъдат покрити с цветни тенти. Под тях ще бъде разположен емблематичният за мястото книжен пазар.Работи се и по отварянето на фонтана, който ще функционира отново. За площада са подготвени нови пейки, кошчета за отпадъци и велостойки.", "date": "2018.11.16", "title": "Три от перголите на площад „Славейков“ са монтирани"}
{"url": "https://www.novinite.bg/articles/167429/Spirat-ni-kolata-ot-pregled-ako-ne-si-platim-globata-za-bez-vinetka", "text": "Нови санкции за шофьорите, свързани с винетките. Ако караме без стикер и сме санкционирани за това, но не сме платили глобата, няма да бъдем допускани до технически преглед. Освен това автомобилът ни няма да може да излезе от страната. Това предвиждат промени в Закона за движение по пътищата, предаде Нова телевизия.Новият вид винетки влизат в сила от 1 януари 2019 г. Освен Пътна полиция, право да ни санкционират на пътя заради липсата на винетка ще имат и от АПИ.", "date": "2018.11.16", "title": "Спират ни колата от преглед, ако не си платим глобата за без винетка"}
