{"url": "http://www.novinite.bg/articles/159659/Turizmat-osiguryava-rabota-na-12-ot-balgarite", "text": "Търсим възможности за удължаване на валидността на визите за сезонни работници. Надяваме се в срок от две седмици да има готови предложения за законодателни промени и тази мярка да е в сила за предстоящия летен сезон. Това каза министър Николина Ангелкова пред участниците в Междуведомствения съвет за кадрите в туризма, който е консултативен орган към министъра.Недостигът на квалифицирани кадри през активните сезони създава необходимост да се намери решение на казуса как наетите вече у нас чуждестранни служители да могат да получат това разрешение. Така те ще могат да изкарат целия летен сезон, без да се налага да се връщат в страните си, за да кандидатстват за нова виза, която според срока на валидност в момента, изтича в разгара на сезона, уточни министър Ангелкова. Тя допълни още, че в сряда е провела работна среща с Екатерина Захариева, заместник министър-председател по правосъдната реформа и министър на външните работи, на която е коментирано това предложение, както и възможностите за получаване на разрешение за пребиваване от сезонни работници от трети страни в туризма без наличие на виза тип „Д“.Министърът посочи още, че за да се преодолее дълготрайно проблема от изключителна важност е дуалното обучение и връзката между бизнес и образование. Надявам се в тази насока на взаимодействие да намерим добри практики, които да приложим, така че все повече хора да придобиват професионална правоспособност и да се реализират в България. В момента се проучват възможностите за създаване на Център за квалификация и преквалификация. Поставили сме си за цел от 2019 г. година заедно с Министерство на образованието и науката да създадем този център и считаме, че това ще бъде положителна стъпка в развитието на кадрите, зави министър Ангелкова.В сферата на хотелиерството и ресторантьорството са включени над 27 хил. активни предприятия. По данни на НСИ за 2017 г. заетите в тези две направления са били общо над 169 хил. души. Заедно с туроператорите и туристическите агенти и останалите свързани икономически дейности тези показатели са много по-високи и формират близо 12% заетост от всички дейности у нас според статистиката на НСИ за 2016 г.Кметът на Русе Пламен Стоилов благодари на министър Ангелкова за доброто сътрудничество и ползотворно партньорство. Отворени сме за всякакви съвместни идеи и проекти, които ще допринесат за развитието на сектора и го направи още по-важен и значим за икономиката на страната, коментира още той. И допълни, че за общината е изключително важно развитието на туризма.", "date": "2018.05.10", "title": "Туризмът осигурява работа на 12% от българите"}
{"url": "http://www.novinite.bg/articles/159644/Blizo-1-mlrd-na-godina-e-produkciyata-na-avtomobilnite-ni-predpriyatiya", "text": "Aвтомобилният сектор в България продължава да расте с устойчиви темпове, като на годишна база произвежда продукция за около 1 млрд. евро, а брутната му добавена стойност е нараснала 4 пъти пред последните 10 години. Това съобщи заместник-министърът на икономиката Александър Манолев по време на откриването на нов Учебен център по диагностика на електрически и конвенционални автомобили в Професионална гимназия по транспорт и енергетика „Хенри Форд“ – София.„Това е един от най-атрактивните високотехнологични сектори, които привличат сериозни чуждестранни инвестиции и в него ще расте нуждата от повече, добре подготвени кадри“, допълни Александър Манолев. По думите му това се осъзнава от частния сектор и подобни проекти са доказателство, че когато институциите, бизнеса и образованието обединят усилия, добрите резултати не закъсняват. „Без модерно образование и здрава връзка между училищата и работодателите, е невъзможно да имаме устойчив ръст на икономиката ни“, подчерта икономическият заместник-министър и съобщи, че вече е разработен образец на трудов договор между ученик и работодател като една от стъпките за насърчаване на дуалното обучение. Той пожела и на учениците на професионалната гимназия да изберат да се реализират в едно от десетките предприятия в автомобилния сектор, които развиват дейност в страната и изрази надежда, че няма да е далеч времето в България да заработи и първия завод за производство на цели автомобили.В страната ни към момента има един завод за асемблиране на автомобили и около 120 предприятия за производство на автомобилни компоненти като поддоставчици на водещи компании в автомобилостроенето. Те създават заетост на 23.4 хил. души. Характерно за сектора е неговата експортна ориентация, като водещи пазари на автомобилния бранш са Германия, Турция, Румъния, Франция и др.На събитието присъстваха и Йорданка Фандъкова, кмет на Столична община, Красимир Вълчев, министър на образованието и науката, Лазар Лазаров, заместник-министър на труда и социалната политика, представители на бизнеса и образователни институции от сферата на висшето и средното образование, и др.Новооткритият учебен център е първи по рода си, даващ възможност за изучаване устройството на електроавтомобили и хибриди, както и за диагностика на всички видове автомобили на съвременно технологично ниво. Центърът осигурява високо качество на професионалната подготовка на специалисти в областта на автомобилния транспорт. Акцентът в обучението е поставен върху все по-широкото навлизане на електрическите превозни средства в съвременния живот, както и повишаване на екологичните показатели на ДВГ в съответствие с европейските стандарти за вредни емисии. Диагностиката и прецизната регулировка на ходовата част на автомобила са от изключително значение за осигуряване на безопасност при движението на автомобила. Той е оборудван със съдействието на водещи компании от автомобилната промишленост като включва високоволтов тренировъчен симулатор, работещ като реално BMW i3 превозно средство; с един хибриден и един конвенционален автомобил BMW с бензинов двигател; лек автомобил „Ауди“ А 4 със специализиран диагностичен уред; 3D стенд за регулиране на геометрията и др. ", "date": "2018.05.10", "title": "Близо €1 млрд. на година е продукцията на автомобилните ни предприятия"}
{"url": "http://www.novinite.bg/articles/159619/Valeri-Simeonov-tarsi-podkrepa-i-ot-BSP-za-promeni-na-zakoni", "text": "Вицепремиерът по демографската политика и икономиката Валери Симеонов се среща днес и с опозиционната партия БСП, за да търси подкрепа за промени в закони. Сред идеите му са отмяна на пушенето в заведенията и ограничаване на продажбата и рекламите на лотарийни билети. Той ще разговаря и ГЕРБ, с които са партньори във властта.В Народното събрание Симеонов ще се посети първо с ГЕРБ, а после и с БСП.Още преди 3 седмици той обяви, че подготвя промени в няколко закона, които да въведат \"повече ред и справедливост\" в туристическия бранш.Симеонов твърди, че с промените в Закона за устройство на територията той иска да бъде премахната възможността дискотеки с декари площ и бетонни основи да се водят преместваеми обекти.С промените в Закона за местни данъци и такси вицепремиерът обясни, че иска да бъде въведена такса върху апарт-хотелите, които според думите му избягват данъчно облагане и работят като нелоялна конкуренция на \"спазващите закона предприемачи\".Той иска още да бъдат облекчени изискванията за одит за малкия и среден бизнес, като по думите му това ще стане с промени в Закона за устройство на Черноморското крайбрежие (ЗУЧК), в Закона за шума, както и в Закона за счетоводството.Отделно от темата за туризма, Симеонов ще представи и идеята си лотарийните билети да не се продават навсякъде, а само в лицензирани пунктове, казина и игрални зали. Още преди днешната среща със Сименов депутати от ГЕРБ вече обявиха, че няма да подкрепят идеята на вицепремиера за отпадане на забраната за пушенето в заведенията. Миналата седмица Тома Биков обяви, че ГЕРБ няма да подкрепи отмяната.Вчера вицепремирът обяви законопроектите за \"внесени\", но в деловодството на Народното събрание няма нито един от тях. Въпреки че Симеонов инициира всички тези промени и днес ще ги представя, нито едно от предложенията не е минало през Министерския съвет, на който е член той. Очаква се кабинетът да бъде заобиколен и те да бъдат внесени направо в деловодството на парламента от депутати от \"Обединените патриоти\".Срещите на Симеонов не приключват днес. Следващата седмица вицепремиерът ще представи законопроектите си и на \"Воля\". Той обаче не е съобщил да планира среща и с групата на \"Обединените патриоти\" в парламента.Депутатите от партията му НФСБ подкрепят идеите му, но през последните дни отношенията в патриотичната коалиция отново са обтегнати. Причината - председателят на парламентарната група на патриотите и лидер на \"Атака\" Волен Сидеров се почувства прескочен от Валери Симеонов и Красимир Каракачанов, които се срещнаха с Корнелия Нинова. Според Сидеров разговорите с опозицията се състояли без да е \"упълномощил\" другите двама лидери в \"Обединените патриоти\". Валери Симеонов не е обявил среща и с ДПС, които през последните седмици отново започнаха да призовават ГЕРБ да отстранят националистите от управлението на страната.", "date": "2018.05.10", "title": "Валери Симеонов търси подкрепа и от БСП за промени на закони"}
{"url": "http://www.novinite.bg/articles/159629/GERB-nyama-da-podkrepi-Valeri-Simeonov-za-tyutyunopusheneto", "text": "„За законопроекта, който е свързан с тютюнопушенето, ние сме категорични, че това няма как да бъде подкрепено в ГЕРБ, защото само преди шест години ние сме били вносители на този законопроект и смятам, че вече получава и съответния ефект”.Това каза председателят на Парламентарната група на партията Цветан Цветанов след с вицепремиера Валери Симеонов.Цветанов сподели и за вчерашна среща с ученици, които на въпрос дали тютюнопушенето трябва да бъде разрешено в заведенията, те казали категорично не.„Уважавам тяхното право. В края на краищата те са вносителите на сега действащия законопроект. Нормално е да имаме различни позиции по някои въпроси”, коментира Симеонов.Въпреки това той е на мнение, че темата трябва да бъде обсъдена в Народното събрание.Относно закона за хазарта Валери Симеонов получи подкрепа от страна на ГЕРБ.„Ние казахме, че ще получи политическа подкрепа за тази промяна, която действително в момента става като една епидемия и заразяване на подрастващите и на хора, които са с един по-нисък социален статус, които просто се поддават на тази манипулация, която излиза от медиите във връзка с тези хазартни игри”, заяви Цветан Цветанов.", "date": "2018.05.10", "title": "ГЕРБ няма да подкрепи Валери Симеонов за тютюнопушенето"}
{"url": "http://www.novinite.bg/articles/159622/Ochakva-se-shokovo-poskapvane-na-gorivata", "text": "В следващите седмици се задава значителен ръст на цената на горивата. Освен традиционното за страната ни увеличение в началото на летния сезон заради по-голямото потребление причина за това ще са и нарасналите котировки на цените на петрола на международните пазари заради обявеното от американския президент Доналд Тръмп оттегляне на САЩ от сделката за ядрената програма на Иран. Подобни промени на цените на международните пазари обикновено се отразяват в цените на дребно у нас в рамките на няколко седмици.Вчера фючърсите на американския лек суров петрол с доставка през юни нараснаха с 2.9% и достигнаха ново най-високо ниво от ноември 2014 г. насам до около 71.17 долара за барел. Фючърсите на петрола Брент също поскъпнаха с близо 3% към нов многогодишен връх от 77.20 долара за барел. Иран е третият по големина производител на нефт от Организацията на страните - износителки на петрол (ОПЕК), и изнася около 2.5 млн. барела петрол на ден. Около 1/5 от този обем е за европейския пазар, пише в. Сега.През последния месец цените на бензина и на дизела у нас регистрираха скок. Цената на литър бензин от 2.08 лв. за литър достигна, а на някои места дори надхвърли 2.20 лв. за литър. През април с 8 стотинки на литър поскъпна и дизелът, показва справка в информационната платформа Fuelo, отчитаща цените на горивата.От началото на януари до средата на април цената на бензина и дизела у нас варираше около 2.08 - 2.09 лв. за литър. В края на миналия месец се забелязва покачване от 2-3 стотинки и средните цени достигнаха 2.13 лв./л за бензина и 2.14 лв./л за дизела. По празниците и веднага след тях цените продължиха да се покачват и средната цена за масовия бензин вече бе 2.14 лв. за литър, а за дизела - 2.17 лв. за литър. Трябва да се отбележи, че става дума за средни цени. Обикновено големите вериги поддържат по-високи стойности, докато при по-малките търговци цените за литър обикновено са по-ниски.Най-високи в момента са средните цени на основните горива в област Видин. В момента там най-скъпо се продава бензин А95 - за рекордните 2.22 лв./л. Във Видинско няма бензиностанция, която да предлага масовия бензин за по-малко от 2.13 лв./л. В област Враца, която също е рекордьор по високи цени, повечето бензиностанции предлагат бензин на цена от 2.20 лв./л. На някои места там дизелът също удря рекордни стойности - 2.23 лв./л.Като цяло цените в Западна България са доста по-високи от тези в Източна България. Русе и Варна са сред областите, в които средната цена на горивата е най-ниска. Във Варненска област цената на бензина в някои бензиностанции е 2.00 лв./л, но и там не липсват рекорди - една от големите вериги бензиностанции предлага бензин А95 на цена от 2.24 лв., а дизел за 2.25 лв./л.В област Ямбол цената е с 19 ст. по-ниска от средната за страната. Това обаче е доста субективно поради факта, че много големи вериги бензиностанции на територията на цяла България държат високи цени, докато по-малките имат традиционно по-ниски. Справка показва, че една от големите бензиностанции в Ямболска област предлага бензина на цена от 2.21 лв./л. За сметка на това малките бензиностанции поддържат ниски цени на дизела и бензина, което е обяснение за средната ниска цена на региона.В столицата заради силната конкуренция бензин А95 може да се намери на цена от 2.09 лв./л до над 2.20 лв./л. Същото важи и за дизела.Рязко променената ситуация на международните пазари ще се отрази и на бюджетните сметки у нас. Средносрочната прогноза на Министерството на финансите за 2018 - 2021 г. предвиждаше средната цена на суровия петрол да се повиши до 64 щатски долара за барел. Нещо повече - прогнозите на финансовото ни министерство бяха за намаляване на цената през 2019 г. с 6.5%, като се очаква тази тенденция да продължи със забавящ се темп и в края на прогнозния период петролът да поевтинее до 55.5 долара за барел. Според министерството средният курс на щатски долар ще е на практика непроменен за целия прогнозен период. ", "date": "2018.05.10", "title": "Очаква се шоково поскъпване на горивата"}
{"url": "http://www.novinite.bg/articles/159615/Shefat-na-SEM-iska-kontrol-i-nad-sajtovete", "text": "Онлайн медиите да бъдат регулирани от Съвета за електронни медии, поиска шефът на СЕМ София Владимирова. Законът за радиото и телевизията е доста тясна дреха, регулацията трябва да се променя заедно със своя сектор. В момента се получава свръхрегулация при радиото и телевизията, онлайн пространството стои изцяло извън регулация, а всъщност опасните явления да минават точно оттам, заяви Владимирова по бТВ. Не става въпрос за цензура, а за регулация, подчерта Владимирова. По думите й „в интернет хората възприемат информацията като фастфууд”, което е особено тревожно например по здравните теми. „В традиционните медии много трудно можеш да видиш негативни явления като дезинформация и език на омразата”, посочи тя.От думите й стана ясно още, че БСП към момента не са подали официално документи за обявения си телевизионен канал. ", "date": "2018.05.10", "title": "Шефът на СЕМ иска контрол и над сайтовете"}
{"url": "http://www.novinite.bg/articles/159650/Eksperti-Cenata-na-toka-v-Yugoiztochna-Evropa-moje-da-stigne-160-170-za-megavatchas", "text": "Сериозен недостиг на електроенергия и значителен ръст на цените на тока в страните от Югоизточна Европа прогнозират експертите от New Nuclear Watch Institute (NNWI). Авторите на доклада „Електроенергийният пазар на Югоизточна Европа: Влияние на новите тенденции и политики“, който бе представен днес, прогнозират, че без увеличаване на производствени мощности, извън това, което в момента е планирано и отразено в EURS16 и прогнозите на БАН, през 2027 г. енергийният пазар на Югоизточна Европа рискува да се сблъска с дефицит между 35 и 150 тераватчаса на година. Експертите твърдят, че това би довело и до ръст на цените на електроенергията с 30% – до нива от 160-170 евро за мегаватчас. Причина за това е изпълнението на изискванията на политиката на Европейския съюз за намаляване на парниковите газове с 40% до 2030 г. и забавяне на повишаването на глобалната температура до 2 градуса в сравнение с прединдустриалните стойности. Част от тези дейности включват отказа от използване на изкопаеми горива в транспорта и енергетиката, включително закриване на въглищни централи до 2030 г.Докладът на NNWI представя оценка на въздействието на новите направления на европейската политика и линии на развитие, които се формираха в последните години. Електроенергийният пазар в Югоизточна Европа е по-нестабилен от това, което показват настоящите прогнози. Вероятността за влияние на външни фактори се подценява, като по този начин се поставя на риск устойчивостта на бъдещата енергийна система.„Югоизточна Европа е изправена пред предизвикателството за неизбежен отказ от изкопаеми горива, като в същото време запази сигурността на енергийните си доставки. По наше виждане, атомната енергия е важна част от това решение“, заяви Тим Йео, председател на NNWI, който е бивш министър на околната среда на Великобритания и бивш председател на Специалния комитет по енергетика и изменение на климата от 2010 г. до 2015 г.По думите на Йео, увеличаването на търсенето на електроенергия, включващо бързото разпространение на електрически автомобили и широкото използване на технологиите за обработка на данни (т.нар. копаене на криптовалути), които изискват голямо електропотребление, заедно с ускореното въвеждане на по-строги изисквания за опазване на климата и околната среда, представляват значителен риск за сигурността на електроенергийните доставки в страни като България, Албания, Босна и Херцеговина, Косово, Гърция, Унгария, Македония, Румъния и Сърбия. В средносрочна перспектива значението на тези фактори само ще се увеличава и ще доведе до сериозен дефицит на електроенергия в региона. За удовлетворяване на търсенето е необходимо въвеждането на нови мощности, заяви Йео. Изграждането на нови безвъглеродни базови мощности, преди всичко АЕЦ, е рационално енергийно решение за региона. Развитието на атомната енергетика ще осигури на страните от Югоизточна Европа стабилен и непрекъснат източник на енергия и ще даде възможност да бъдат изпълнени задълженията по намаляване на CO2.„Ако правителствата не успеят да увеличат производствените мощности, към 2030 г. Югоизточна Европа може да стане нетен вносител на електричество. В резултат ще бъде нарушена регионалната енергийна сигурност, а домакинствата и бизнесът ще трябва да плащат по-високи цени за електроенергия“, сподели и експертът по енергийна политика Славчо Нейков. Нейков добави, че подобно развитие би довело до забавяне и дори до затрудняване на икономическото и социално развитие на региона.Решенията за развитие на нови енергийни мощности трябва да бъдат взети в близките 2-3 години, за да може до 2025-2030 г. да се обезпечи търсенето. Изграждането на нова АЕЦ е продължителен процес, а енергийният дефицит в региона се очаква в следващите десет години. Ясният път за действие е ангажирането – политическо и финансово – с разширяването на нисковъглеродните базови мощности в региона, категорични са експертите от NNWI. Това означава, че правителствата на страните от Югоизточна Европа трябва сериозно да обмислят своите енергийни стратегии и техните бъдещи политики трябва да включват ядрени мощности, заедно с възобновяеми енергийни източници, за да отговарят на целите на Европейския съюз.", "date": "2018.05.10", "title": "Експерти: Цената на тока в Югоизточна Европа може да стигне €160-170 за мегаватчас"}
{"url": "http://www.novinite.bg/articles/159624/Grackiyat-parlament-pozvoli-na-homoseksualnite-dvojki-da-otglejdat-deca", "text": "Гръцкият парламент прие Закона, който позволява на хомосексуалните двойки да отглеждат деца.\"За\" новия закон гласуваха 161 народни представители, а 103 бяха \"против\". В пленарната зала имаше общо 264 народни избраници, от общо 300 депутати, колкото наброява гръцкият парламент.Законопроектът бе подкрепен от представителите на управляващата партия на премиера Алексис Ципрас Сириза и левите опозиционни партии. Основната дясна опозиционна формация Нова демокрация гласува против предложения закон.\"Това е една много малка крачка от страна на правителството, което обеща много неща\", каза известният гръцки хомосексуален активист Григорис Валиантос, който се счита за ветеран на тази кауза в страната.\"Обикновено се твърди, че гръцкото общество е доста консервативно, но в крайна сметка стана ясно, че не е чак толкова консервативно\", каза от своя страна друг известен хомосексуален активист Лео Каловирнас.", "date": "2018.05.10", "title": "Гръцкият парламент позволи на хомосексуалните двойки да отглеждат деца"}
{"url": "http://www.novinite.bg/articles/159647/Gradushkasasipa-rekoltata-na-selo-v-Gocedelchevsko", "text": "Градушка удари югозападните части на България. Едно от ударените от бедствието села е гоцеделчевското Боголин. Градушката е унищожила голяма част от очакваната реколта от земеделските стопани в селото между двете общини Сатовча и Хаджидимово. Много от земеделците загубиха подготвената реколта.Другите съседни села - Абланица и Вълкосел, не са пострадали. Жителите на Боголин направо са изумени от случилото се, защото цялата реколта, която са засадили, е загинала от огромната градушка\", пише Елхан Максимов.Зрители на Нова телевизия съобщават за гръмотевици, град и дъжд също и в Пловдив и села в региона.", "date": "2018.05.10", "title": "Градушка съсипа реколтата на село в Гоцеделчевско"}
{"url": "http://www.novinite.bg/articles/159626/Katastrofa-mejdu-avtomobil-i-TIR-zatvori-patya-Varna-Sofiya", "text": "Заради пътен инцидент временно е затворен пътят Варна-София, информира МВР. Ограничението ев района на Български извор Сигналът за пътно произшествие е подаден около 10.00 ч. днес. По първоначални данни са се ударили ТИР и лек автомобил. Пострадал е единият от шофьорите, който е транспортиран в болница. Обходният маршрут в двете посоки е през Боаза - Дерманци - Угърчин - Микре.", "date": "2018.05.10", "title": "Катастрофа между автомобил и ТИР затвори пътя Варна-София"}
{"url": "http://www.novinite.bg/articles/159655/Kitajskata-CNNC-potvardi-interesa-si-da-uchastva-v-proekta-Belene", "text": "Китайската Национална Ядрена Корпорация (CNNC) потвърди инвестиционния си интерес към проекта АЕЦ \"Белене\". Това стана ясно по време на провела се днес среща на заместник министър-председателя Томислав Дончев и енергийния министър Теменужка Петкова с представители на компанията.От българска страна беше подчертано, че евентуалната реализация на проекта, ще премине през провеждане на конкурсна процедура за избор на стратегически инвеститор. \"Няма да бъдат предоставяни държани гаранции по проекта или сключвани дългосрочни договори за изкупуване на произведената електроенергия\", заяви вицепремиерът Дончев. Китайската страна бе информирана, че доставеното от Атомстройекспорт оборудване се съхранява съгласно инструкциите на заводите-производители. В изпълнение на решение на Народното събрание от март тази година, в момента работна група в Министерството на енергетика анализира възможните варианти за използване на наличното за проекта \"Белене\" оборудване по най-добрия начин, обясни министър Петкова.Представителите на CNNC потвърдиха намерението си да участват при евентуалното провеждане на процедура за избор на инвеститор във връзка с проекта \"Белене\".", "date": "2018.05.10", "title": "Китайската CNNC потвърди интереса си да участва в проекта \"Белене\""}
{"url": "http://www.novinite.bg/articles/159638/Lilyana-Pavlova-Iskame-predsedatelstvoto-ni-da-bade-zapomneno-kato-balkansko", "text": "Европейският проект няма да е завършен, ако в нашето европейско семейство не участват държавите от Западните Балкани, заяви министърът за българското председателство на Съвета на ЕС Лиляна Павлова по време на форум в НДК. Тя отбеляза, че искаме българското председателство да бъде запомнено като „балканско“.Според Павлова през първите три месеца сме постигнали много и имиджът на страната ни се променил, а на България вече се гледало като на държава, която умее да поставя важните теми, да намира баланса, консенсуса и  компромиса.Една година по-късно темата за Западните Балкани вече е припозната от нашите партньори не само като водеща тема на председателството, а и като ключов приоритет, като тема, осъзнато важна за мира, стабилността, сигурността, просперитета в дългосрочен аспект на Европа, каза Лиляна Павлова.Тя допълни, че не трябва да даваме фалшиви обещания.Тя отчете, че до момента са проведени около 200 срещи в рамките на българското председателство в София, 20 хиляди делегати са посетили столицата ни, а предстоят още 100 срещи. ", "date": "2018.05.10", "title": "Лиляна Павлова: Искаме председателството ни да бъде запомнено като балканско"}
{"url": "http://www.novinite.bg/articles/159654/Radev-vrachi-darjavni-otlichiya-na-petima-vidni-nashi-ucheni", "text": "Българското общество трябва да цени и уважава своите ярки личности, а това сте вие – хората, които с много труд, постоянство и целеустременост изграждате своя професионален път, като допринасяте за благоденствието на цялото ни общество. С тези думи президентът Румен Радев се обърна към петимата изтъкнати учени, които бяха удостоени с ордени на церемония днес на „Дондуков“ 2.В Гербовата зала държавният глава отличи акад. проф. д-р Петър Червеняков с орден „Стара планина“ – първа степен, за  постижения в областта на гръдната и сърдечно-съдовата хирургия. Уважаваният хирург е изобретател, внедрил 40 нови оперативни метода, автор на стотици научни публикации, признат преподавател и учен. През дългия си професионален живот е извършил над 30 000 операции и асистенции, консултирал и оперирал пациенти у нас и в чужбина.Проф. д-р Радослав Гайдарски беше отличен с орден „Св. св. Кирил и Методий“ – огърлие. Изтъкнатият учен е учител на три поколения млади хирурзи, основен преподавател на студенти и специализанти. С орден „Св. Св. Кирил и Методий“ – огърлие, президентът удостои и проф. д-р Темелко Темелков - един от най-уважаваните тясно специализирани коремни хирурзи в България, допринесъл за развитието на Медицинския университет във Варна.Държавният глава награди и проф. Николай Червенков с орден \"Св. св. Кирил и Методий\" първа степен, за големи заслуги в областта на историческата българистика. Неговата дейност е дала голям тласък за възстановяването и разширяването на контактите между България и българската историческа диаспора в Бесарабия. Проф. Червенков е допринесъл за създаването на държавния университет „Григорий Цамблак“ в Тараклия, на който през 2004 г. е избран за първи ректор.За заслуги в областта на образованието и природните науки с орден „Св. св. Кирил и Методий“ – огърлие, Румен Радев удостои акад. Александър Петров. Откритията на уважавания учен са в основата на множество от съвременните най-високо технологични научни разработки в областта на био-нанотехнологиите, мембранната биофизика и физиката на живата материя.„Обществото има нужда от достоен пример, който да обединява и канализира нашата енергия в името на просперитета на България“, заяви президентът Румен Радев, като допълни, че именно петимата отличени са поставили обществения интерес на пиедестал и служат за пример на всички ни.По думите на държавния глава, петимата носители на високите отличия са доказателство, че България е богата на значими личности и таланти. Зад гърба ви остава уважението и признание на хората, остава отстояването на българската идентичност и постижения във важни за човечеството области, заяви президентът. Румен Радев допълни, че прогресът на обществото се дължи на хората с новаторски дух, неизчерпаема енергия, които имат дръзновението смелостта да разчупят всякакви стереотипи и догми, въвеждайки прогресивни форми на професионална дейност.От името на наградените Радослав Гайдарски благодари за отличията. Професорът изрази надежда младите хора на България да остават да работят в родината си и благодари на екипите, с които отличените са работили през годините и са постигнали високите си резултати.", "date": "2018.05.10", "title": "Радев връчи държавни отличия на петима видни наши учени"}
{"url": "http://www.novinite.bg/articles/159643/20-elektrobusa-tragvat-v-Sofiya-prez-tazi-godina", "text": "До края на годината пристигат първите 20 електробуса в София и имаме нужда от специалисти, които да ги поддържат, защото сега нямаме. Това каза кметът на София Йорданка Фандъкова на откриването на новия център за диагностика на електрически и конвенционални автомобили в Професионалната гимназия по транспорт и енергетика „Хенри Форд“, предаде БГНЕС.„Нашите основни усилия през последните години са насочени към подобряването на качеството на въздуха. Една от важните мерки затова е стимулирането на електромобилността, както по отношение на градския транспорт, така също и по отношение на личните превозни средства. Закупуваме нова техника и в същото време имаме нужда от специалисти, които да я поддържат. Новата техника изисква млади и добре подготвени специалисти. Столичният авто и електротранспорт имат сключени договори с гимназията за дуално обучение, за да може да си подготвим специалисти, които и в момента използват базите на транспортните дружества, за да провеждат своята практика“ каза Фандъкова.Заместник-министърът на икономиката Александър Манолев, който също беше сред гостите заяви, че създаването на този учебен център откроява две тенденции. „На първо място автомобилният сектор в България се развива с изключително добри устойчиви темпове. Като оборот в него надхвърля 1 млрд. евро а добавената му стойност се е увеличила 4 пъти за последните 10 години. Това е и един от секторите, който привлича най-много чуждестранни инвеститори именно във високотехнологичните производства, а това показва, че тепърва ще имаме нужда от добре подготвени кадри в този сектор.Другата важна тенденция е, че тепърва ще расте производството на екологични автомобили“ коментира Манолев. Той заяви, че всички трябва да осъзнаят, че без модерно образование и здрава връзка между училищата и работодателите не може да имаме устойчив ръст на икономиката. Пожела на учениците да не е далеч времето, в което те ще работят в първия български завод за производство на цели автомобили.Директорът на професионалната гимназия Теньо Стойчев каза, че новият център е първият по рода си в страната и той е направен със средства на бизнес организации, Министерството на образованието и науката и самоучастие от страна на образователната институция. Стойчев добави, че изграждането на новата придобивка струва над 200 000 лева. „Самият бизнес ни предостави три автомобила, от които единият е хибрид. Тук учениците ще научат всичко, свързано с диагностиката на електрическите и конвенционални автомобили, възможните повреди“, добави директорът.Стойчев коментира още, че новият център е снабден с най-модерната техника, която в момента има в бизнеса и ученикът директно ще заема работно място без да има нужда от преквалификация. От своя страна министърът на образованието и науката Красимир Вълчев заяви, че близо 10 млн. лева ще бъдат дадени по ОП „Региони в растеж“ за закупуването на техническо оборудване в близо 100 професионални гимназии в страната. Вълчев каза, че именно там се обучават най-много ученици и в последните години са направени най-много инвестиции там.„Откриването на този център има символично значение, защото то олицетворява партньорството, което ние имаме като институция и партньорството между училищата и бизнеса от друга страна“, каза министърът. Той добави, че са изготвили промени в закона за професионалното образование и обучение, които ще бъдат публикувани утре и имат за цел да улеснят по нататък въвеждането на дуално обучение, обясни Вълчев и добави, че това е начинът, по който трябва да се обучават бъдещите кадри и обяви, че ще насърчава и клъстерния подход. Вълчев обясни, че такъв клъстер вече е създаден по отношение на електрическите автомобили и транспортните средства. В него са включени и висшите училища, както и професионалната гимназия „Хенри Форд“.„Направихме и така, че с план-приема бизнесът да бъде включен в по-голяма степен в определянето на регионално и общинско ниво на професиите, които се изискват. Включихме представители на бизнеса и в обществените съвети на професионалните гимназии. Надяваме се, че всички тези мерки ще дадат резултат. Тази седмица публикувахме проект на постановление, с което определяме критериите за защитени специалности и специалности с очакван бъдещ недостиг на пазар на труда“, каза още той.", "date": "2018.05.10", "title": "20 електробуса тръгват в София през тази година"}
{"url": "http://www.novinite.bg/articles/159616/Prokuraturata-podgonila-advokat-na-Cvetan-Vasilev-s-dve-obvineniya", "text": "По две дела е обвиняем един от адвокатите на банкера Цветан Василев. Това стана ясно от интервю на шефа на спецпрокуратурата Иван Гешев. По обясненията на прокурора адвокат Лазар Карадалиев е обвинен за търговия с влияние или оказване на натиск на свидетели и за контрабанда. Гешев обясни, че първото обвинение се гради на свидетелски показания. Според тях лично Цветан Василев дал на адвоката 210 хил. лв. за \"профилактиране\" на основния свидетел по делото за КТБ Бисер Лазов. \"Да извърши профилактиране, точният термин, който е казал Цветан Василев при разговор, проведен в Белград\", твърди Гешев.По думите му и срещу други свидетели по делото има натиск, като случаите са отделени в отделни производства. По думите на Гешев искането на адвокатите по делото в съдебна зала да бъдат изчетени 5000 страници с обвинения е опит да се забави процесът. Той все пак поясни, че това е проблем на закона, но в същото време не било \"европейска практика\" това се прави. Гешев смята, че задействаната процедура по закона \"Магнитски\" в САЩ няма нищо общо с \"течащата процедура до момента\". Все пак смята, че целта на защитата на Василев е да превърне процеса в политически, което да бъде после обърнато в отказ на Сърбия да екстрадира банкера заради опасност от политическо преследване.  Прокурорът заяви, че откраднатите от банката пари се намират във фирми, които \"не са под контрола на КТБ\", а на лица от \"кръга на г-н Цветан Василев\". По думите му има отделени над 20 производства за лица, които са взимали пари на ръка от банкера. \"Това са десетки лица, за които се твърди, че са получили пари\", обясни Гешев. Той каза още, че към момента на претърсванията на офисите на фирми, свързани с Василев на 14 юни 2014 година е имало теч на информация. Един от адвокатите на банкера е предупредил свидетели, че сутринта ще има претърсвания. Така били укрити документи. ", "date": "2018.05.10", "title": "Прокуратурата подгонила адвокат на Цветан Василев с две обвинения"}
{"url": "http://www.novinite.bg/articles/159652/Do-15-godini-zaplashvat-arestuvanite-slujiteli-na-RZOK-Plovdiv", "text": "Пловдивските служители на Регионалната здравноосигурителна каса, които вчера бяха задържани при акция на прокуратурата в Пловдив, са присвоили над 1 млн. лв. от Здравната каса. Измама е извършена с имената на реални пациенти, включени в програмата за новото скъпоструващо лечение на хепатит С, предаде бТВ.В схемата са участвали няколко души, като основен инициатор на документната измама е фармацевт, собственик на няколко аптеки. За година е създал три фантомни аптеки, които съществуват само по документи, но пък имат назначен помощник фармацевт.Бизнесменът Николай Александров е бил собственик на несъществуващите аптеки. Лицензите за тях са издавани именно от двамата служители в касата – Иван Деспотов, който оглавява дирекция, която контролира аптеките, и неговият служител Владимир Манев.Държавните служители участвали в схемата като предоставяли ценна информация на аптекарския бос.Служителите на Здравната каса са арестувани с 50 хил. лв. подкуп и ги грози затвор от 3 до 15 години за документна измама, а собственикът на аптеките – от 10 до 20 години.Присвоените средства са достатъчни за лечението на още двама души.В схемата участва и още едно лице, което се води социално слабо, но е участвало в създаването на трите фантомни аптеки.Схемата е станала възможна заради несъвършенства на софтуера на НЗОК. Разследването е установило, че две програми се разминават във времето, така че контролът на изписаните лекарства се осъществява до три месеца след тяхното получаване.", "date": "2018.05.10", "title": "До 15 години заплашват арестуваните служители на РЗОК-Пловдив"}
{"url": "http://www.novinite.bg/articles/159633/GERB-shte-podkrepi-Valeri-Simeonov-za-promeni-v-Zakona-za-hazarta", "text": "\r\nРазличията ни няма да доведат до провал на коалицията. В това бяха категорични председателят на парламентарната група на ГЕРБ Цветан Цветанов и вицепремиерът и лидер на НФСБ Валери Симеонов. Двамата се срещнаха в Народното събрание по искане на Валери Симеонов. Той е представил предложения за законодателна програма, свързана с промени в Закона за хазарта, за ограничаване на рекламата на различни игри, на Закона за здравеопазването, свързан с тютюнопушенето в заведения и други закони.\r\n\r\n\r\n  ", "date": "2018.05.10", "title": "ГЕРБ ще подкрепи Валери Симеонов за промени в Закона за хазарта"}
{"url": "http://www.novinite.bg/articles/159613/Prodaljava-izdirvaneto-na-Boyan-Petrov", "text": "Все още няма разрешение от страна на китайското правителство хеликоптер да се включи в спасителната операция по издирването на Боян Петров. Това заяви за Дарик алпинистът Мингма Шерпа, който също ще се включи в издирването. По думите му хеликоптерът все още се намира в Катманду и чака разрешение от Китай за излитане. От екипа на Боян вчера заявиха за \"Дневник\", че спасителният екип не е успял да достигне до Лагер 1 заради лошото време. Планът за днес включваше максимален брой хора от базовия лагер да се включат в издирването в случай, че времето позволи. По информация на Мингма Шерпа обаче условията и тази сутрин не са подходящи. Според външния министър Екатерина Захариева разрешението се бави, тъй като все още не е намерена непалска компания, разполагаща с необходимия хеликоптер, която да има и всички необходими разрешителни за извършване на подобен полет. ", "date": "2018.05.10", "title": "Продължава издирването на Боян Петров"}
{"url": "http://www.novinite.bg/articles/159621/Yazovirna-stena-se-skasa-v-Keniya-naj-malko-10-sa-martvi", "text": "Язовирна стена се скъса в Кения вследствие на проливни дъждове. Разрушенията са огромни. Има най-малко 10 жертви, предаде Би Би Си. Sky News съобщава за 20 загинали.Пробивът станал в град Солай, на 190 км северозападно от столицата Найроби.Кенийският Червен кръст е съобщил за 39 спасени.Стотици хора са останали без домове.", "date": "2018.05.10", "title": "Язовирна стена се скъса в Кения, най-малко 10 са мъртви"}
{"url": "http://www.novinite.bg/articles/159641/V-Hitrino-e-imalo-realna-opasnost-ot-vtori-vzriv-na-cisterna", "text": "Рискът от нов взрив и още жертви в Хитрино на 10 декември 2016 г. е бил реален. Това стана ясно по време на днешното заседание по делото за влаковата катастрофа и газовата експлозия, при която загинаха седем души, предаде бТВ.В съдебната зала показания даде началникът на националната пожарна главен комисар Николай Николов, който ръководи спасителната операция в Хитрино. Обвиняеми по делото, което се гледа в Окръжен съд – Шумен, са машинистите на товарния влак. „Голяма част от цистерните да речем 3,5,7, продължаваха с не дотам сериозна интензивност да изпускат газ. Всъщност това беше основната опасност. Изпускането на газ, газ, която е по-тежка от въздуха, утаява се долу ниско, без мирис, не можеш да го усетиш и при най-малката искра е възможна експлозия”, обясни той.С усилията на пожарникари и служители на „Гражданска защита” повредените вагони бяха обезопасени.", "date": "2018.05.10", "title": "В Хитрино е имало реална опасност от втори взрив на цистерна"}
{"url": "http://www.novinite.bg/articles/159625/SASht-se-gotvyat-da-nalojat-novi-sankcii-na-Iran", "text": "Президентът Доналд Тръмп се готви да наложи нови санкции на Иран, може би още идната седмица, за да попречи на Техеран да разработи ядрени оръжия. Това съобщи снощи Белият дом, ден след като президентът обяви, че Съединените щати се изтеглят от ядреното споразумение с Иран.\"Ние сме твърдо решени да направим така, че Иран да няма ядрени оръжия\", каза пред журналисти говорителката на Белия дом Сара Сандърс, цитирана от Ройтерс.\"Ще продължим да оказваме максимален натиск и да им налагаме огромни санкции. Всички санкции, които бяха в сила преди сключването на споразумението, сега са възобновени и ние се готвим да наложим допълнителни санкции, може би още идната седмица\", добави говорителката на Белия дом.", "date": "2018.05.10", "title": "САЩ се готвят да наложат нови санкции на Иран"}
{"url": "http://www.novinite.bg/articles/159635/Parlamentat-prie-otcheta-na-SEM-sled-debat-za-svobodata-na-slovoto-u-nas", "text": "Парламентът прие Отчета за дейността на Съвета за електронни медии (СЕМ) за 2017 г. след дебат за свободата на словото у нас. В залата присъства и председателят на регулатора София Владимирова. Докладът беше приет с 85 гласа \"за\", 38 \"против\" и 38 въздържали се. В него се отчита, че през миналата година е осъществен общ обем наблюдение на радио- и телевизионни програми в размер на 28 491 часа върху 161 програми, от тях телевизионните са 89, а радиопрограмите са 72. Сред по-важните акценти през периода от СЕМ посочват избора на генерален директор на Българската национална телевизия по изцяло нова процедура в четири етапа; посредническата роля в постигането на споразумение между Българското национално радио и \"Музикаутор\" за уреждане на права за излъчване на музикални споразумения; специализирания мониторинг по време на предизборната кампания за народни представители за периода от 24 февруари до 26 март 2017 г. Александър Симов от \"БСП за България\" определи отчета като абсолютно бюрократичен текст, пълен със суха статистика, в който няма дори и един извод. Той отбеляза, че България вече е на 111-то място по свобода на словото, но притеснение няма, защото в отчета нямало и една дума за това. \"Възложихте на колегите от СЕМ свърхотговорности, а на доклада - свръхочаквания\", заяви в отговор Тома Биков от ГЕРБ.Павел Шопов от \"Обединени патриоти\" изрази съжаление, че дебатът се разделя на управляващи и опозиция. Той отбеляза, че от електронните медии се формира общественото мнение. Сигурно няма по-нереформирана и несвободна сфера от тази на медиите, коментира Шопов и се обяви за \"коренни преобразувания\".Депутатът на ДПС Велислава Кръстева припомни, че нейни колеги са внесли законопроект, който дава възможност да бъде осветена собствеността на медиите и тяхното финансиране. Тя посочи, че наскоро Европейският парламент е отправил призив към всички държави за приемането на такъв регламент.", "date": "2018.05.10", "title": "Парламентът прие отчета на СЕМ след дебат за свободата на словото у нас"}
{"url": "http://www.novinite.bg/articles/159627/Noviyat-armenski-premier-poiska-Nagorni-Karabah-da-uchastva-v-pregovorite-s-Azerbajdjan", "text": "Новоизбраният премиер на Армения Никол Пашинян показа приемственост в политиката по въпроса за Нагорни Карабах и заяви, че е готов за още преговори с Азербайджан, но иска сепаратистите също да участват в тях.Нагорни Карабах е част от Азербайджан, но се управлява от етнически арменци, които обявиха независимост от Баку по време на избухналия през 1991 г. конфликт. Въпреки договореното през 1994 г. примирие Азербайджан и Армения продължават да се обвиняват за извършването на атаки в района на Нагорни Карабах и по границата. \"Готови сме да продължим мирните преговори\", каза Пашинян в столицата на Нагорни Карабах Степанакерт след среща с лидера му Бако Сахакян, съобщи Ройтерс, цитирана от БТА.Пашинян посети Нагорни Карабах малко след избирането му за премиер във вторник. \"Готов съм да разговарям с президента на Азербайджан от името на Армения, но ръководството на Нагорни Карабах трябва да говори от името на Нагорни Карабах\", каза той.Бившият арменски президент Серж Саркисян участва в няколко срещи с президента на Азербайджан Илхам Алиев по въпроса за Нагорни Карабах. Той също настояваше сепаратистите да участват в преговорите, но Азербайджан се противопостави на това искане. Пашинян подчерта, че взаимни отстъпки са възможни, но само след като се признае правото на народа на Нагорни Карабах да се самоопредели. Противостоянието между Армения и Азербайджан се засили през последните три години и най-малко 200 души бяха убити при внезапни сблъсъци през април 2016 г., което доведе двустранните отношения до най-ниската им точка от години.", "date": "2018.05.10", "title": "Новият арменски премиер поиска Нагорни Карабах да участва в преговорите с Азербайджан"}
{"url": "http://www.novinite.bg/articles/159630/Rejisorat-Teri-Giliam-poluchil-mikroinfarkt", "text": "Kултовият режисьор Тери Гилиъм е бил хоспитализиран, след като получил микроинфаркт точно преди откриването на престижния фестивал в Кан, съобщава британското издание “Guardian”.Звездата от комедийната формация „Монти Пайтън“ бил изписан ден преди съдът във Франция да разреши излъчването на новия му филм „Човекът, който уби Дон Кихот“. По план, лентата трябва да закрие фестивала в Кан на 19 май.За да докаже, че в момента се чувства добре, Гилиъм качи в профила си във Facebook снимка, на която носи тениска с надпис: „Все още не съм умрял”. Режисьорът се възтановявал в дома си Лондон.Съдебен иск с искане за спиране на премиерата на „Човекът, който уби Дон Кихот“ подаде португалският режисьор Пауло Бранко. Той твърди, че е работил редом до Гилиъм по заглавието, но приносът му така и не е оповестен.Актьорите Джонатан Прайс и Адам Драйвър влизат в ролите на на Дон Кихот и Санчо Панса в лентата, по която Гилиъм работи близо две десетилетия.", "date": "2018.05.10", "title": "Режисьорът Тери Гилиъм получил микроинфаркт"}
{"url": "http://www.novinite.bg/articles/159637/Izraelskata-armiya-porazila-pochti-cyalata-iranska-infrastruktura-v-Siriya", "text": "Израелската армия е поразила \"почти цялата иранска инфраструктура\" в Сирия. Това заяви израелският министър на отбраната Авигдор Либерман, цитиран от Ройтерс и БТА.По думите му нито една иранска ракета не е достигнала Израел.Всички ирански ракети или са били свалени от израелската противовъздушна отбрана, или изобщо не са достигнали територията на Израел, посочи той.Либерман допълни, че Израел не се стреми към ескалация с Иран, и изрази надежда, че няма да се стигне до такава. \"Надявам се тази глава да е затворена и всеки да е получил посланието си\", подчерта той.Малко след полунощ иранските сили в Сирия изстреляха ракети по израелски военни бази на окупираните Голански възвишения. В отговор Израел нанесе удари по ирански цели на сирийска територия.", "date": "2018.05.10", "title": "Израелската армия поразила почти цялата иранска инфраструктура в Сирия"}
{"url": "http://www.novinite.bg/articles/159632/Kitajskoto-vanshno-ministerstvo-Pravim-vsichko-za-spasyavaneto-na-Boyan-Petrov", "text": "Правителството на Китай предприема всички възможни мерки за спасяването на изчезналия в Хималаите български алпинист Боян Петров, заяви говорителят на китайското министерство на външните работи Гън Шуан, цитиран от ТАСС.\"Китай придава голямо внимание на спасяването на българския алпинист Боян Петров. Предприемаме всички възможни мерки, за да го намерим\", каза Гън. \"Метеорологичните условия в района на провеждането на операцията са много сурови, издирвателно-спасителната операция продължава\", посочи говорителят на китайското външно министерство.Той отбеляза, че Китай предприема всички необходими мерки и ще координира действията си с всички други страни, включително с България.", "date": "2018.05.10", "title": "Китайското външно министерство: Правим всичко за спасяването на Боян Петров"}
{"url": "http://www.novinite.bg/articles/159618/Izrael-porazi-iranski-voenni-celi-v-Siriya", "text": "Израел е поразил десетки ирански военни цели в Сирия в отговор на ракетен обстрел по негови позиции на Голанските възвишения, съобщи говорител на израелската армия, цитиран от Асошиейтед прес.Подполковник Джонатан Конрикус определи ракетния бараж по Голанските възвишения като \"най-сериозния опит\" на иранското специално подразделение Ал Кудс да атакува Израел. Четири от иранските ракети са били прехванати и някоя от останалите не е достигнала израелски цели, съобщава БТА.Сирийската противовъздушна отбрана е изстреляла десетки ракети, но нито един израелски самолет не е понесъл щети, каза още подполковник Конрикус.В комюнике, цитирано от ТАСС, израелската армия уточнява, че е атакувала десетки обекти в Сирия на Ал Кудс. Сред тях са щабквартира, военни и логистични комплекси на иранското специално подразделение, ирански военен лагер северно от Дамаск, складове на Ал Кудс на международното летище на сирийската столица, системи и установки, военни постове и наблюдателни пунктове, както и ирански пускови установки, от които са били изстреляни ракети по Израел.Израелските военновъздушни сили са атакували и установки на сирийската противовъздушна отбрана, които са открили огън въпреки израелските предупреждения. Не са установени жертви и разрушения на израелска територия, пише още в комюникето.Израел е уведомил Русия преди нанасянето на ударите, каза подполковник Конрикус, цитиран от ТАСС.Това е станало посредством създадения през 2015 г. механизъм за избягване на сблъсъци между израелските и руските сили в Сирия.Сирийската противовъздушна отбрана бе задействана тази нощ срещу израелски ракети на сирийска територия, съобщиха сирийски държавни медии, но не уточниха къде, предаде Ройтерс.Израелски ракети бяха изстреляни в отговор на иранско ракетно нападение от сирийска територия срещу окупирания от Израел сектор на Голанските възвишения. Израелската армия съобщи по-рано, че ирански сили са изстреляли ракети от сирийския сектор на Голанските възвишения срещу израелски позиции.Говорител на израелската армия съобщи, че ирански сили в Сирия са изстреляли тази нощ около 20 ракети ракети срещу израелски позиции на Голанските възвишения, предаде Ройтерс.Мишени са били няколко бази и някои от изстреляните ракетите са били прехванати. Израелските военни са отвърнали на огъня, гласи съобщението на армията. Няма данни за жертви, а щетите, нанесени на израелските позиции са ограничени, добавя Ройтерс.", "date": "2018.05.10", "title": "Израел порази ирански военни цели в Сирия"}
{"url": "http://www.novinite.bg/articles/159648/Severna-Koreya-pusna-trima-amerikanci-ot-zatvora", "text": "В американската база Андрюс край Вашингтон пристигна самолетът с тримата американци, които бяха освободени от затвор в Северна Корея. Бившите затворници ще се срещнат с президента на Съединените щати, предаде БНТ.\"Жест на добра воля\" на севернокорейския лидер. Така от Белия дом определиха пускането на свобода на тримата американци. Те бяха държани в севернокорейски затвори по обвинение в шпионаж. Двамата са университетски преподаватели и бяха арестувани миналата година. Третият е бизнесмен. Той беше в затвора от 2015-та година.В разпространено изявление, тримата благодариха на американския президент, че се връщат в Съединените щати. Амнистията им беше договорена от американския държавен секретар. За по-малко от месец Майк Помпео посети два пъти Северна Корея. При втората си визита той остана в Пхенян 13 часа и проведе и 90-минутна среща със севернокорейския лидер. Майк Помпео определи разговора като \"дълъг и хубав\".Двамата са обсъдили предстоящата среща на върха. Все още официално не е обявена датата и мястото, на което Доналд Тръмп ще разговаря с Ким Чен Ун. Очаква се двамата да се срещнат в края на май или началото на юни, а най-спряганото място е Сингапур. ", "date": "2018.05.10", "title": "Северна Корея пусна трима американци от затвора"}
{"url": "http://www.novinite.bg/articles/159628/V-Lisabon-startira-vtoriyat-polufinal-na-Evroviziya-Balgariya-veche-chaka-finala", "text": "Днес в Лисабон стартира вторият полуфинал на конкурса \"Евровизия 2018\", като на него ще се състезават участници от 18 страни, предава АФП. За попадане във финалната фаза на надпреварата, предвидена за 12 май, ще мерят силипредставителите на Норвегия, Румъния, Русия, Сърбия, Сан Марино, Дания, Молдова, Холандия, Австралия, Грузия, Полша, Малта, Унгария, Латвия, Швеция, Черна гора, Словения и Украйна. Вторият полуфинал ще стартира с изпълнението на Александър Рибак. Норвежкият певец и цигулар е с белоруски корени. Телевизионните зрители ще могат да гласуват за отделните участници, но не и за представителите на своята страна. Резултатите ще бъдат сумирани с оценките, дадени от професионалното жури по време на генералната репетиция на концерта.Конкурсът всяка година събира пред екраните 200 милиона телевизионни зрители. АФП цитира букмейкъри, според коитофаворити за спечелването на конкурса са представителите на Кипър, Израел, Франция и Норвегия.Българските представители - група \"Equinox\", се класираха за финала на 12 май с песента \"Bones\". ", "date": "2018.05.10", "title": "В Лисабон стартира вторият полуфинал на Евровизия, България вече чака финала"}
{"url": "http://www.novinite.bg/articles/159656/Tarseneto-na-Boyan-Petrov-v-Himalaite-i-dnes-bez-helikopteri", "text": "Седми ден от изчезването на алпиниста Боян Петров в Хималаите. И днес лошото време попречи в спасителната акция да участва хеликоптер, предаде БНТ.В момента спасителите се намират в базовия лагер на Шиша Пангма. Днешните условя не са позволили да се движат към върха.Очаква се утре в акцията да участват 6 професионални спасители от Китай, 3 шерпи. Всички алпинисти в района също са обявили готовност да се включат в издирването.", "date": "2018.05.10", "title": "Търсенето на Боян Петров в Хималаите и днес без хеликоптери"}
{"url": "http://www.novinite.bg/articles/159623/Bremenna-balgarka-izchezna-v-Krit-otkriha-maja-j-obesen", "text": "37-годишна българска изчезна на гръцкия остров Крит. От близо седем години Десислава Илиеваимала връзка с гръцки гражданин и била бременна от него, съобщи НОВА.Въпросният 45-годишен мъж пък бил намерен обесен четири дни след изчезването на Десислава. Гръцките власти вече провеждат издирвателна операция.По информация на приятелките на българката мъжът не искал детето, което сънародничката ни носела. Затова те предполагат, че гъркът може да е убил Десислава и след това да се е самоубил.", "date": "2018.05.10", "title": "Бременна българка изчезна в Крит, откриха мъжа й обесен"}
{"url": "http://www.novinite.bg/articles/159639/Moskva-Izrael-e-izstrelyal-nad-70-raketi-PVO-na-Siriya-e-svalila-poveche-ot-polovinata", "text": "Израел е изстрелял над 70 авиационни и тактически ракети по Сирия, като сирийската противовъздушна отбрана е свалила повече от половината, съобщиха от руското министерство на отбраната, цитирани от ТАСС. Иран изстреля крилати ракети по позиции на Израел в окупираните Голански възвишения тази нощ. Израел отговори с удари по военни цели на Иран в Сирия.Обстрелът по Сирия е станал между 1.45 и 3.45 часа българско време. В рамките на нападението са задействани 28 израелски самолета F-15 и F-16, които са изстреляли около 60 ракети \"въздух-земя\". Освен това Израел е изстрелял над 10 тактически ракети \"земя-земя\", допълват от министерството. Обекти на нападението са били места на дислокация на ирански въоръжени формирования, както и позиции на средства за ПВО на сирийската армия в района на Дамаск и в Южна Сирия.Според министерството по разчетите на ПВО са свалени повече от половината ракети. Данните за нанесените щети на иранските въоръжени формирования и по военната и гражданската инфраструктура на Сирия се уточняват, допълват от руското ведомство.", "date": "2018.05.10", "title": "Москва: Израел е изстрелял над 70 ракети, ПВО на Сирия е свалила повече от половината"}
{"url": "http://www.novinite.bg/articles/159651/V-Burgas-predstavyat-bita-ikulturata-na-Gvineya-i-Senegal", "text": "Екзотичната и непозната африканска култура завладява следващите дни Бургас. Фестивалът \"Дни на Африка\" включва уъркшопи по джембе и африкански танци, концерт, базар и африканско парти. Това споделиха днес в Община Бургас музикантът Сами Кояте и танцьорките Яма Ндионе и Фату Диало, които пристигнаха директно от Африка за да представят в морския град бита и културата на Гвинея и Сенегал. Гостите бяха придружавани от Петя Стойкова - ръководител на танцова компания \"Дюн\" и инициатор на събитието.\"Благодарим за съдействието на Община Бургас и възможността да осъществим този фестивал. Гостите ни са за първи път в България и са много впечатлени от Бургас\", сподели Петя Стойкова по време на срещата.\"Сами Кояте е от Гвинея от племето грийо, които са с дълбоки музикантски традиции. Той също е много добър певец и музикант, който свири на балафон, джембе и перкусионни инструменти. Освен това е работил и като модел. Учил е 4 години в Англия и е работил в Швейцария. Момичетата са от племето лебу в Сенегал и са танцьорки на традиционния за там танц саба\", представи гостите от Африка Петя Стойкова.Образователните ателиета по перкусии и африкански танц ще се проведат в залата на Младежкия културен център на 10, 14 и 15 май от 18.00 ди 21.30 часа.Атрактивните участници ще изнесат уъркшоп на открито по джембе /вид тарамбука/ и африканския танц саба още утре, 11 май, от 18.30  в Морската градина на Бургас.Гости на фестивала ще бъдат още: Рейчъл Накато, Айвън Туино и Мугиша Франк - танцьори и преподаватели от Уганда, Мария Косса - преподавател по Африкански танци и основател на Сдружение \"Културовеци\" - София и перкусионистът Асен Хайдутов.В неделя /13 май/ от 18.30 часа е началото на концерта, който ще се проведе на открита сцена \"Охлюва\". В него ще се включат танцова компания DAMBALLAH от Сенегал, Сами Кояте от Гвинея, танцова школа \"Дюн\" /България, Бургас/ , Асен Хайдутов /България, Бургас/ и Мария Косса /България, София/. Освен много песни и танци като част от концерта ще има джем сешън с перкусии, в който ще бъдат включени и зрителите и афро работилница за деца и плетене на традиционните за Африка плитки.Фестивалът \"Дни на Африка в Бургас\" ще завърши на 16 май /сряда/ с голямо парти от 18.30 часа в двора на Експозиционен център \"Флора\" с базар на автентични африкански продукти като традиционни дрехи, чанти, бижута дискове с африканска музика и др.Събитието се организира от Сдружение \"Танц БГ\"- танцова компания \"ДЮН\"- Бургас с финансовата подкрепа на  Община Бургас по Програма за съфинансиране на културни проекти и Програма \"Мобилност\" на Национален фонд \"Култура\".", "date": "2018.05.10", "title": "В Бургас представят бита и културата на Гвинея и Сенегал"}
{"url": "http://www.novinite.bg/articles/159614/Polovinata-ot-bomboubejishtata-u-nas-sa-v-losho-sastoyanie-ili-neizpolzvaemi", "text": "Общият брой на скривалищата на територията на страната е 711. От тях 370 броя са в добро или задоволително състояние (може да бъдат приведени в готовност за укриване веднага или до една седмица), а останалите 341 броя са в лошо състояние или са неизползваеми по предназначение. Това посочва в отговор на депутатски въпрос за състоянието и собствеността на бомбоубежищата на територията на България вътрешният министър Валентин Радев. От противорадиационните укрития само 152 са в добро или задоволително състояние, подчертава Радев. Съгласно чл.12, ал.3 от Закона за защита при бедствия, колективните средства за защита са имоти - публична държавна, публична общинска или частна собственост, и се поддържат и управляват от ведомствата, на които са предоставени, от кметовете на общини или от собствениците им. В Министерство на вътрешните работи няма данни за извършени разпоредителни сделки с колективни средства за защита - публична държавна и публична общинска собственост. Частна собственост са 229 броя скривалища, се казва още в писмения отговор на министъра.", "date": "2018.05.10", "title": "Половината от бомбоубежищата у нас са в лошо състояние или неизползваеми"}
{"url": "http://www.novinite.bg/articles/159631/Kmetat-na-Lovech-Napadenieto-nad-Cvetan-Georgiev-e-opit-za-ubijstvo", "text": "Като опит за убийство квалифициранападението тази сутрин над зам.-кмета на Ловеч Цветан Георгиев градоначалникът Корнелия Маринова. \"Грубо, безцеремонно, примитивно и дивашко поведение - така мога да го окачествя. Но ако някой си мисли, че ще изплаши този управленски екип по този начин, много е сбъркал\", заяви Маринова. По думите й Георгиев е изключително сериозен и отговорен общински служител. В прокуратурата той е подавал няколко сигнала за нарушения, свързани с дърводобива в две съседни ловешки села - Лисец и Баховица. Пред журналисти на извънредния брифинг кметът на Ловеч посочи, че срещу заместника й е имало заплахи - вербални, директни и индиректни. Така че днешното нападение няма никакво съмнение, че е свързано със служебните му задължения. \"Когато си последователен в своите действия, това са последствията\", коментира Маринова. Тя е разговаряла по телефона с 48-годишния Цветан Георгиев, който лично е успял след нападението от маскиран мъж над него да се обади на спешна помощ. Той е контактен, но са счупени и двата му крака, има и други сериозни травми. По все още непотвърдена информация той е бил удрян с брадва. Счупванията на крайниците му са много сериозни и според медици Георгиев е извадил късмет, че ударите не са били малко по-нагоре, защото е имало опасност да остане инвалидизиран. Зам.-кметът вече е приведен и настанен за лечение в плевенска болница.\"Вярвам, че ще бъдат открити и физическите извършители, и поръчителите\", изрази надеждите си кметът Маринова. 11 май - празникът на Ловеч, ще протече според първоначалния план с всички предвидени мероприятия, което ще е така в подкрепа и на Цветан Георгиев, обяви още кметът.", "date": "2018.05.10", "title": "Кметът на Ловеч: Нападението над Цветан Георгиев е опит за убийство"}
{"url": "http://www.novinite.bg/articles/159657/Borisov-obsadi-s-Poroshenko-krizata-v-Iztochna-Ukrajna", "text": "Министър-председателят Бойко Борисов проведе среща с президента на Украйна Петро Порошенко. Фокусът на разговора беше поставен върху усилията за прилагане на Минското споразумение. Според българския премиер, най-доброто решение в ситуацията може да се постигне само на масата на преговорите и чрез инструментите на дипломацията. Двамата бяха гости на церемонията по връчването на годишната Международна награда „Карл Велики“ в Аахен.", "date": "2018.05.10", "title": "Борисов обсъди с Порошенко кризата в Източна Украйна"}
{"url": "http://www.novinite.bg/articles/159620/Napadnaha-zam-kmet-na-Lovech-pred-doma-mu", "text": "Зам.-кметът на Ловеч Цветан Георгиев е бил нападнат рано тази сутрин. Физическото посегателство над него е извършено около 7.20 ч. пред блок 204 в жк \"Здравец\", където той живее. По непотвърдена информация състоянието му е тежко. Георгиев е бил ударен с твърд предмет по главата от човек от черна маска. Кракът му е счупен. Зам.-кметът сам успял да се обади на спешна помощ. В 10.00 ч. кметът на Ловеч Корнелия Маринова ще даде извънреден брифинг по случая. Ръководството на общината е убедено, че нападението е свързано със сигналите на зам.-кмета до прокуратурата в областта на дърводобива, се казва в прессъобщение на администрацията. Ресорът на Цветан Георгиев като зам.-кмет на община Ловеч е общинска собственост, икономическа политика, финанси и местни приходи. 48-годишният управник е роден в Угърчин. Завършил е Техническия университет в Габрово и Русенския университет \"Ангел Кънчев\". Работил е в БТК - началник \"Далекосъобщения\"-клон Ловеч. Една година е бил секретар на община Угърчин, след което десет години е зам.-кмет там. След местни избори 2015 г. назначен за зам.-кмет на община Ловеч. Баща на две деца е. Нападението над него е извършено само ден преди празника на Ловеч 11 май.", "date": "2018.05.10", "title": "Нападнаха зам.-кмет на Ловеч пред дома му"}
{"url": "http://www.novinite.bg/articles/159642/Dve-masovi-sbivaniya-na-futbolni-fenove-sa-spreni-ot-policiyata-snoshti", "text": "Столични полицаи предотвратиха разрастването на конфликти между футболни фенове снощи след мача за Купата на България по футбол \"Левски\"-\"Славия\", спечелен от \"белите\". Спрените побоища обаче били между фенове на \"сините' и на ЦСКА.Около 23:44 ч. в полицията постъпил сигнал, че в ж.к. \"Младост\" е възникнало спречкване между две големи групи привърженици на \"Левски\" и ЦСКА. Малко по-късно, около 1:10 ч., било съобщено за сбиване между две групи фенове на същите отбори в ж.к. \"Студентски град\".На двата адреса незабавно били изпратени полицейски екипи. Благодарение на бързата им реакция е предотвратено разрастването на конфликтите. За овладяване на ситуацията при единия от инцидентите се е наложило полицейски служител да произведе предупредителни изстрели във въздуха.Продължава работа за изясняване на всички факти и обстоятелства около случилото се. ", "date": "2018.05.10", "title": "Две масови сбивания на футболни фенове са спрени от полицията снощи"}
{"url": "http://www.novinite.bg/articles/159636/Prodaljavat-razpitite-po-deloto-za-tragediyata-v-Hitrino", "text": "\r\nВ Шуменския окръжен съд продължава делото срещу двамата машинисти Димитър Михнев и Радослав Петков, управлявали дерайлиралия влак, причинил смъртта на 7 души в Хитрино.\r\nДиректорът на пожарната главен комисар Николай Николов беше разпитан като свидетел. Според него е имало повече от една цистерна, от която е изтичал газ и това е създавало опасност за нови взривове. Главен комисар Николов не коментира причините, довели до взрива, но смята, че има техническа експертиза, която потвърждава първоначалната версия, че горяща печка на твърдо гориво е запалила газа и е предизвикала първия взрив.\r\n  ", "date": "2018.05.10", "title": "Продължават разпитите по делото за трагедията в Хитрино"}
{"url": "http://www.novinite.bg/articles/159649/Chengetata-spipaha-stolichanin-s-falshivo-evro", "text": "Столични полицаи задържаха мъж, прокарвал в обращение неистинска валута. Работата по разследване на случая започнала през миналата година след получени сигнали за мъж, прокарвал в обращение неистински банкноти евро.При полицейските действия е установено, че той няколко пъти е пазарувал в различни търговски обекти с фалшиви евро. В хода на проведените оперативно-издирвателни действия служителите от СДВР влезли в следите и задържали криминално проявения П.Н./55г./, от София.След доклад на събраните материали в Софийска градска прокуратура, на П.Н. е повдигнато обвинение по чл. 244, ал. 1 от Наказателния кодекс и му е наложена мярка за неотклонение \"парична гаранция\" в размер на 1 000 лв. Работа по документиране на цялостната му престъпна дейност продължава. ", "date": "2018.05.10", "title": "Ченгетата спипаха столичанин с фалшиво евро"}
{"url": "http://www.novinite.bg/articles/159640/Borisov-obsadi-s-Dragi-priemaneto-na-evroto", "text": "Премиерът Бойко Борисов разговаря с управителя на Европейската централна банка Марио Драги в Аахен, където е за церемонията по връчването на годишната Международна награда „Карл Велики“. Борисов и Драги обсъдиха готовността на България за членство в еврозоната, като по време на срещата бяха отбелязани добрите макроикономически, фискални и финансови показатели на страната. Отбелязано беше и отличното сътрудничество на ЕЦБ с Министерството на финансите и БНБ. ", "date": "2018.05.10", "title": "Борисов обсъди с Драги приемането на еврото"}
{"url": "http://www.novinite.bg/articles/159653/82-predpisaniya-sa-napravili-ekspertite-za-yazovirite-v-Pazardjishko", "text": "От началото на 2017 г. Държавната агенция за метрологичен и технически надзор (ДАМТН) е извършила 92 проверки на язовири на територията на област Пазарджик, съвместно с Комисията за обследвания на техническото и експлоатационното състояние на язовирните стени. Това стана ясно на днешната среща между председателя на агенцията Петър Горновски и областния управител на Пазарджик Стефан Мирев. На нея присъстваха и главният директор на главна дирекция „Надзор на язовирните стени и съоръженията към тях“ Мима Чалева и началникът на регионален отдел „Южна Централна България“ на дирекцията ген. Йордан Кюмюрджиев.Общият брой на водоемите в областта е 97, като към този момент резултатите от проверките показват, че водоемите са в добро техническо състояние, стана ясно по време на срещата. Направените предписания са 82, голям брой, от които са по техническата документация на водните обекти. Язовирите имат достатъчно свободен обем, който да поеме и водите от предстоящите пролетни дъждове и топене на снегове от високите планински части. Като акцент към областната управа бе поставен и проблемът с язовирите с неизяснена собственост, както и тези с повече от една техническа неизправност, за които трябва да бъдат взети необходимите мерки.В хода на срещата бяха обсъдени и предстоящите промени в Закона за водите, които са внесени в Народното събрание. Стефан Мирев информира, че ще бъде инициирана среща с всички кметове от област Пазарджик за проблемите с язовирите. На нея ще бъдат обсъдени стопанисването на общинските водоеми, както и възможността за прехвърлянето им към новото предприятие „Управление и стопанисване на язовири“, което предстои да бъде създадено.", "date": "2018.05.10", "title": "82 предписания са направили експертите за язовирите в Пазарджишко"}
{"url": "http://www.novinite.bg/articles/159617/Izrael-daryava-Jerusalimska-gradina-za-deca-v-Yujniya-park", "text": "Детска площадка в Южния парк, адаптирана към нуждите на децата със специални потребности, предлага да изгради посолството на Израел в София. Проектът е дарение от Израел и ще има няколко обособени зони – Музикална, наречена „Арфата на Давид“, включваща ритъмни барабани, ръчна флейта, маримба, вибрафон, орган; Седяща зона за игри и ксилофон, както и Сензорна зона – Мъдростта на Соломон и Магическият хълм – Хълмът Скопус. Предварителната финансова оценка на проекта възлиза на 260 хил. евро. Автор е арх. Ицхак Липовецки. Общественото обсъждане на проекта е днес от 18 часа в сградата на \"Архитектура и градоустройство\" на ул. \"Средика\" 5. В нея могат да вземат участие всички граждани на София, които искат да изразят своето мнение, препоръки или възражения по предложения от израелското посолство проект за изграждане на комбинирана детска площадка на открито със съоръжения за игри, достъпна за деца със специфични нужди, както и за всички деца, съобщиха от Столична община. В дискусията ще се включат и посланикът на Израел в България Н.П г-жа Ирит Лилиан, авторът на проекта – арх. Ицхак Липовецки, арх. Цветан Василев, г-жа Ивелина Гаджева, която е направила анкета за очакванията на родители, деца и лични асистенти на деца със специфични нужди, гл. архитект на Столична община арх. Здравко Здравков, гл. арх. на р-н “Триадица” – арх. Иван Шишков, председателят на Комисията по култура и образование към СОС – Малина Едрева и общински съветници.Основният замисъл на площадката е да бъде адаптирана към нуждите на децата със специфични потребности, които да имат достъпно, интересно, красиво и забавно пространство за игри със своите приятели и всички деца, посещаващи парка. Мястото в Южен парк в най-голяма степен отговаря на отделните фактори, които следва да се вземат предвид – като достъпност, транспорт, паркиране. Проектът е съобразен с терена, като изграждането на детската площадка по никакъв начин не трябва да засегне съществуващото озеленяване. В строежа на площадката посолството на Израел е заявило използването на висококачествени материали и съоръженията за игри с всички сертификати за качество, безопасност и достъпност.Проектът на площадката предвижда Йерусалимската градинка в Южния парк да има 7 врати, както Йерусалим има 7 порти. Менората във формата на седемсвещник, Стената на плача, Храмът „Възкресение Господне“ в Божи Гроб, Цитаделата на Давид, Светилището на свитъците, Куполът на Скалата и Струнният мост са част от атракциите в проекта за изграждане на Йерусалимска градина.", "date": "2018.05.10", "title": "Израел дарява Йерусалимска градина за деца в Южния парк"}
{"url": "http://www.novinite.bg/articles/159646/165-000-mladeji-zapochnali-parva-rabotaza-4-godini", "text": "Над 165 000 младежи до 29 години са започнали работа на първичния пазар на труда през последните четири години с подкрепата на трудовите посредници в бюрата по труда. За същия период безработицата сред младите хора (между 15 и 24 години) е намаляла почти два пъти. През 2013 г. стойността й е била 28,4%, а през 2017 г. – 13,5% и е под средното равнище за ЕС. Това каза министърът на труда и социалната политика Бисер Петков при откриването на второто издание на кариерния форум „Кариери-УНСС-2018“.Той представи пред участниците във форума мерките и действията, предприети от Министерството на труда и социалната политика за подпомагане на успешната трудова реализация на младите хора и за намаляване на младежката безработица, както и резултатите от изпълнението на Европейската гаранция за младежта.Министърът Петков представи пред студентите програма „Старт на кариерата“, която осигурява плавен преход от образование и обучение към заетост. Тя се прилага успешно от много години и е възможност за млади висшисти без трудов стаж по специалността си, да стажуват за период от 9 месеца при работодатели от публичната администрация и да добият практически умения на работното място и ценен първи професионален опит, обясни министър Петков. В момента по програмата работят 770 младежи и голяма част от тях след приключване на програмата намират устойчива заетост.МТСП провежда активна политика на пазара на труда, насочена и към младите хора чрез инструментите на Националния план за действие по заетостта и чрез механизмите на Оперативната програма „Развитие на човешките ресурси“. Министърът на труда обърна внимание и на непрекъснатото нарастване на значението на цифровите умения и на т.нар. преносими умения, като умения за общуване, творческо мислене, умения за вземане на решения.Петков подчерта, че в момента българският пазар на труда изпитва остра нужда от висококвалифицирани специалисти. Той се обърна към студентите с призива да потърсят първо своята професионална реализация в родината. Бъдещето на пазара на труда е свързано с голяма динамика, непрекъсната промяна в изискванията спрямо работната сила, много кариерни преходи и с необходимостта непрекъснато да се развиват и придобиват нови умения, каза в заключение министър Петков. ", "date": "2018.05.10", "title": "165 000 младежи започнали първа работа за 4 години"}
{"url": "http://www.novinite.bg/articles/159634/Silni-vetrove-otnovo-zatrudnyavat-izdirvaneto-na-Boyan-Petrov", "text": "Все още няма разрешение от страна на китайското правителство хеликоптер да се включи в спасителната операция по издирването на Боян Петров, заяви алпинистът Мингма Шерпа, който също ще се включи в издирването, по Дарик.По думите му хеликоптерът все още се намира в Катманду и чака разрешение от Китай за излитане.  Според Шерпа планът повече хора да се включат в издирването на Боян днес не е осъществен, защото времето отново не е подходящо. Китайските власти са готови да пуснат специално оборудвани вертолети от Катманду в своето небе, за да търсят изчезналия български алпинист Боян Петров, но все още не е уточнено кога и какви машини ще бъдат използвани в спасителната операция, каза по-рано вицепремиерът Екатерина Захариевапо бТВ. Тя обясни, че на няколко пъти са сменяни непалските фирми, изявили желание да участват във въздушната операция, заради липса на застраховки или пилотски лицензи за рисковото начинание на над 6000 метра надморска височина. Последно е говорено с „наистина надеждна компания”, която ще изпрати 2 хеликоптера, като вторият ще носи допълнително гориво.Освен това още трима китайски спасители се катерят към връх Шиша Пангма, по пътя към който беше и Боян Петров. До момента спасителите и шерпите са стигнали до 6100 м, като вятърът остава силен и това затруднява както придвижването им, така и евентуалното използване на летателна техника. Ураганни ветрове бушуват в района на връх Еверест, заяви алпинистът Слави Несторов. Той уточни, че е на 100 км от Шиша Пангма, но предполага, че метеорологичните условия там са подобни. Според него шансът на Боян Петров да оцелее е, ако се е окопал в снега или се намира в ледена цепнатина. „Трудно е да се каже какви са шансовете Боян да е оцелял, твърде много време мина, откакто е изгубена връзка с него. Надеждата обаче остава”, коментира алпинистът Петър Атанасов. Има генерално разрешително от китайските власти за навлизането на непалски хеликоптер, който да се включи в спасителната операция, но за момента времето не позволява това. Непалските фирми все още събират необходимите документи, но ако метеорологичните условия са подходящи, Китай ще позволи на хеликоптера да започне издирването“, каза по БНР Деян Петков от екипа на българина. ", "date": "2018.05.10", "title": "Силни ветрове отново затрудняват издирването на Боян Петров"}
{"url": "http://www.novinite.bg/articles/159612/Oblachno-i-dajdovno-vyatar-svalya-temperaturite", "text": "Облачно ще е времето днес, след обяд ще вали. В югозападната част от страната валежите ще са интензивни, ще гърми, възможни са и градушки, според прогнозата на НИМХ. Северен вятър носи по-студен въздух. Максималните температури ще са между 17 и 22 градуса. По Черноморието ще е облачно с превалявания от дъжд. В морето и на брега термометрите ще показват най-много 19 градуса. Гръмотевични бури се очакват в планините, температурата на 2000 метра няма да надхвърли 7 градуса. ", "date": "2018.05.10", "title": "Облачно и дъждовно, вятър сваля температурите"}
{"url": "http://www.novinite.bg/articles/159645/Ninova-Imame-nova-situaciya-tarsyat-se-plavashti-mnozinstva", "text": "\"Ситуацията ми изглежда странна. Излиза се от принципите в парламентарната държава. Не се излиза като предложение от Министерския съвет, а всяка партия от управляващото мнозинство тръгва със самостоятелни законодателни големи програми и търси плаващи мнозинства. Това е нова ситуация“. Това заяви председателят на БСП Корнелия Нинова след срещата си с вицепремиера и лидер на НФСБ Валери Симеонов. Според нея в управляващата коалиция не могат да се разберат помежду си. И всяка партия тръгва със собствени законопроекти да търси подкрепа. „Това не е нормално“, подчерта Нинова. Тя е категорична, че тези срещи не променят с нищо позицията на БСП за оставка на този кабинет, като такъв, който се е провалил и води България към лошо. Председателят на БСП припомни и позицията на партията, че е готова да разговаря с всички по темите за национална сигурност, демография, образование и здравеопазване.По време на срещата Валери Симеонов е представил четири законопроекта. „Два от тях беше представил преди срещата, но днес ни изненада, като предостави още законопроекти. Това е почти една мини управленска програма по много важни въпроси за държавата“, допълни лидерът на левицата. Тя обясни, че Симеонов не желае да разговаря с ДПС и е потърсил съдействие от БСП да представи неговите законопроекти пред тях. „Поехме този ангажимент. Ще поканя ДПС на разговори и ще им представя тези законопроекти“, каза още Нинова.„Промените в Закона за хазарта ще ги подкрепим. Но трябва да си определим политиките и приоритетите. Не е логично за детски храни, хляб и книги да се плащат едни данъци, а хазартът да бъде облекчен. Ако като държава поставим хазарта пред това- да си отглеждаме децата и да се се грижим за възрастните хора, както и цените на лекарства, това е странен избор“, коментира Корнелия Нинова. Тя е предложила да се помисли за хазартната политика, като цяло, а да не се правят отделни промени.„За Закона за тютюнопушенето ще оставим депутатите да гласуват по лична преценка. Но по време на обсъждането установихме, че гласовете са разпределени почти на половина“, посочи Нинова. Тя заяви, че допълнително ще бъде разгледан и Законът за устройство на територията и Закон за местни данъци и такси. „Ще ги разгледаме, ще ги обсъдим и на следващи срещи ще му обявим решението си“, каза още Корнелия Нинова.  ", "date": "2018.05.10", "title": "Нинова: Имаме нова ситуация – търсят се плаващи мнозинства"}
{"url": "http://www.novinite.bg/articles/159658/Borisov-i-Merkel-Zapadnite-Balkani-ochakvat-ot-nas-konkretni-dejstviya-i-realni-rezultati", "text": "Премиерът Бойко Борисов и канцлерът на Германия Ангела Меркел обсъдиха предстоящата среща на върха в София за Западните Балкани. Двамата разговаряха в Аахен след участието им в церемонията по връчването на международната награда „Карл Велики“.Ангела Меркел определи като категоричен успех действията на премиера Борисов за приобщаването на страните от региона към Европейския съюз. „Темата Западни Балкани не беше лесен приоритет, но ти, Бойко, се справи прекрасно и трябва да останеш медиатор по тази тема“, заяви канцлерът.Премиерът Борисов подчерта, че страната ни ще продължи да работи активно, за да остане свързаността на страните от региона приоритет и при следващите председателства. По думите му, въпреки напрежението между някои държави по отделни въпроси, техните лидери осъзнават голямата цел – Европейския съюз. Министър-председателят отбеляза важността на транспортната, инфраструктурната и дигитална свързаност на страните от региона, за да бъдат осигурени стабилността и просперитета в цяла Европа. „За мен това трябва да правим - хората от тези държави да усетят, че ЕС и ние сме с тях”, каза Бойко Борисов. Германският канцлер сподели напълно мнението на българския премиер, че хората от Западните Балкани очакват и искат конкретни и реални неща за подобряване на живота им.В разговора премиерът постави въпроса за спорните предложения на Европейската комисия в Пакета „Мобилност“, засягащи българските транспортни превозвачи. Той посочи, че транспортният сектор у нас създава 15% от БВП и страната ни ще губи 16 милиарда лева годишно, ако бъдат приети предложенията за нови регулации. Борисов подчерта, че от тях ще бъдат засегнати над 100 хиляди български семейства, а голяма част от бизнеса, който в основната си част е малък и среден, ще бъде доведен до фалит. Министър-председателят каза също, че е поставил въпроса по-рано днес и на президента Макрон, с когото са се разбрали да го обсъдят по-подробно в телефонен разговор.Канцлерът Меркел изрази разбиране за притесненията на българската страна и посочи, че трябва да се намери приемливо решение за всички държави в ЕС.", "date": "2018.05.10", "title": "Борисов и Меркел: Западните Балкани очакват от нас конкретни действия и реални резултати"}
