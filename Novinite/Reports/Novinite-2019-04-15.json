{"url": "https://www.novinite.bg/articles/174125/Helzinkskiyat-komitet-Reakciyata-na-vlastite-po-sluchaya-v-Gabrovo-e-neadekvatna", "text": "Поводът за напрежението е инцидент от 7 април, при който трима роми пребиха магазинер, заради направена забележка за спазване на реда в обекта. След случая в града се проведоха пет протеста, по време на които имаше ескалация на напрежението, влизане на част от протестиращите в ромската махала, където бяха регистрирани случаи на хвърляне на камъни. Това доведе до засилено полицейско присъствие в града, свикване на извънредно заседание от министъра на отбраната Красимир Каракачанов с ръководството на МВР и службите, както и до оставка на шефа на полицията в Габрово Борислав Бончев.\"На два пъти къщи, обитавани от роми, бяха вандализирани, въпреки непосредственото присъствие на полицията и жандармерията. Единственото общо между задържаните извършители на побоя от 7 април и обитателите на вандализираните от тълпи къщи в Габрово е, че са от ромски произход. Въпреки това нито един представител на властта не осъди това основано на етническата принадлежност насилие, нито го назова като такова\" гласи позицията на БХК.Отправя се критика към позицията на вицепремиера Каракачанов, че случващото се е резултат от \"незаконно настаняване\" на роми в града и на вицепремиера Дончев, който \"оправда насилието с митологемата за колективни злоупотреби със социални помощи от страна на ромите като цяло\". Те напомнят, че в медиите беше съобщено, че някои от извършителите на расисткото насилие са задържани, но до този момент не е получена информация за образувани досъдебни производства, при това с правна квалификация като деяния, извършени по расистки подбуди.Акцентира се, че според закона расистките престъпления са насочени срещу всички представители на определен етнос, дори те да не са непосредствени жертви на деянието. \"Поради това този вид престъпления обикновено провокират вражда между различни етнически групи в обществото и представляват по-голяма опасност за обществения ред от обикновените престъпления\" е позицията на БХК. Те призовават властите да признаят и осъдят \"расисткото насилие срещу невинни хора, а органите на реда да изпълнят задълженията си за гарантиране на сигурността им, както следва да бъде гарантирана сигурността на всеки един гражданин, независимо от етническата му принадлежност\".\"Толерирането и дори поощряването от най-висши държавни представители на саморазправа от една група граждани с друга е несъвместимо с принципите на правовата държава. То подклажда расистко насилие и поставя в риск собствеността, здравето и живота на мирни български граждани както ромски, така и с български етнически произход\" се допълва в текста. БХК призовава представителите на изпълнителната власт и органите на досъдебното производство към спешни и адекватни на случващото се реакции, ръководени от закона, а не от политическия пиар.", "date": "2019.04.15", "title": "Хелзинкският комитет: Реакцията на властите по случая в Габрово е неадекватна"}
{"url": "https://www.novinite.bg/articles/174084/Stanishev-Nikoga-ne-e-imalo-takova-naprejenie-v-BSP", "text": "„Резултатите от пленума не са бламиране на лидера. Когато нещо се прави на инат се получава отпор. Националният съвет са хора, зрели с политическа отговорност, можехме да си спестим това, което си причинихме. Никога не е имало такова напрежение в БСП при подредба на листи за Европейския парламент”. Това коментира в ефира на NOVA Сергей Станишев.След 10-часови инфарктни дебати в неделя, в крайна сметка евролистата на БСП беше сериозно променена. На практика пленумът на БСП бламира Корнелия Нинова и пренареди нейната листа. Водач на листата остава Елена Йончева, но Сергей Станишев също намери място в нея  - пето.„Аз участвам в тази кампания не с амбицията на всяка цена да стана евродепутат. Аз съм постигнал изключително много и почти никой няма такива постижения и в национален, и в европейски мащаб едновременно. За мен е важно, че партията ясно заяви своята европейска социалистическа привързаност към нашето семейство и иска с общи усилия да променим Европа”, заяви още Станишев.Той обясни, че ако не беше станал част от листата, щеше да бъде затруднена работата му в ПЕС. Относно Елена Йончева, Станишев заяви, че й е благодарен за подкрепата.„Имам какво да дам, Елена има какво да даде”, коментира лидерът на ПЕС.Що се отнася до лидера на БСП Корнелия Нинова, която заяви, че след пренареждането на листата отговорността вече е на Изпълнителното бюро, Станишев заяви, че „това е най-малкото несериозни. Политиката не е въпрос на налагане на собствена воля, а на намиране на решения”.„Сигурен съм, че е казано под въздействията на емоции. Имаше много емоции вчера”, заяви Станишев. „Не съм първи, не съм втори – пети съм. Дали ще бъда в европарламента ще решат хората. Това не е най-важното. Важното е, че Националният съвет влезе в ролята на коректив на ръководството”.Президентът на ПЕС призова шефът на кабинета на президента Румен Радев Иво Христов, който влезе на 4-о място в червената евролиста, да покаже повече ангажираност към БСП като партия, за да го приемат хората като част от нея.„Ако кампанията затъне в скандали и замерване с компромати, изобщо няма да има дискусия за политики и това може да доведе до отвращение и ниска избирателна активност, което в крайна сметка ще сработи за ГЕРБ и ДПС\", заяви Станишев.„До изборите ще замразим отношенията със социалдемократите, докато не дадат ясни гаранции, че върховенството на закона се спазва и не се правят политически експерименти”, коментира още Станишев.Относно думите на премиера, че листата на БСП е „шпионин-Държавна сигурност”, Станишев заяви: „Кой? Аз ли съм шпионин, аз ли съм ДС? Елена ли? Това е смешно! Това са клишета, които са удобни на някого”.", "date": "2019.04.15", "title": "Станишев: Никога не е имало такова напрежение в БСП"}
{"url": "https://www.novinite.bg/articles/174090/Markovski-Ivancheva-e-izgonila-Vaklin-ot-kabineta-si-kogato-j-predlojil-70-000-evro-podkup", "text": "Отстранената кметица на столичния район „Младост” Десислава Иванчева е изгонила строителния предприемач Александър Ваклин от кабинета си, след като той й предложил подкуп от 70 000 евро за придвижване на преписка. Това заяви в ефира на „Здравей, България” Марин Марковски, адвокат на подсъдимата за взимане на подкуп. Впоследствие именно Ваклин бе човекът, подал сигнал за корупция, вследствие на който Иванчева, заместничката й Биляна Петрова и предшественикът й на поста Петко Дюлгеров бяха задържани преди година в центъра на София.Марковски категорично заяви, че няма доказателства за това, че клиентката му е поискала и е взела подкуп. Защитникът е убеден, че обвинението ще падне в съда. Според Марковски „системата е изцяло приготвена да ги злепостави”. Парите, намерени в колата на Иванчева при спецакцията, били оставени там от Дюлгеров. Той пък наскоро се отказа от първоначалните си показания, дадени пред разследващите.„Не е вярно, че са й светнали ръцете. От фосфоресциращото вещество, с което полицията е поръсила банкнотите, тя е имала около устата, по брадата и близо до веждите. Това доказва, че Иванчева не е пипала парите”, каза още Марковски.В понеделник трябва да бъдат произнесени присъдите по делото. Специализираната прокуратура поиска по 20 години лишаване от свобода за всеки от тримата подсъдими, забрана за Иванчева и Петрова да заемат обществени длъжности и глоба по 20 хил. лв.", "date": "2019.04.15", "title": "Марковски: Иванчева е изгонила Ваклин от кабинета си, когато й предложил 70 000 евро подкуп"}
{"url": "https://www.novinite.bg/articles/174138/Klip-za-nasilieto-nad-lekari-shte-se-bori-s-agresiyata", "text": "Клип за насилието над лекари ще се бори с агресията. Инициативата е част от кампанията „Добрата дума лекува“ на Българския лекарски съюз. Във видеото участват известният български актьор Владимир Карамазов и председателят на БЛС д-р Иван Маджаров. Клипът е сниман в УМБАЛ „Св.Анна“.„Недопустимо е лекарите да стават заложници на собственото си призвание и докато се борят да спасят човешки живот, да бъдат принуждавани да защитават своя собствен. Аз уважавам и ценя труда на лекарите“, коментира актьорът, който се включва безвъзмездно в кампанията.Във видеото председателя на БЛС призовава да се даде път на доброто. „Снимайте се с лекарите, на които искате да кажете „Благодаря”. Изпратете снимките до Български лекарски съюз, за да ги включим в изложба и покажем, че заедно можем с добра дума да преборим агресията“, заявява д-р Маджаров.Снимките могат да се изпращат на „Фейсбук” страницата на Български лекарски съюз и на имейла на съсловната организация Жури в състав ръководството на БЛС и фотограф, ще определят най-въздействащите фотографии, а с тях ще бъдат направени редица изложби.", "date": "2019.04.15", "title": "Клип за насилието над лекари ще се бори с агресията"}
{"url": "https://www.novinite.bg/articles/174143/83-godishna-jena-padna-ot-6-iya-etaj-i-pochina", "text": "Възрастна жена е загинала, след като паднала от шестия етаж на жилищен блок в Перник, съобщава БНР.Трагедията се е разиграла тази сутрин. Жената е на 83 години и е паднала от дома си. Тя е била настанена в старчески дом, но отскоро се е върнала вкъщи. Към момента не е ясно дали се е самоубила, или е загинала при нещастен случай.", "date": "2019.04.15", "title": "83-годишна жена падна от 6-ия етаж и почина"}
{"url": "https://www.novinite.bg/articles/174099/Krasen-Kralev-Imotite-mi-sa-proveryavani-ot-tri-pravitelstva", "text": "Непознаване на закона, така спортният министър Красен Кралев определи твърденията, че има недекларирани имоти. Той допълни, че е проверяван многократно и подобни изказвания са лъжи.„Когато не познаваш закона може да интерпретираш фактите по всякакъв начин. Декларираш имуществото, което притежаваш, когато влезеш във властта, като излезеш го декларираш повторно. Аз съм декларирал всичко, което притежавам през 2014 г., когато напускам парламента през 2017 г. пак декларирам с какво излизам. Когато влизам наново отново правя такава декларация. През 2015 г. и 2016г. се декларира, само ако са настъпили промени”, поясни Кралев пред bTV.Декларация на спортния министър от 2017 г. показва, че той декларира къща с двор в столичния квартал „Драгалевци”, с площ от 815 кв.м.„Парцелът е закупен през 2005 г., до 2008 г. къщата се строи, затова е декларирана през 2014 г., през другото време имам Акт 16. Въведена е в експлоатация през 2013 г. Купих парцел, на който имаше стара постройка на 50 години, полуразрушена . През 2014 г. в декларацията ми присъства, къщата е подадена, подадена е и като излизам”, каза министър Кралев.В последната декларация на Красен Кралев има пакет от акции. „Имам портфейл от акции, който се мени постоянно, има инвестиционен посредник, който търгува с тях. Ти декларираш това, което притежаваш към момента”, допълни спортният министър.Красен Кралев каза още, че има кредит. „Аз съм проверяван като физическо лице от три правителства, имам ревизии на средствата от 2007 г. до 2012 г.”, заяви той и посочи, че не е продавал гараж в столицата.", "date": "2019.04.15", "title": "Красен Кралев: Имотите ми са проверявани от три правителства"}
{"url": "https://www.novinite.bg/articles/174100/Prodanov-BSP-pokaza-che-e-edinstvenata-demokratichna-partiya-v-Balgariya", "text": "„БСП показа, че е единствената демократична партия в България. След 10 часа заседание, в което се обсъждаха имената на кандидатите по отделно – от партийната листа и гражданската квота, се стигна до решение на Националния съвет за финалния вариант на листата“. Това заяви зам.-председателят на ПГ на „БСП за България“ Христо Проданов в сутрешния блок на БСТВ. Той подчерта, че в други партии всичко се спуска предварително подготвено и се гласува под строй. „При нас не е така. Избираме ценности, политики, личности“, допълни той.Според него трябва да се смени моделът на управление на България и да се спрат кражбите. „За това се изисква смяна на самия Борисов, защото той е начело на този модел. Ще направим всичко възможно, дори в европейските избори, да дадем началото на процеса на демонтиране на шайката, както те самите се наричат“, коментира Проданов. Той е на мнение, че октоподът е обхванал цялата страна и като пример посочи „Апартаментгейт“ - освен държавната власт, започнаха да излизат и общински кметове. „В първоначалния вариант на листата, който беше предложен от ИБ на БСП, не фигурираше името на Сергей Станишев, но пленумът реши друго. Бяха предложени и други имена, които бяха включени в листата. В нея има много достойни личности, добре подготвени“, каза още Христо Проданов. Той подчерта, че има преференции и всеки може да избере за кого да даде своя вот. „Има демокрация и сме длъжни да зачитаме мнението на всеки един. ГЕРБ и ДПС искаха да отменят тези преференции. Борбата ни беше всеки да има правото да избере своя кандидат“, категоричен е народният представител. По неговите думи, подкрепяйки листата на БСП, това ще бъде първата стъпка към отстраняване на ГЕРБ от властта.", "date": "2019.04.15", "title": "Проданов: БСП показа, че е единствената демократична партия в България"}
{"url": "https://www.novinite.bg/articles/174098/Startira-podpiska-za-izdigane-na-Ivancheva-za-evrodeputat", "text": "\r\n \r\nСъбитието се организира чрез социалните мрежи и е публикувано в профила на самата Иванчева във Facebook. Посочени са и местата, където се събират подписите.Целта е да се съберат най-малко 2500 подписа в следващите няколко дни, за да издигнат Десислава Иванчева за Евроизборите.Специализираната прокуратура поиска по 20 години лишаване от свобода за всеки от тримата подсъдими по делото - Десислава Иванчева, заместничката ѝ Биляна Петрова и Петко Дюлгеров.И тримата са обвинени за получаване на подкуп. На влизане в съдебната сграда Иванчева и Петрова казаха, че се надяват да чуят справедливо съдебно решение, защото обвиненията срещу тях са основани на лъжи.", "date": "2019.04.15", "title": "Стартира подписка за издигане на Иванчева за евродепутат"}
{"url": "https://www.novinite.bg/articles/174113/Proiznasyat-prisadata-na-Ivancheva-v-1530-ch", "text": "Присъдите по делото \"Иванчева” ще бъдат произнесени днес от 15:30 ч., реши Спецсъдът. Специализираната прокуратура поиска по 20 години лишаване от свобода за всеки от тримата подсъдими по делото – Десислава Иванчева, заместничката ѝ Биляна Петрова и Петко Дюлгеров. И тримата са обвинени за получаване на подкуп.Това е средното наказание за престъпление, за което са обвинени. Според прокуратурата има смекчаващи вината обстоятелства и те са здравословното състояние на тримата, както и чистото им съдебно минало. Освен това обвинението иска забрана за Иванчева и Петрова да заемат обществени длъжности и глоба по 20 хил. лв.На влизане вчера в съдебната сграда Иванчева и Петрова казаха, че се надяват да чуят справедливо съдебно решение, защото обвиненията срещу тях са основани на лъжи. И двете заявиха, че ще заведат дело лично срещу Иван Гешев, защото точно той е разпространявал тези лъжи. ", "date": "2019.04.15", "title": "Произнасят присъдата на Иванчева в 15:30 ч."}
{"url": "https://www.novinite.bg/articles/174083/Ninova-Ottuk-natatak-otgovornostta-za-rezultatite-e-na-Nacionalniya-savet-na-BSP", "text": "След девет часа дебати, избрахме своята листа за европейските избори. Надявам се, че с това опровергаваме чужди и наши твърдения, че сме диктаторска и еднолична, вождистка партия. Националният съвет взе своето решение. Ние можем да победим на тези избори и съм сигурна, че ще го направим. Предложих пред вас листа от името на Изпълнителното бюро. Националният съвет реши друго. Няколко пъти, на последните заседания на Националния съвет, другари очакват от мен да кажа, че поемам отговорността за тази листа и за тези избори. Щях да я нося с оставка, ако загубим. Това важеше до днес, до решението на Националният съвет, което уважавам. Оттук нататък- за резултатите от изборите носи отговорност Националният съвет. Пожелавам ви успех и съм сигурна в победата.", "date": "2019.04.15", "title": "Нинова: Оттук нататък отговорността за резултатите е на Националния съвет на БСП"}
{"url": "https://www.novinite.bg/articles/174135/Izostavena-ranica-zatvori-metrostanciya-Evropejski-sayuz", "text": "Метростанция „Европейски съюз” е затворена, предаде БГНЕС.Забравена е раница на метространцията между пейките, уточниха от „Метрополитен”. На място има полиция, пожарна и линейка. Входът е заграден с полицейски ленти и има надпис: Метростанцията е затворена поради технически проблем. ", "date": "2019.04.15", "title": "Изоставена раница затвори метростанция „Европейски съюз”"}
{"url": "https://www.novinite.bg/articles/174116/Cvetanov-provede-rabotna-sreshta-s-rakovoditelya-na-sofijskoto-byuro-na-Fondaciya-Konrad-Adenauer-Torsten-Gajsler", "text": "Зам.-председателят на Политическа партия ГЕРБ Цветан Цветанов проведе работна среща с ръководителя на софийското бюро на Фондация „Конрад Аденауер“ Торстен Гайслер. Двамата обсъдиха предстоящите европейски избори, като подчертаха необходимостта от повече диалог с гражданите и застъпничество за основополагащите европейски ценности. Отбелязано бе, че национал-популизмът и негативният дискурс на страха и омразата могат само да навредят на Съюза и националните политически системи.Двамата се обединиха около важността на високата избирателна активност на европейските избори през май, което ще гарантира информиран и рационален избор за онези партии, реално защитаващи националните и европейски приоритети и интереси в Европейския парламент. Цветанов и Гайслер бяха единодушни, че наскоро установеното сътрудничество между ГЕРБ и СДС трябва да е дългосрочно и да почива на взаимна коректност. Същото важи и за планираното сътрудничество на ГЕРБ с Обединените земеделци. Гайслер информира Цветанов за изготвен от Фондацията в сътрудничество с Германо- българската индустриално-търговска камара анализ на германските инвестиции в България. Той показва, че обемът им е значително по-голям от отчетения от официалната статистика, като това се дължи на факта, че тези инвестиции понякога преминават през трета страна или са от вторичен характер за разширяване на вече реализирани инвестиции. Цветанов благодари на Гайслер за инициативите, които Фондация „Конрад Аденауер“ провежда в подкрепа на гражданското общество в страната, както и за отличното сътрудничество между Фондацията и Сдружение „Граждани за европейско развитие на България“.", "date": "2019.04.15", "title": "Цветанов проведе работна среща с ръководителя на софийското бюро на Фондация „Конрад Аденауер“ Торстен Гайслер"}
{"url": "https://www.novinite.bg/articles/174152/Vrachena-e-zapovedta-za-spirane-na-stroeja-Zlaten-vek-v-stolicata", "text": "На 15.04.2019г. от началника на ДНСК е издадена заповед на основание чл.224 от Закона за устройство на територията за цялостно спиране на строеж „Златен век“, извършван от „Артекс инженеринг“ АД. Днес заповедта е връчена на участниците в строителния процес и подлежи на обжалване по реда на чл. 215 от ЗУТ пред Административен съд гр. София, в 14-дневен срок от съобщаването ѝ.         Съгласно чл. 217, ал. 1, т. 2 от ЗУТ, жалбите и протестите пред съда не спират изпълнението на заповедта.         За установените нарушения на разпоредбите на ЗУТ, довели до спиране на изпълнението на строежа са образувани 8 административнонаказателни производства, като предвиденият в ЗУТ размер на санкциите е в общ размер около 200 000 лева.", "date": "2019.04.15", "title": "Връчена е заповедта за спиране на строежа „Златен век“ в столицата"}
{"url": "https://www.novinite.bg/articles/174091/Dneven-horoskop-za-ponedelnik", "text": "Започвате доста неща с непредвидим край - необичайни връзки и нестандартни партньорства. Всички опити на близките ви да ви вразумят ще ударят на камък. В началото на работния ден ще получите шанс да изявите възможностите си. Трябва само да проявите повече прозорливост, да го усетите и използвате - ще имате успех. В името на по-доброто си бъдеще ще търсите най-добрите решения както в професионален, така и в личен план. Имате шансове да получите нещата, към които се стремите. Вижте повече на: ", "date": "2019.04.15", "title": "Дневен хороскоп за понеделник"}
{"url": "https://www.novinite.bg/articles/174085/Lyutvi-Mestan-ostava-v-aresta-sled-vcherashnata-katastrofa-na-patya-kam-KPP-Makaza", "text": "Лидерът на политическа партия ДОСТ Лютви Местан остава в ареста. Той беше задържан снощи след катастрофа на пътя към КПП-Маказа. Разследването на инцидента продължава.Колата на Местан излязла на главния път, отнемайки предимство на друг автомобил. При удара загина 6-месечно бебе, ранени бяха 10-годишно дете и 28-годишната му майка. Пробата за алкохол на Лютви Местан е отрицателна.”, заяви Лютви Местан при задържането си.”, заяви Мустафа Исмаил, свидетел.В района допустимата скорост е 90 км. в час.Пострадалото семейство е в болницата в Кърджали.”, заяви директорът на болницата. Той обясни, че до 2-3 дни ще бъдат изписани.", "date": "2019.04.15", "title": "Лютви Местан остава в ареста, след вчерашната катастрофа на пътя към КПП-Маказа"}
{"url": "https://www.novinite.bg/articles/174114/Haskovliya-prevozval-12-nelegalni-hvanaha-go-s-kuche", "text": "31-годишен хасковлия е задържан за подпомагане на чужденци, преминали нелегално границата. Снощи в 19,50 часа на магистрала “Марица“ в посока Пловдив, автопатрул от Димитровград е подал сигнал за спиране на лек автомобил „Мерцедес ML 320“. Водачът не се е подчинил на разпореждането и е продължил пътя си и малко след това го е напуснал в движение. Той е побягнал северно от магистралата към пресечена местност.При проверка в автомобила, в багажника и на задните седалки са установени 12 чужди граждани, на възраст до 30 години. С помощта на преводач те са заявили, че са от Афганистан, без документи за самоличност и са преминали границата незаконно. По данни на мъжете, само един от тях е непълнолетен - на 16 г.При незабавно организираните заградителни мероприятия и с помощта на следово куче е задържан и водачът на колата, познат на органите на реда.", "date": "2019.04.15", "title": "Хасковлия превозвал 12 нелегални, хванаха го с куче"}
{"url": "https://www.novinite.bg/articles/174088/Zapochva-bitkata-za-myasto-v-parvi-klas-v-Sofiya", "text": "Започва битката за място в първи клас в София. Родителите могат да подават документи от днес до 15-ти май включително.Вече втора година ще действа принципът на тригодишната уседналост. Най-много точки получават децата, които живеят в района на училището от 3 или повече години.Новото този път е бонусът за бъдещите първокласници с по-голям брат или сестра до 12 години в същото училище. Тогава, независимо от колко време са на адреса си, децата ще получават максимален резултат при класирането.Кандидатите за първи клас в София тази година са около 12 000, а училищата - 159.", "date": "2019.04.15", "title": "Започва битката за място в първи клас в София"}
{"url": "https://www.novinite.bg/articles/174128/Specakciya-v-Blagoevgrad-i-Kyustendil", "text": "На 12 и 13 април под надзора на Районна прокуратура-Благоевград, от полицейски служители на ОДМВР-Благоевград и ОДМВР-Кюстендил, е осъществена съвместна специализирана полицейска операция по линия на противодействие на престъпленията, свързани с трафика на хора с цел сексуална експлоатация. Това съобщиха от пресцентъра на ОДМВР-Благоевград. На територията на Благоевград са задържани за срок до 72 часа П. М. (30 г.) от град Кочериново и К. Г. (36 г.) от Дупница, област Кюстендил. Работата по случая продължава.", "date": "2019.04.15", "title": "Спецакция в Благоевград и Кюстендил"}
{"url": "https://www.novinite.bg/articles/174134/Izhvarliha-maj-ot-kola-i-mu-vzeha-3-bona", "text": "Криминалисти от полицията в Момчилград разкриха грабеж \"по горещи следи\". Около 3.30 часа в неделя четирима нападнали 52-годишен, изхвърлили го от лек автомобил на улица в града, като преди това му отнели 2 755 лв.След подаден сигнал и организирани издирвателни действия, полицаите установили група от жена на 35 години и трима мъже - двама на 19 и 36 години, съпричастни към извършеното престъпно деяние.Четиримата са задържани за срок до 24 часа в РУ-Момчилград. При претърсване на лек автомобил \"Мерцедес\" била открита и иззета сумата от 2755 лв. По случая е образувано досъдебно производство по чл.198, ал.1 от НК. Работата продължава", "date": "2019.04.15", "title": "Изхвърлиха мъж от кола и му взеха 3 бона"}
{"url": "https://www.novinite.bg/articles/174144/Lyutvi-Mestan-e-osvoboden-ot-aresta-v-Kardjali", "text": "Лютви Местан е освободен от ареста, потвърдиха за БТА от регионалния пресцентър на МВР в Кърджали. Той бе задържан вчера за 24 часа след пътен инцидент на главен път към ГКПП \"Маказа\", при който почина шестмесечно бебе и пострадаха още трима души.По-късно през деня се очаква прокуратурата да излезе с информация по случая.", "date": "2019.04.15", "title": "Лютви Местан е освободен от ареста в Кърджали"}
{"url": "https://www.novinite.bg/articles/174122/Maj-prebi-jestoko-jena-v-Sofiya", "text": "Районната прокуратура в София е повдигнала обвинение на 24-годишен мъж, който е нанесъл жесток побой на жена в столичния квартал \"Лев Толстой\", съобщиха от пресцентъра на прокуратуратаИнцидентът е станал на 13 април около 13.30 часа, мъжът е блъскал жената в стена и в метална стълба и й е причинил средна телесна повреда - счупване на кости на ръката, довело до трайно затруднение на движението й. Според прокуратурата обвиняемият е нанесъл побой на пострадалата без каквато и да е провокация от нейна страна.Мъжът е задържан за 72 часа, а утре съдът ще реши дали да го остави за постоянно в ареста.", "date": "2019.04.15", "title": "Мъж преби жестоко  жена в София"}
{"url": "https://www.novinite.bg/articles/174151/Trup-na-maj-otkrit-v-Smolyansko", "text": "Труп на мъж е открит днес, в близост до смолянското село Турян. \"Разложеното тяло е намерено случайно под пътя за селото\", потвърди директорът на полицията в Смолян, старши комисар Николай Димов.\"Все още не е ясна самоличността на откритото тяло, като тепърва ще се правят необходимите експертизи по случая\", добави шефът на полицията  Той отказа всякакви подробности на този етап, като уточни, че няма издирван мъж от района. Според една от версиите, на трупа се натъкнали гъбари. Предстои разследване.", "date": "2019.04.15", "title": "Труп на мъж открит в Смолянско"}
{"url": "https://www.novinite.bg/articles/174149/Edva-20-ot-minimalnata-rabotna-zaplata-struva-otoplenieto-na-gaz-prez-mart", "text": "Едва 20% от минималната месечна работна заплата (560 лева) струва на потребителите на природен газ отоплението, готвенето и подгряването на вода през март 2019 година. Ако живеете в апартамент от 90 до 120 квадрата, вие сте платили за синьо гориво средно по 106 лева с ДДС в края на зимата и началото на пролетта. Ако жилището ви е по-голямо – до 150 квадратни метра, средните сметки за март са 137 лева, отново с ДДС. За сравнение, през март 2018 година клиентите на синьо гориво са платили средно по 140 лева в жилищата си до 120 квадратни метра. И в момента природният газ е над два пъти по-евтин от електрическата енергия, а по своите екологични качества най-модерната енергия в бита е несравнима с всички други енергоизточници. Домакинствата, избрали синьото гориво за отопление, готвене и подгряване на вода, са намалили разходите си за 2018 година с общо 34 милиона лева. Изчисленията показват, че за миналата година всяко семейство средно е платило с 1 159 лева по-малко за енергия, като е предпочело природният газ пред електроенергията.", "date": "2019.04.15", "title": "Едва 20% от минималната работна заплата струва отоплението на газ  през март"}
{"url": "https://www.novinite.bg/articles/174118/Demokratichna-Balgariya-nastoyava-za-otmyana-na-promenite-v-naredbata-za-kasovite-aparati", "text": ",,Демократична България\" настоя за отмяна на всички последни изменения на Наредба Н-18 и възстановяване на състоянието ѝ отпреди година и половина. Промените основно са свързани с дейността на електронните магазини, които вече могат да издават касови бележки в електронен вид и да ги предоставят на получателя на е-адрес. След въвеждането на измененията от 1 април всяка регистрирана по ДДС фирма, която не използва софтуер за управление на продажбите, трябва да отпечатва на касовите си бележки QR код, а фискалното устройство да изпраща данни в НАП за всеки фискален бон в реално време.Според \"Демократична България\" от година и половина НАП и Министерството на финансите \"осъществяват множество необосновани промени в Наредба Н-18 и така създават както допълнителни разходи, така и правна несигурност за бизнеса\". От политическото обединение посочват и конкретни проблеми, които виждат:- сложна и неясна нормативна уредба – наредбата и нейните разяснения са дълги и объркващи. Това създава идеална среда за \"рекет\" от страна на служители на НАП, които винаги ще могат да изтълкуват правилата така, че да намерят нещо неизрядно;- без оценка на въздействието върху бизнеса – измененията се извършват без оценка на въздействието, както изисква Законът за нормативните актове;- без адекватна оценка на нуждите – липсва обосновка какво налага измененията. Остава впечатлението, че покрай сухото гори и суровото – заради малък процент недобросъвестни търговци се налагат тежки правила на всички;- без възможност за реално прилагане – НАП няма да има капацитета да прилага наредбата с тези нива на сложност, което я прави още по-вредна, тъй като изрядните търговци ще направят необходимите разходи, за да я спазват, а останалите ще продължат постарому. Прилагането най-вероятно ще бъде кампанийно или с цел да бъде ударен един или друг бизнес.От \"Демократична България\" припомнят, че бизнесът е единодушно против промените в наредбата. Веднага след въвеждането им Българската стопанска камара (БСК) писа на премиера Бойко Борисов, че предложенията на бизнеса по спорната наредба за касовите апарати не са взети предвид, разходите по прилагането й са занижени, а това означава, че цените на стоките и услугите за потребителите ще се увеличат.Политическото обединение настоява за съставянето на \"изцяло нова наредба, която да бъде по-ясна и разбираема, както и пълна отмяна на съществуващата\".\"Отпадане на задължителното изискване за използване на касови апарати, ползата от които намалява значително при наличие на възможност за предаване на данни за продажбите в реално време чрез т.нар. софтуерна фискализация. Отворени интерфейси за комуникация с НАП, които всеки софтуер може да използва. Електронни касови бележки за повече удобство и по-малко изхабена хартия\" са част от другите искания на \"Демократична България\".", "date": "2019.04.15", "title": "\"Демократична България\" настоява за отмяна на промените в наредбата за касовите апарати"}
{"url": "https://www.novinite.bg/articles/174153/Povdignaha-obvinenie-na-Lyutvi-Mestan", "text": "Лидерът на ДОСТ Лютви Местан с обвинение. Той ще отговаря за причиняване на смърт по непредпазливост. Това съобщиха от Окръжна прокуратура - Кърджали. Той беше задържан вчера след катастрофа, при която загина 6-месечно бебе. Местан излезе от ареста под парична гаранция от 10 хиляди лева. На Местан е наложена забрана да напуска пределите на страната.Под наблюдението на Окръжна прокуратура -Кърджали е започнало разследване. До момента са е направен оглед на мястото на произшествието, проведени са разпити на свидетели очевидци и са  назначени са съдебномедицински експертизи, които да дадат заключение относно причините за смъртта на 6-месечното дете, както и за вида на причинените увреждания на здравето на родителите на починалото бебе и неговия 9-годишен брат. Разследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и  назначаване на  съдебна автотехническа експертиза.", "date": "2019.04.15", "title": "Повдигнаха обвинение на Лютви Местан"}
{"url": "https://www.novinite.bg/articles/174147/Tejka-katastrofa-na-izhoda-na-Plovdiv", "text": "Тежка катастрофа с двама ранени затвори за часове един от изходите на Пловдив към магистрала Тракия.Образува километрична опашка. Десетки тирове и коли попаднаха в блокадата. Мъж загина при тежка катастрофа на магистрала \"Тракия\" Катастрофата е станала около 12 часа днес. Ударили са се два коли и камион. По данни на полицията виновен за катастрофата е 76-годишен мъж, който карал една от колите. Той казал, че му прилошало и изгубил контрол над автомобила. Ударил се странично в камиона, завъртял се на пътя и блъснал челно колата, която идвала насреща. Цистерна помете джип на околовръстния път на София В катастрофата са пострадали възрастният шофьор и 81-годишната жена, която пътувала с него. Двамата са откарани в болница с различни наранявания.", "date": "2019.04.15", "title": "Тежка катастрофа на изхода на Пловдив"}
{"url": "https://www.novinite.bg/articles/174101/Specsadat-otkaza-da-otstrani-ot-dlajnost-direktora-na-NOI-Silistra", "text": "Спецсъдът отказа да отстрани от длъжност директора на НОИ в Силистра Милен Пенчев, предаде БТА.Пенчев е обвинен за издаване на фалшиви документи за придобиване на максимални пенсии срещу 10 000 лева. Решението на съда не е окончателно.Според прокуратурата с помощта на служителите на НОИ-Силистра са били източвани пенсионни фондове. Пенчев е баща на поп певицата Тита. По решение на съда той беше пуснат под домашен арест през март.", "date": "2019.04.15", "title": "Спецсъдът отказа да отстрани от длъжност директора на НОИ-Силистра"}
{"url": "https://www.novinite.bg/articles/174102/Grisho-se-izkachi-s-edna-poziciya-v-ranglistata", "text": "Най-добрият български тенисист Григор Димитров прогресира с едно място в световната ранглиста.Димитров, който не участва в турнири през миналата седмица, остана с актив от 1300 точки, но вече е 28-и в класацията на АТП.  В топ 10 няма промени. Начело е шампионът от Откритото първенство на Австралия Новак Джокович с 11070 точки, следван от Рафаел Надал (Испания) с 8725 точки и Александър Зверев (Германия) с 6040 точки.", "date": "2019.04.15", "title": "Гришо се изкачи с една позиция в ранглистата"}
{"url": "https://www.novinite.bg/articles/174106/Posledniyat-sezon-na-Igra-na-tronove-zapochva-dnes", "text": "Последният сезон на \"Игра на тронове“ започва днес. Първият епизод ще е дълъг 54 минути, но заглавието и подробностите около сюжета се пазят в тайна.Междувременно студенти по компютърни науки от Мюнхенския технически университет разработиха приложение, което прогнозира кои герои ще оцелеят и кои не в края на телевизионния сериал. Ръководителят на проекта обяснява, че вероятността за оцеляване се измерва въз основа на анализ на продължителността на техния живот. Използват се данни от интернет и компютърен алгоритъм. Последният наподобява научния подход, който се прилага за определяне на ефекта от различни лекарства при лечение на болести.", "date": "2019.04.15", "title": "Последният сезон на Игра на тронове започва днес"}
{"url": "https://www.novinite.bg/articles/174087/Raste-broyat-na-jertvite-ot-moshtnite-buri-v-SASht", "text": "Нарасна броят на жертвите на мощните бури в САЩ. Осем души са загинали през изминалия уикенд в южните щати на страната.В Тексас и Луизиана има наводнения. Прекъснато е електричеството. На поне 17 места в рагиона се е образувало торнадо. След като в неделя такава буря нанесе големи щети на градче в Тексас, тази нощ друго торнадо е засегнало покрайнините на населено място в Джорджия.Голямата буреносна система се придвижи на изток и ще засегне десетки милиони жители на Джорджия, Северна и Южна Каролина, Тенеси и Охайо. В сила са десетки предупреждения за опасно време.  ", "date": "2019.04.15", "title": "Расте броят на жертвите от мощните бури в САЩ"}
{"url": "https://www.novinite.bg/articles/174092/Kim-Chen-un-shte-poseti-Rusiya", "text": "Севернокорейският лидер Ким Чен-ун вероятно ще посети Русия още следващата седмица. Това съобщи в понеделник южнокорейската агенция \"Йонхап\", позовавайки се свои източници в Москва, предава БТА. Според медията \"много голяма\" е вероятността Ким Чен-ун да пристигне в края на април в Русия и да се срещне с руския президент Владимир Путин. Очаква се разговорът да се проведе във Владивосток.На 26 и 27 април Путин ще участва в Китай във форума \"Един пояс - един път\". Според източник на \"Йонхап\" той ще се срещне с Ким ден-два преди това или веднага след форума.  ", "date": "2019.04.15", "title": "Ким Чен-ун ще посети Русия"}
{"url": "https://www.novinite.bg/articles/174142/Osadiha-Ivancheva-na-20-godini-zatvor", "text": "Съдът призна за виновна бившата кметица на район \"Младост\" за искан подкуп от Александър Ваклин в съучастие с Биляна Петрова и Петко Дюлгеров. Тя ще трябва да заплати 10 000 глоба и няма да може да заема длъжност.Иванчева и Петрова бяха арестувани на 17 април 2018 г. при показна спецакция в центъра на София, продължила повече от четири часа. В колата на отстранената кметица на „Младост” бяха намерени 70 000 евро в белязани банкноти. Според прокуратурата парите са от подкуп, поискан от строителния предприемач Александър Ваклин, за да му бъде придвижена преписка за строеж. Адвокатът на Иванчева твърди, че следи от фосфоресциращото вещество, с което били маркирани парите, имало само по лицето на клиентката му. Това доказвало, че тя не е пипала банкнотите.След ареста съдът на няколко пъти отказва да освободи обвиняемите. Пусна ги под домашен арест на 22 декември миналата година.Соченият за посредник при получаването на подкупа бивш кмет на „Младост” Петко Дюлгеров се отказа от първоначалните си показания. Той заяви, че седейки на задната дясна седалка в колата на кметицата, заедно с Биляна Петрова до него, пуснал парите в плик. След ареста служебният му защитник и служители от КПКОНПИ му казали, че ако даде \"правилни” показания, можело да бъде освободен, твърди още Дюлгеров.Прокуратурата поиска по 20 години затвор за всеки от подсъдимите, налагането на глоби от по 30 000 лева и лишаването им от правото да заемат обществени длъжности. Миналата седмица Иванчева обяви, че се кандидатира за евродепутат. Номинацията й е направена от инициативен комитет. Събирането на подписи в нейна подкрепа започна в сградата на Спецсъда. Екскметицата обяви, че, ако не успее да стигне до Брюксел, ще участва и в местните избори наесен. Ако пък бъде избрана за евродепутат, в кметския вот щяла да се включи само Биляна Петрова.", "date": "2019.04.15", "title": "Осъдиха Иванчева на 20 години затвор"}
{"url": "https://www.novinite.bg/articles/174131/Lyubopitni-fakti-za-carevicata", "text": "Знаете ли, че царевицата е една от най-популярните зърнени култури в света. Тя расте на големи зърна, поставени в редове на кочан. Първите сведения за нея датират от около 10 000 години в Мексико. В Европа идва от Христофор Колумб и други изследователи, и се е разпространила във всички области, подходящи за нейното отглеждане. Тя се превърнала в основна храна в много части на света, като общото производство надхвърля това на пшеницата или ориза, съобщават от foodpanda. Още любопитни факти може да прочетете тук.  Царевицата се отглежда на всеки континент на Земята, с изключение на Антарктика. Царевицата се използва като храна за добитък, като храна за човека, като биогориво, като суровина в промишлеността.  Има хиляди хибриди на царевица, но почти всички попадат в шест общи типа. Шестте основни вида царевица са зърнена царевица, кремъчна царевица, царевица, пуканки, царевично брашно и сладка царевица. Световният рекорд за най-висока царевица е над 10 метра.  Всяка царевица се състои обикновено от 800 ядки, които са подредени в 16 реда. Ядките са с различни цветове: черно, синьо-сиво, лилаво, зелено, червено, бяло и жълто.  Има 100 калории в 100 грама царевица. Царевицата не само осигурява необходимите калории за здравословен, ежедневен метаболизъм, но също така е богат източник на витамин А, витамин В, витамин Е, много минерали и някои антиоксиданти. Също така е с високо съдържание на фибри. Царевично масло е масло, извлечено от зародиша на царевицата. Той е богат на ненаситени мазнини и стероли, като и двете могат да помогнат за понижаване на холестерола в кръвта. Царевицата се използва за много нехранителни продукти като фойерверки, пластмаси, тъкани, препарати за ръжда, лепило, бои, багрила, перилни препарати, сапун, аспирин, антибиотици, бои, боя за обувки, мастило, козметика и др. Преди 20-ти век, цялата реколта от царевица се е събирала чрез ръчен труд.", "date": "2019.04.15", "title": "Любопитни факти за царевицата"}
{"url": "https://www.novinite.bg/articles/174117/Makron-predstavya-merki-v-otgovor-na-iskaniyata-na-jaltite-jiletki", "text": "\r\nТази вечер френският президент Еманюел Макрон ще направи телевизионно изявление. Очаква се Макрон да оповести пакет от мерки в отговор на исканията на \"жълтите жилетки\". В сряда той ще даде и пресконференция в Елисейския дворец. \r\n\r\n\r\n\r\n\r\n\r\n\r\n", "date": "2019.04.15", "title": "Макрон представя мерки в отговор на исканията на \"жълтите жилетки\""}
{"url": "https://www.novinite.bg/articles/174133/Desetki-hilyadi-v-KNDR-pochetoha-pametta-na-Kim-Ir-Sen", "text": "Десетки хиляди севернокорейци почетоха днес паметта на свои държавни ръководители по случай Деня на Слънцето. Така в Корейската народнодемократична република (КНДР) се нарича националният празник - рожденият ден на основателя и първия президент на страната Ким Ир Сен.Многохилядни потоци от хора в Пхенян и други градове потеглиха рано сутринта към мемориалните комплекси из страната, за да участват в тържествените церемонии, предаде ТАСС. Основните прояви в столицата протичат на хълма Мансу, където се извисяват гигантски бронзови статуи на Ким Ир Сен и на следващия лидер - сина му Ким Чен Ир, както и в комплекса Кумсусан, където в прозрачни саркофази се съхраняват балсамираните им останки.\"Прекланям се духом пред двамата велики лидери, защото съм твърде стара, за да им благодаря за щедростта със своя труд\", обяснява пред АФП 84-годишната Ра Ман Ок - полковник в оставка, след двукратен поклон пред монумента на хълма, където прииждат все нови войнишки колони, групи студенти, млади семейства, туристи . . .Севернокорейците се възпитават от самото си раждане в култ към тази династия, от която идва и сегашният лидер на страната Ким Чен Ун. Режимът използва всички възпоменателни церемонии в нейна чест, за да затвърждава властта си, посочва агенцията, цитирана от БТА.По време на честванията се изнасят танцови и театрални представления, каквито са насрочени например на площадите в Пхенян. Организират се множество изложби и спортни състезания. Тазгодишните празненства по случай Деня на Слънцето в столицата включват по-специално фестивал на цветята и мащабен танцов спектакъл.", "date": "2019.04.15", "title": "Десетки хиляди в КНДР почетоха паметта на Ким Ир Сен"}
{"url": "https://www.novinite.bg/articles/174093/130-godini-ot-rojdenieto-na-Charli-Chaplin-v-Muzeya-na-humora-i-satirata", "text": "На 16 април 2019 година Музеят на хумора и сатирата ще отбележи 130 години от рождението на една от най-талантливите личности от ерата на нямото кино - Чарли Чаплин. Той е най-известният актьор в ранните холивудски филми, а по-късно и забележителен режисьор.Ето какво отбелязва в книгата си „Моята автобиография“: „Бях вестникарче, майстор на детски играчки, духач на стъкло, прислужник на лекар и т.н., но като брат ми Сидни по време на всички тези „професионални отклонения“ нито за момент не забравих крайната си цел – да стана актьор.“ Още през 1973 година чрез Комитета за културни връзки с чужбина, председателят на организационния комитет на 9. Фестивал на хумора и сатирата арх. Карл Кандулков отправя покана към Чарли Чаплин да гостува в Габрово. Комикът не успява да дойде, но в архива на Музея на хумора и сатирата се съхранява благодарственият му отговор: поласкан е, че са помислили за него. Не случайно в Габрово се намира единственият паметник на Чаплин в България. Оригиналната композиция е дело на акад. Георги Чапкънов и е разположена в Парка на смеха до Музея на хумора и сатирата. Точно в деня на юбилея Музеят ще покаже панорама от творчеството на великия актьор, От 9:00 до 18:00 часа във фоайето на третия етаж ще могат да се видят едни от знаковите късометражни филми на Чаплин. От 16 часа в Залата на жирафите Цветомир Цанков ще проведе кинолектория, след която публиката ще се наслади на филма „Светлините на града“, оценен от Британския филмов институт като най-доброто постижение на великия комик.", "date": "2019.04.15", "title": "130 години от рождението на Чарли Чаплин в Музея на хумора и сатирата"}
{"url": "https://www.novinite.bg/articles/174150/Glavoblaskanicata-okolo-Brexit-rushi-britanskata-politicheska-sistema", "text": "Едва ли има по-добър символ на проблемите на британската демокрация в епохата на Brexit от този, при който се наложи депутатите да бъдат изпратени вкъщи в разгара на дебатите, когато спукана тръба наводни залата на Камарата на общините. Тази картина перфектно илюстрира проблема на парламента, опитващ се да разреши пъзела на Brexit. Погледната отвън, институцията е бляскав, световноизвестен символ на демокрацията, издигащ се величествено на брега на Темза. Отвътре тя е грохнала и все по-негодна за употреба. Скритите недъзи на британската политическа система бяха изложени на показ - и гледани по телевизията в цял свят - откакто избирателите преди близо три години гласуваха за напускане на Европейския съюз. Процесът на вземане на решение стигна до задънена улица, въпреки че и бизнес лидери, и граждани в един глас молеха за сигурност. Много британци изпитват смесица от разочарование, любопитство и срам от текущия политически хаос. Същото важи за политиците и от двата лагера - за и против Brexit.\"Срамувам се, че съм член на този парламент\", каза проевропейският депутат от Либералнодемократическата партия Норман Лам, след като депутатите за пореден път не успяха да намерят път към Brexit. А консерваторът и привърженик на Brexit Бил Кеш каза миналата седмица, че Великобритания е \"унизена\", защото не можа да напусне ЕС в уречения срок. През последните месеци в парламента, където депутатите многократно се опитваха и не успяваха да се договорят за пътна карта за британското напускане, станахме свидетели на вотове \"на косъм\", нощни заседания и театрален драматизъм. Този политическа \"сапунена опера\" рязко повиши зрителския интерес към уебсайта, излъчващ на живо парламентарните заседания, и превърна председателя на Камарата на общините Джон Бъркоу в международна знаменитост с неговите провлачени крясъци \"Ордър-р-р\" (\"Ред!\").Но целият този \"шум и ярост\" не означава нищо. Великобритания не е по-близо до изхода от ЕС, нито по-наясно за посоката след Brexit, отколкото в началото на годината. Споразумението за развода, сключено между правителството на премиера Тереза Мей и ЕС в края на 2018 г., излага условията за регулирано напускане на Обединеното кралство и обещава тесни връзки в бъдеще. От януари досега парламентът го отхвърли три пъти. Депутатите, които са за Brexit, не искат да гласуват за него, защото предпочитат по-категорично откъсване от блока. Проевропейските политици го отхвърлят, защото го смятат за лош заместител на членството в ЕС. Парламентът гласува и по други опции, включително за напускане без споразумение и за организиране на нов референдум за британското членство. И два пъти депутатите отхвърлиха всичките варианти.За да се избегне хаотично напускане без сделка, което би могло да съсипе икономиката, която и без това върви надолу поради несигурността около Brexit, Мей два пъти се обърна към ЕС с молба за отсрочка. Въпреки нарастващото раздразнение на блока от Великобритания, той два пъти се съгласи, отлагайки Деня на Brexit първо от 29 март за 12 април, а после и до 31 октомври.Британският бизнес дълбоко въздъхна с облекчение, но се опасява, че облекчението ще бъде временно, освен ако политиците не успеят да решат политическата криза, която не е спряла да се задълбочава от изненадващия резултат от референдума за Brexit през 2016 г. досега. На фона на масово недоверие в политиците - усещане, което нараства от доста години, избирателите гласуваха за напускане на ЕС въпреки съветите на правителството, на повечето икономисти и на големите бизнес групи.Британската политическа система доказа, че е зле подготвена да изпълни волята им. Консервативното правителство на Мей няма мнозинство в парламента - рядкост за Великобритания, и изпитва сериозни трудности да прокара своята политика. И двете главни партии в страната - консерваторите и опозиционните лейбъристи, са вътрешно разделени относно Brexit и започнаха \"да се люспят\". Повече от дузина депутати напусаха партийните редици през последните месеци и заседават като независими. Проевропейски депутати \"от задните редове\" влязоха във война с правителството, присвоявайки си контрола над парламентарния дневен ред, и наложиха дебати и гласувания на различни поправки за Brexit. Консерватори \"брекзитъри\" поискаха Мей да подаде оставка, защото не е успяла да да изведе Великобритания от ЕС.В тази обстановка стресираните, изтощени политици от парламента и техните екипи не крият откровеното си облекчение от 10-дневната великденска ваканция, която започна в края на миналата седмица. Премиерът ги умоляваше да си поемат дъх, да размислят и да се върнат готови да сключат компромис за Brexit. Междувременно правителството на Мей продължава преговорите с лейбъристите с надеждата за намиране на допирни точки. Няма обаче признаци за какъвто и да било очертаващ се консенсус. \"Брекзитърите\" в Консервативната партия продължават да заговорничат, за да отстрант Мей и да я заменят с по-силен застъпник на Brexit, като бившия външен министър Борис Джонсън. Проевропейските политици все още се надяват да постигнат нов референдум за Brexit, който би могъл да доведе до мандат за оставане на Обединеното кралство в ЕС. Лейбъристите копнеят за парламентарни избори, въпреки че има риск избирателите да решат да накажат всички политици заради възмущението от провала на Brexit.Не се вижда краят на драмата, която кара наблюдателите в цял свят озадачено да се чешат по главата (и отвреме на време да се подсмиват) заради британските терзания. Британският евродепутат Ричард Ашуърт каза пред колегите си от ЕС, че Brexit е родил \"една тъжна нация, разделена като никога досега, и една Камара на общините, затънала в криза\". \"Нека Brexit послужи като поука за народите в Европа\", предупреди той. Някои наблюдатели обаче съчувстват на Великобритания, която публично се мъчи да реши дълбоко разединяващи въпроси за своите ценности и място в света - въпроси, които са валидни не само за Обединеното кралство. \"Парламентът отразява разделенията в нашата страна\", казва Ананд Менън - директор за Великобритания в мозъчния тръст \"Променяща се Европа\", и продължава: \"Всичко това е брутално и ужасно и не спира. Това е вътрешната политика при демокрацията в най-емоционалния й вид. Настроението сред международните наблюдатели, с които разговарям, е нещо от рода на: \"Слава богу, че не сме на тяхно място!\".", "date": "2019.04.15", "title": "Главоблъсканицата около Brexit руши британската политическа система"}
{"url": "https://www.novinite.bg/articles/174095/Evropejskiya-sayuz-zabrani-plastmasata", "text": "До две години пластмасовите бъркалки и чашките за кафе, сламки и пр. да изчезнат окончателно от употреба! Това реши Европарламентът на 27 март т.г.  като част от екологичните мерки за опазване на водните басейни. Само 35 депутати от общо 623 са гласували против решението, 28 са се въздържали. Държавите имат две години, за да въведат новото правило в законодателството си. категоричен бе в обобщението си пред евродепутатите Франс Тимерманс, вицепрезидент на Европейската комисия, цитиран от международните информационни агенции.В интерес на истината тези досадни консумативи се срещат все по-рядко в заведенията за обществено хранене, но магазинната мрежа все още не се е отказала да ги предлага. Но няма да е задълго. С новата разпоредба, която ще влезе в сила през 2019 година, ще трябва да се съобразяват всички държави-членки на ЕС, като това ще ги задължи да продължат да работят в тази насока и в бъдеще. От ежедневието ни предстои да изчезнат всички ненужни еднократни опаковки, които замърсяват природата – пластмасови кутии  и прибори за храна, капачките за горещи напитки и т.н. Поставени са и срокове: до 2025 година 25% от произведената пластмаса трябва да се рециклира, а до 2019 г. процентът да нарасне до 90. Сега Европа изхвърля  25 млн. тона пластмаса, от които едва 30 процента се рециклират, а  80% от боклука в световния океан е пластмаса.С новата наредба предстои да се вземат мерки и за проблемите, които създават мокрите кърпички. Всеки знае, че попаднали в канализацията, те я задръстват. Въпреки това ограниченията не се спазват. Затова този артикул ще бъде поставен  в една категория с цигарените филтри, кухненската хартия и картонените чаши, които макар и да не са пластмасови, са също толкова опасни за околната среда. Върху тях задължително ще трябва да бъдат изписани указания да се изхвърлят само на обозначените места, защото вредят на околната среда.", "date": "2019.04.15", "title": "Европейския съюз забрани пластмасата"}
{"url": "https://www.novinite.bg/articles/174112/Moreto-izhvarli-malko-delfinche", "text": "Морето изхвърли малко делфинче, попито с мазут, на Северния плаж на Бургас.Това е станало на 10 април.Гледката на мъртви делфини по бреговете на Южното Черноморие е честа, пише meduzata.com.Част от морските бозайници са загинали от силно замърсената вода. Други стават жертва на стопанския риболов. Оплетени в рибарски мрежи, делфините се удавят, защото трябва да поемат въздух на всеки 12 минути. Решението на проблема е поставяне на акустични устройства. Те отблъскват делфините, като им показват, че има мрежи, които до тогава за тях са невидими.В Черно море има 3 вида делфини и един от тях може да изчезне напълно в близките 10 години, ако се запази това ниво на смъртност.", "date": "2019.04.15", "title": "Морето изхвърли малко делфинче"}
{"url": "https://www.novinite.bg/articles/174129/ES-odobri-spornata-reforma-na-avtorskoto-pravo-v-internet", "text": "Страните от ЕС одобриха днес реформи на правилата за авторското право в интернет, за които настояваха издатели и медийни организации, а американски технологични гиганти като Гугъл ги критикуват, предаде АФП.Съветът на Европейския съюз одобри реформите, които бяха приети миналия месец от Европарламента.„Новите правила осигуряват адекватна защита за автори и творци и отварят нови възможности за достъп и споделяне на защитено съдържание онлайн в ЕС“, се казва в прессъобщение на Съвета.Според източник от ЕС против са гласували Италия, Финландия, Швеция, Люксембург, Холандия и Полша.Новината за одобрените промени бе приветствана от Еврокомисията.В края на март евродепутатите в Страсбург одобриха директивата с 348 гласа „за“ срещу 274 „против“ и 36 „въздържал се“. В нея се предвижда творците да могат да контролират разпространението на авторското съдържание от онлайн потребителите и да получават възнаграждение.Европейските издатели на вестници ще могат да преговарят по какъв начин да се извършва повторната употреба на тяхното съдържание в онлайн платформите.Журналистите ще имат по-големи възможности да получават дял от приходите, събрани от прочетените им публикации.Благодарение на новите правила за лицензиране, потребителите ще могат законно да споделят онлайн съдържание със защитени авторски права в платформи като Ютюб или Инстаграм.След публикуването на новата директива в Официалния вестник на ЕС страните членки ще имат 24 месеца за транспонирането ѝ в местното законодателство. Церемонията за подписването на новите правила е планирана за 17 април в Европейския парламент в Страсбург.", "date": "2019.04.15", "title": "ЕС одобри спорната реформа на авторското право в интернет"}
{"url": "https://www.novinite.bg/articles/174140/Rekorden-skok-na-bezraboticata-v-Turciya", "text": "\r\nБроят на безработните в Турция се е увеличил през януари до близо 10-годишен връх от 14,7%, което е ясно доказателство, че по-дълбоката икономическа рецесия се отразява негативно на пазара на труда в страната.\r\n \r\n\r\n\r\n\r\n\r\n", "date": "2019.04.15", "title": "Рекорден скок на безработицата в Турция"}
{"url": "https://www.novinite.bg/articles/174120/Balgarin-v-ekipa-na-noviya-Car-Lav", "text": "23-годишен димитровградчанин е част от екипа на една от най- очакваните филмови продукции на годината, новият филм от поредицата “Цар Лъв”. Неговата премиера ще бъде през юли, а преди дни излезе и трейлъра на филма. Боян Георгиев работи по него като технически директор осветление в студио MPC (The Moving Picture Company). Той се е трудил над продукцията в лондонското студио почти година - от миналия април до сега. Като първокласник е първата му среща с филма “Цар Лъв”, която го вдъхновява да се развива напред, разказва Боян пред Haskovo.live. Боян завършва първо СУ “Любен Каравелов” в Димитровград, а през 2014 година и ПМГ “Иван Вазов”.След това продължава обучението си в Университета на Хартфордшир ( University of Hertfordshire), където се димпломира в 3D Компютърна Анимация. Завършва курса по анимация със отлична диплома бакалавър на изкуствата през 2017 г. Екипът на “Цар Лъв” се свързва с него през януари 2018 г. за работа около година. След 1994 г. ще видим отново затрогващата анимация „Цар Лъв“ на голям екран, но този път като фотореалистичен компютърно-анимиран римейк, под режисурата на американския актьор и режисьор Джон Фавро. Една от перлите сред класиките на Disney ще бъде представенa максимално реалистично, а музиката ще е дело на емблематичния композитор Ханс Цимер. Премиерата на новия „Цар Лъв“ ще бъде на 19 юли.", "date": "2019.04.15", "title": "Българин в екипа на новия „Цар Лъв“"}
{"url": "https://www.novinite.bg/articles/174094/Agenciya-po-vpisvaniyata-obvyava-obshtestvena-porachka-za-poddrajka-na-sistemite", "text": "На 03 май 2019 г. изтича договорът на Агенцията по вписванията с Лирекс Бг за поддръжка на системите на институцията. Договорът е сключен през 2018 г. за период от 12 месеца. Той е на стойност 98 640 лв. без ДДС и включва поддръжка на системно, комуникационно и програмно осигуряване на системите за управление на базата данни на Агенцията по вписванията.В тази връзка Агенцията по вписванията ще открие процедура по ЗОП с предмет: „Абонаментна поддръжка на системно, комуникационно и СУБД (система за управление на база данни) програмно осигуряване с наблюдение и управление на информационната и комуникационната инфраструктура (ИКИ) на Агенцията по вписванията“. Както в предходните години, така и тази, поръчката ще бъде възложена по реда на чл. 20, ал. 6 от ЗОП или чрез директно възлагане в област отбрана и сигурност. Според техническата спецификация, изпълнителят „трябва да извърши висококвалифицирани дейности за постигане на ниски нива на информационни рискове, да ги поддържа регулярно, а освен това трябва да бъде гарантирана поверителността, цялостността и наличността на трансферираната, обработваната и съхранявана информация в информационно–комуникационната инфраструктура на Агенцията“.Съгласно предмета на договора, всички участници в процедурата трябва да притежават актуално удостоверение за сигурност, издадено от Държавната агенция „Национална сигурност“ (ДАНС). За първи път от десет години насам, Агенцията по вписванията поставя условие пред фирмите да разполагат с екип от общо 12 висококвалифицирани експерти с различни технологични компетентности, които ще бъдат ангажирани с поддръжката на системите и които да реагират в случай на инциденти, свързани със сигурността. Двама от тях трябва да бъдат на разположение на място. До момента Агенцията е имала изисквания за общо 4 специалисти, които да обслужват поддръжката и не е поставяла условието да има експерти, на място в институцията. Прогнозната стойност на поръчката за една година е до 429 500 лв. без ДДС. Предвижда се договорът да се сключи за срок от две години. „Стратегическа цел в управлението на Агенцията е гарантирането на сигурността на базите данни. Горчивият опит на институцията показа, че е необходима по-сериозна инвестиция както на средства, така и във висококвалифицирани експерти, които да следят в детайли процесите.“, каза Габриела Козарева – изпълнителен директор на Агенцията по вписванията. Предстои Агенцията по вписванията да изпрати покани за участие в конкурса до компании, отговарящи на нормативните изисквания за изпълнение на дейности в област отбрана и сигурност. До края на април Агенцията по вписванията трябва да избере изпълнител сред фирмите, изпратили оферти. Компаниите, чиито технически предложения отговарят на изискванията, ще бъдат класирани по критерия „най-ниска цена“.", "date": "2019.04.15", "title": "Агенция по вписванията обвява обществена поръчка за поддръжка на системите"}
{"url": "https://www.novinite.bg/articles/174081/Valejite-spirat-ot-iztok-na-zapad-obache-prodaljavat", "text": "Днес още преди обяд валежите в Източна България ще спрат, а след обяд там облачността временно ще се разкъса. Над останалата част от страната ще се задържи предимно облачно и на места, главно в Югозападна България ще има превалявания от дъжд, в планините над 1800 метра от сняг. Ще духа до умерен североизточен вятър. Максималните температури ще са между 11 и 16 градуса, сочи прогнозата на НИМХ.Атмосферното налягане е по-ниско от средното за месеца - слабо ще се повиши.Над планините ще е предимно облачно, на места в масивите от Западна България ще превалява дъжд, а над 1800 м - сняг. Ще духа до умерен вятър от изток-североизток. Максималната температура на височина 1200 метра ще е около 6 градуса, на 2000 метра – около 0.Над Черноморието преди обяд ще е облачно, все още на места със слаби валежи. До обяд валежите ще спрат и до края на деня ще има разкъсвания на облачността, на много места до предимно слънчево. Ще духа до умерен северен вятър. Остава хладно с максимални температури между 10 и 13 градуса. Температурата на морската вода е 11-12. Вълнението на морето ще е 2-3 бала.  ", "date": "2019.04.15", "title": "Валежите спират от изток, на запад обаче продължават"}
{"url": "https://www.novinite.bg/articles/174089/Sabaryat-nezakonni-postrojki-v-Stara-Zagora", "text": "Багери започват събарянето на незаконни постройки в местността „Карасиврия” в Стара Загора. Първите три къщи ще бъдат бутнати след 9:30 часа.Общо незаконните постройки в района са 54. Собствениците им са получили предизвестията си преди 6 месеца и са били длъжни да ги премахнат в 30-дневен срок. Даденият срок е изтекъл.Процедурата е обжалвана пред Върховния административен съд, но е потвърдена. В края на 2018 г. и след зимния сезон Община Стара Загора пристъпва към премахване на незаконното строителство. Шестима от собствениците на къщи започнаха премахването им доброволно.„Тези къщи не подлежат на узаконяване по никакъв начин”, заяви пред NOVA кметът Живко Тодоров.„Така трябва да се прави, така местната власт трябва да решава тези проблеми”, заяви евродепутатът Ангел Джамбазки.", "date": "2019.04.15", "title": "Събарят незаконни постройки в Стара Загора"}
{"url": "https://www.novinite.bg/articles/174103/Deca-machkat-otrovna-igrachka", "text": "Играчките са неделима част от ежедневието на нашите деца. Независимо от тяхната същност всички играчки са подложени на пипане, натиск, удряне, хвърляне,  и дъвкане, действия с които хлапетата придобиват знания за света около тях. Разбираема е загрижеността на родителите за децата, и в частност към качеството и безопасността на играчките които ползват. В името на здравето на подрастващите в националното и европейското законодателство са въведени строги изисквания към всички предмети влизащи в контакт с деца.През последната година в европейската система за бързо предупреждение за опасни нехранителни продукти (Rapex) са оповестени около 40 случая за открити и забранени еднотипни опасни детски играки. Касае се за продукти разпространявани под търговското име „slime”, превеждано при българските аналози като слуз, лепкава каша или желе. Сигналите в европейската система дефинират опасността в тези играчки като химическа. В тях се докладва най-често за опасно високо съдържание на химическия елемент Бор. В някои се откриват и наднормени количества от други метали като олово и хром. Тези продукти представляват реален риск за здравето на децата, защото типа на играчките предразполага към плътен контакт с кожата, а в много случаи към облизване и тестване на вкуса. Опасните марки се разпространяват свободно в интернет на изключително ниски цени, понякога под 1 лев за брой, което увеличава тяхната достъпност за потребителите. Във всички известни случаи производител на играчките е Китай.Отрови са засечени в шест от девет детски слайм желета на пазара. Това е посочило изследване на Асоциация \"Активни потребители\", поставило си за цел да проучи какво съдържа пихтиестата смес, която от година е хит сред детските игри по цял свят.\"Закупихме 9 играчки обозначени от производителите като „slime” или с българските наименования желе, слуз или лепкава каша, които изпратихме за анализ на съдържанието на метали в независима лаборатория. 6 от тях закупихме от 3 търговски вериги, а още 3 поръчахме от Интернет магазини. Ценово играчките са в диапазона от под 1 лев до 18 лева. От изследваните 9 проби в 6 се установява наднормено количество на химичния елемент. При лимит от 300 мг/кг в тях се измерват от 304 до 1007 мг/кг, като последното е над 3 пъти над разрешеното. Общо от 6 тествани проби от търговските вериги опасни са 3, т.е. 50%. Повишено съдържание на Бор има в 3 от 3-те изследвани продукта закупени от интернет, т.е. 100%. При другите четири измервани метала, (никел, кадмий, арсен и олово) не се установиха наднормени количества, Въпреки това, в 3 от продуктите имаше стойности близки до разрешените лимити. Това показва, че риск от съдържание на повишени количества тежки метали в играчките тип „slime” съществува, предупреждават от \"Активни потребители\".Нито един от етикетите на участвалите в изпитването продукти не отговаря напълно на изискванията. Най-сериозното отклонение е отсъствие на информация за съдържанието и компонентния състав, което е установено при 7 от 9-те марки. При почти всички играчки, текстът на етикетите е прикрит и/или изписан с много дребен шрифт и на практика е нечетлив за потребителите. В няколко от продуктите липсва предупреждение срещу поглъщане, което е особено актуално точно за този тип играчки които лесно могат да бъдат объркани с храна/дъвка от децата.При вдишване или контакт с кожата, лигавиците и очите съединенията на Бор водят до раздразнение, възпаление и малки ранички, които обикновено са обратими при прекратяване на въздействието. При системно излагане на Бор се наблюдават сериозни репродуктивни и хематологични проблеми. Не е разрешен за влагане в хранителни добавки", "date": "2019.04.15", "title": "Деца мачкат отровна играчка"}
{"url": "https://www.novinite.bg/articles/174096/Sadat-zasedava-po-delo-za-chistotata-na-vazduha-v-Sofiya", "text": "\r\nСофийският градски съд дава ход на делото срещу Столична община, заведено преди 2 години от обединени в \"Група за чист въздух\" неправителствени организации.\r\n\r\n\r\n\r\n\r\n", "date": "2019.04.15", "title": "Съдът заседава по дело за чистотата на въздуха в София"}
{"url": "https://www.novinite.bg/articles/174105/Vseki-peti-balgarin-veche-jivee-v-Sofiya", "text": "Българските села отдавна са на изчезване, но се оказва, че същата съдба застрашава и малките градове.Вече 73,7% от българите живеят в градовете, като всеки пети се е настанил в София.Миграцията от селата към градовете е изчерпана. Основният поток е от малките градове към големите градове и основно към столицата, обясни пред БНТ Магдалена Костова, директор на \"Демографска и социална статистика\" в НСИ.164 села са останали без жители през последите десетина години.Според Костова обаче по-големият проблем е, че 22% от населените места са с население до 49 души, като хората там са на възраст над 65 години, което означава, че скоро и те ще се обезлюдят.Тези населени места са погранични и високопланински и на практика няма шанс да бъдат населени отново, смята тя.Средната възраст на българина също се увеличава до 43,8 години.В София средната възраст е по-ниска, като показателите са близки до средноевропейските.Освен че намаляваме и застаряваме като нация, раждаемостта продължава да спада.Раждаемостта е най-висока в Сливен като това е традиционно. След Сливен се нареждат София и Ямбол.Миграцията продължава да е сериозен проблем. Почти всеки втори, който заминава зад граница, е на възраст 20 - 39 години и това влошава структурите.Напускащите страната търсят по-добър живот и по-добро образование, коментира Костова.Северозападният регион е най- слабо развитият в целия ЕС. Там има и най-лоши демографски показатели - най-висока смъртност, най-ниска раждаемост и най-висока миграция.", "date": "2019.04.15", "title": "Всеки пети българин вече живее в София"}
{"url": "https://www.novinite.bg/articles/174108/Medicinski-sestri-v-Pazardjik-iskat-ostavka-na-rakovodstvoto-na-BAPZG", "text": "Медицински сестри в Пазарджик искат незабавна оставка на ръководството на Българската асоциация на професионалистите по здравни грижи. Те настояват организацията да не участва в предстоящите преговори на 10-ти май в здравното министерство. Медиците не приемат договорените условия на последната среща с министър Кирил Ананиев и остават в стачна готовност, заяви координаторът на протестиращите Димитрия Димитрова.„Господин Ананиев каза, че Министерство на здравеопазването заедно БАПЗГ, с нашата асоциация и част от протестиращите сме стигнали до това решение да се започне с 950 лева стартова заплата. Не е така. Това нито ние сме го решили, нито БАПЗГ, задето имат страна в тези решения. Във всичките градове сме в стачна готовност. Искаме да мине срещата при Ананиев на 10-ти май, където той трябва да каже окончателно методиката, да мине протестът на 15-ти май и от тогава вече наистина ще се започне с ефективни стачни действия със спиране на работа. Разберете, докато не се спре източването на здравната каса, няма да има спасение“, подчерта Димитрова.Медицинските сестри настояват за достойни условия на труд и стартово заплащане от поне две минимални заплати.", "date": "2019.04.15", "title": "Медицински сестри в Пазарджик искат оставка на ръководството на БАПЗГ"}
{"url": "https://www.novinite.bg/articles/174097/DNSK-vrachva-zapovedta-za-spirane-na-stroeja-na-Zlaten-vek", "text": "ДНСК връчва заповедта за спиране на \"Златен век\". Причината са установените от ДНСК нарушения и липса на презаверено разрешително за строеж.В ДНСК е получено от управителя на „Артекс инженеринг“ АД писмо - възражение във връзка със съставения констативен акт.Министърът на регионалното развитие обясни, че решението не се взима под обществен натиск, защото дебатите са започнали още през ноември 2018 г. Гражданите ще спрат с протестите засега.Управителят на фирма \"Артекс проект\" пък поиска лична среща с Бойко Борисов. В писмо Мирянов-син заявява, че се е опитвал да се свърже с него, за да да присъства на срещата му с Инициативния комитет срещу строежа на небостъргача, но е получил отказ.", "date": "2019.04.15", "title": "ДНСК връчва заповедта за спиране на строежа на \"Златен век\""}
{"url": "https://www.novinite.bg/articles/174104/Bashtata-na-ubitoto-bebe-Ochakvah-Mestan-da-spre-na-znaka-Stop", "text": "Видях „Фолксваген“-а, можех да спра, но прецених, че ще той спре на знака „Стоп“, не очаквах да продължи. Това казал пред полицаите и на близките си Юсеин Ахмед Т., водачът на лекия автомобил „БМВ“, който се сблъска с колата, управлявана от Лютви Местан.Спрях на \"Стоп\", това пък коментира пред болницата в Кърджали Местан, съобщиха от rodopi24.При зверската катастрофа загина 6-месечно бебе. Съпругата на Юсеин е в безсъзнание, има мозъчно-черепно травма. Настанена е в хирургията на кърджалийската болница за операция. По-голямото дете на семейството, на 9 години, също е в болницата в областния град. Юсеин Ахмед се е отървал със спукан прешлен.„Извършваме оглед, събираме доказателства“, съобщи говорителят на главния прокурор Румяна Арнаудова, уточнявайки, че прокуратурата ще приложи равна мяра в случаите, при които се причинява смърт по непредпразливост.Лютви Местан е задържан за 24 часа. Той не се ползва с имунитет, тъй като той не е регистриран в ЦИК като кандидат за евродепутат, така че няма пречка за неговото задържане, посочи Арнаудова. Към този момент обаче решението за задържане на Лютви Местан е на МВР, защото не са приключили разпитите.\"Единственият шанс да не се бе случило това е да не бях там\", това коментира пред камерата на бТВ Лютви Местан.", "date": "2019.04.15", "title": "Бащата на убитото бебе: Очаквах Местан да спре на знака \"Стоп\""}
{"url": "https://www.novinite.bg/articles/174111/Lyutvi-Mestan-podnese-saboleznovaniya-sled-tejkata-katastrofa", "text": "Лютви Местан поднесе съболезнования на близките на семейството, пострадало в катастрофа с негово участие в неделя. В профила му във Facebook се появи съобщение: \"Покрусен съм! Изразявам най-дълбоките си съболезнования към близките\"В неделя политикът беше задържан, след като автомобилът му участва в тежък пътен инцидент, в който има загинал и трима ранени.Кой е автор на поста не става ясно.", "date": "2019.04.15", "title": "Лютви Местан поднесе съболезнования след тежката катастрофа"}
{"url": "https://www.novinite.bg/articles/174119/Vlak-blasna-kola-na-prelez-v-Starozagorsko", "text": "Влак удари кола на жп прелез в старозагорското село Дунавци, съобщава bTV.По чудо тежкият инцидент се размина без жертви.Възрастният мъж, шофирал автомобила, успял да избяга преди композицията да блъсне возилото.Прелезът при Дунавци не е обезопасен.", "date": "2019.04.15", "title": "Влак блъсна кола на прелез в Старозагорско"}
{"url": "https://www.novinite.bg/articles/174110/Balgarska-asociaciya-po-hipnoza-navarshva-20-godini", "text": "Българска асоциация по хипноза навършва 20 години. Юбилеят ще бъде отбелязан с тридневен семинар, изпъстрен с много лекции и дискусии на различни теми. Срещата ще се състои от 19-ти до 21-ви април 2019 в хотел \"Света Анастасия\" в парк Росенец, близо до Бургас. Мястото не е избрано случайно - точно преди 20 години, през пролетта на 1999 г. с няколко приятели и съмишленици се учредява и основава Българска Асоциация по Хипноза и още същата година, на същото място, се организира и провежда \"Първа  национална среща по Хипноза и Хипнотерапия\". Ето и основните теми от програмата: Иво Величков – „20 години БАХ или за смисъла на споделените състояния»Иво Величков е председател на БАХ, един от инициаторите и учредителите на БАХ през 1999 г. В темата ще се включат също д-р Венцислав Стоев (стоматолог, клиничен психолог и председател на БАККХ - Българска Асоциация по Клинична Комуникация и Хипноза). Автор е на книги и монографии в областта) и д-р Димитър Арнаудов Георги Димитров – „Хипнозата и хипнотерапията по света и у нас”Георги Димитров е международен секретар на БАХ, психолог и хипнотерапевт, член на British Psychological Society и American Psychology Association, един от активните членове на БАХ през годините Неда Терзиева – „Енергийна структура на тялото”Неда Терзиева е дипломиран психолог, енерготерапевт и хипнотерапевт, член на БАХ с богата частна практика в областта. д-р Георги Христозов – „Човекът и храната интимно”Д-р Георги Христозов е медицински директор на Салвис Фарма София, член на БАХ. Храната не е просто калории. Храната е нещо, което общува с подсъзнанието на човека. Пълноценният начин на хранене, се базира на хранителното разнообразие. За съжаление, точно хранителното разнообразие става причина за нарушения на обмяната на веществата, поява на болести и нарушаване на качеството на живота на хората.  Д-р Ясен Димитров – „Сънища и психотерапия в търсене на път между митовете и реалността”Д-р Ясен Димитров e психолог, организационен консултант и екзекютив коуч с богата практика и дългогодишен международен опит, хабилитиран преподавател по организационно поведение и бизнес психология във ВУЗФ и ръководител на поведенческият екип, сформиран като част от първата Българска експериментално-научна лаборатория. Автор на редица статии и монографии в български и чуждестранни научни списания. Темата разглежда един от съвременните подходи за „работа“ със сънища, приложим извън обхвата на познатите психоаналитични парадигми.  Росен Русев - Представяне на онлайн тренинг \"Частна психологична практика\"Росен Русев е член на БАХ, преминал многобройни обучения в областта на хипнозата у нас и в чужбина, с богат мениджърски и бизнес опит. Ще бъде представен проект за онлайн обучение, насочено към специалистите в областта на психологията, които искат да стартират или оптимизират частната си практика.  Димитър Бочев – „Хипнотичното в бита и битието”Димитър Бочев е български писател, философ и есеист, политически емигрант в Германия и дългогодишен сътрудник на Радио Свободна Европа. Автор е на множество книги и статии у нас и в чужбина. Яна Аврамова-Атанасова – представяне на книгата „Регресия – път към невидимия свят на душите”Яна Аврамова-Атанасова е автор, психолог и хипнотерапевт.  Антоанета Петрова - \"БАХ в светлината на астропсихологията\"Антоанета Петрова е дипломиран психолог, астролог и член на УС на БАХ В срещата ще участва и актьорът Филип Трифонов с неговото представление \"Моноспектакъл\". ***Българска асоциация по хипноза (БАХ) е създадена през 1999 г. и е сдружение с идеална цел на специалисти, интересуващи се и занимаващи се с хипноза, хипнотерапия, психотерапия, медицина, психология.  В Българска асоциация по хипноза членуват съм настоящия момент над 120 души - психолози, терапевти, лекари, както и хора, интересуващи се от хипнозата и хипнотерапията. Българска асоциация по хипноза организира и провежда обучения по хипноза и хипнотерапия, отворени лекции, демонстрации, семинари, практически занимания, осъществява издателска дейност. Българска асоциация по хипноза обединява, привлича и дава безусловна помощ и подкрепа за професионалното развитие на всеки член на Асоциацията. Помага на своите членове и работи по посока популяризацията на хипнозата като научен метод за психотерапия. През 2016 г. БАХ сключи официален договор за сътрудничество с Университета по традиционни изкуства и култура Амплапура-Бали.", "date": "2019.04.15", "title": "Българска асоциация по хипноза навършва 20 години"}
{"url": "https://www.novinite.bg/articles/174123/NSI-Mesechnata-inflaciya-prez-mart-e-01-na-sto", "text": "Индексът на потребителските цени за март 2019 г. спрямо февруари 2019 г. е 100.1 на сто, т.е. месечната инфлация е 0.1 на сто, съобщава Националният статистически институт.Инфлацията от началото на годината (март 2019 г. спрямо декември 2018 г.) е 1.2 на сто, а годишната инфлация за март 2019 г. спрямо март 2018 г. е 3.6 на сто.Средногодишната инфлация за периода април 2018 - март 2019 г. спрямо периодааприл 2017 - март 2018 г. е 3.1 на сто.", "date": "2019.04.15", "title": "НСИ: Месечната инфлация през март е 0.1 на сто"}
{"url": "https://www.novinite.bg/articles/174115/Gurbetchii-ot-Rodopite-masovo-vadyat-mejdunarodni-pasporti-zaradi-Brekzit", "text": "Гурбетчии от Родопите масово вадят международни паспорти заради постоянно сменящите се дати за излизане на Великобритания от Европейския съюз.Хората от доспатските села Бръщен и Црънча стават гурбетчии още в началото на демократичния процес в България заради липсата на работа. Започват с работа в съседна Гърция, а после във Великобритания и в Испания. Повечето от половината трудоспособно население на Бръщен работи в селското стопанство във Великобритания.Англичанинът Тим Чеймбърс е работодател на 350 души от Бръщен, споделя секретарят на кметството в селото Златко Пелтеков:„Жителите на селото са 960 човека, а има гурбетчии около 360-370 човека. Повечето са в „Бръщенската ферма“ близо до Лондон, графство Кент“.Почти всички сезонни работници са извадили международни паспорти. Хората се притесняват заради Брекзит, който може да ги свари без документи за самоличност, и смятат, че личните карти няма да са достатъчни. Повечето от тях искат да се върнат в България, но не в селото. Инвестират в апартаменти в големите градове, където има работа. ", "date": "2019.04.15", "title": "Гурбетчии от Родопите масово вадят международни паспорти заради Брекзит"}
{"url": "https://www.novinite.bg/articles/174127/Balgarski-TIR-ove-blokirani-na-turskata-granica-zaradi-neplateni-taksi", "text": "\r\nСтотици ТИР-ове са задържани на границата ни с Турция и не могат да влязат у нас. Причината е, че преди няколко дни турските власти въведоха допълнителен контрол и събират неплатени глоби и толтакси на граничния пункт от нашите шофьори.\r\n Според българските превозвачи, глобите са завишени в пъти. Шофьорите, които нямат пари, оставят камионите на наказателен паркинг и тръгват пеша. И днес много шофьори изчакват на Граничния пункт „Капъкуле\", за да им занесат пари, с които да си платят задълженията.\r\n\r\n\r\n\r\n", "date": "2019.04.15", "title": "Български ТИР-ове блокирани на турската граница заради неплатени такси"}
{"url": "https://www.novinite.bg/articles/174124/Sladoledeniyat-biznes-v-Balgariya-se-e-udvoil", "text": "След сделката между Сладоледената фабрика и Unilever, сладоледеният бизнес в България се е удвоил. Производството на новата компания е базирано във Велико Търново, а плановете ѝ са почти да удвои маркетинговите и оперативни инвестиции в страната.След придобиването, появата на нови продукти на пазара е очаквана. Местната сладоледена марка Eskimo на Unilever, е обновена с помощта на локалната експертиза и познания за продуктите на Denny, както и на няколко проучвания, направени от GFK и Nielsen. Тяхната цел – да се тества качеството, вкуса, опаковката и маркетинговата стратегия на новата, подобрена марка Eskimo, която днес е усъвършенствана и готова да бъде опитана от всеки. Новостите на българския пазар следват международните тенденции – бял шоколад, бисквитен вкус и сладоледи от истински плодове.Новата компания е ангажирана с устойчивостта и намирането на начини да намали CO2 отпечатъка си. Тя вече е инвестирала в слънчеви инсталации и превозни средства, работещи с природен газ, които подобряват цялостната ефективност на бизнеса, като същевременно намаляват разходите за гориво. Компанията залага на още няколко подобрения, които се очаква да намалят въглеродния ѝ отпечатък през предстоящия сезон. Соларните панели на покрива на фабриката ще намалят емисиите с до 120 тона,  превозните средства, работещи с природен газ – с до 22 тона, а системата за възстановяване на топлинната енергия, която функционира във фабриката от отварянето ѝ през 2016 г. - със 144 тона.Общо с 286 тона се очаква да се намали въглеродният отпечатък на компанията за един сезон (6 месеца), което означава, че за пълна работна година има потенциал за редуцирането му с 577 тона. Бъдещите планове за развитие в тази посока включват закупуването на още превозни средства, използващи природен газ през 2020 г. и електрически автомобили за регионалните търговски мениджъри на компанията.Unilever е един от най-големите производители на продукти за красота и лична грижа, домашно почистване, храни и освежаващи продукти на повече от 190 пазара и с 2.5 млрд. потребители дневно. Компанията има над 161 000 служители и продажби за 53.7 млрд. евро за 2017 г. Повече от половината от отпечатъка на компанията (57%) е в развиващите се и нововъзникващи пазари. Unilever има над 400 марки, които могат да бъдат намерени в домовете по целия свят, включително Persil, Dove, Knorr, Domestos, Hellmann’s, Lipton, Wall’s, PG Tips, Ben & Jerry’s, Magnum и Lynx.", "date": "2019.04.15", "title": "Сладоледеният бизнес в България се е удвоил"}
{"url": "https://www.novinite.bg/articles/174132/15-mln-balgari-sa-zatlasteli-na-vodeshta-poziciya-sme-v-ES", "text": "Цо данни на Европейската асоциация за изследване на затлъстяването (EASO), приблизително 1,5 милиона от българите са със свръх наднормено тегло и страната ни е на едно от водещите места по честотата на затлъстяването в детска възраст сред страните от ЕС.Въпреки тенденциите на затлъстяване на населението, до момента в България не съществуваше структура, която да се ангажира цялостно и дългосрочно с грижата за пациентите с болестно затлъстяване и чийто екип да избира оптималния терапевтичен подход за всеки индивидуален случай.Поради високата честота на болестно затлъстяване сред българите, за което вече съществува ефективна профилактика и съвременно лечение, и високото професионално ниво на специалистите в УМБАЛ  \"Александровска\", EASO одобри кандидатурата на болницата за статут на акредитиран Център за лечение на затлъстяването. Той ще бъде първият в България функционален експертен център за обучение, развитие и подобряване на диагностиката, лечението и обгрижването на пациенти с наднормено тегло и затлъстяване, съобщиха от пресцентъра на лечебното заведение.Лечението на затлъстяването е комплексно и дългосрочно, и няма универсален подход, валиден за всички.В тази връзка, през 2016г. в УМБАЛ \"Александровска\" бе сформиран екип от експерти (ендокринолог, кардиолог, пулмолог, диетолог, гастроентеролог, психолог и хирург), който създаде протоколи за поведение и лечение при пациенти със затлъстяване, подлежащи на бариатрична хирургия. Това включва промяна на хранителните навици, диетичен режим, физическа активност, поведенческа психотерапия, медикаменти и като крайна мярка - бариатрична хирургия.За период от две години в програмата са включени повече от 150 пациенти, подходящи за оперативно лечение. Направени са 50 операции – \"безкръвно\" (лапароскопски), с 0% смъртност, 51 кг. средна загуба на тегло до първата година след интервенцията и ремисия на придружаващите заболявания като захарен диабет тип 2, хипертония, сънна апнея. Пациентите се проследяват и обгрижват компетентно, имат осигурен достъп до екипа през цялото време на лечението, преди и след интервенцията, и са със значително подобрено здраве, самочувствие и качество на живот.Въз основа на постигнатите резултати за двугодишния период от време на изпитване на програмата, ръководството на болницата предприе процедура УМБАЛ \"Александровска\" да бъде призната от EASO за Референтен център за лечение на затлъстяването. Кандидатурата получи одобрение и към момента \"Александровска\" единствена в страната притежава този сертификат.", "date": "2019.04.15", "title": "1,5 млн. българи са затлъстели, на водеща позиция сме в ЕС"}
{"url": "https://www.novinite.bg/articles/174137/EK-Komisiyata-vodi-konstruktiven-razgovor-s-balgarskite-vlasti-po-izpalnenieto-na-preporakite", "text": "Заместник-председателят на Европейската комисия Франс Тимерманс заяви днес, че комисията води конструктивен разговор с българските власти по изпълнението на препоръките по механизма за сътрудничество и проверка. Той каза това след днешната си среща с главния прокурор Сотир Цацаров и в отговор на въпроси на пресконференция.\"Целта на срещата с българския главен прокурор бе да обсъдим необходимите стъпки за прилагането на препоръките от механизма за наблюдение. Срещам се с много представители на България и на Румъния, свързани пряко с тези въпроси. Бях насърчен от думите на главния прокурор Цацаров, че (българските власти) са решени да приложат препоръките на ЕК. Остава доста работа\", посочи Тимерманс.За апартаментите, очевидно придобити на много ниски цени - разбирам, че всички тези случаи се разследват и не е редно да коментираме преди края на разследването, очакваме резултатите.Служителите на ЕК, които работят с България и Румъния, са наистина много добре осведомени за това, което се случва там. Казах, че отчитаме напредък, но остава още огромна работа за вършене, добави той по повод нашата страна. Тези две държави дойдоха от доста мрачно място през 2007 г., когато бе въведено наблюдението на ЕК. Остава още работа, но българските власти полагат усилия. Да, има проблеми - обсъдихме ги днес, има разследвани служители, подадени са оставки. Има причина да следим внимателно всичко това. Важното е, че водим конструктивен разговор с българските власти за приложението на препоръките на ЕК. Докъде ще стигнем, ще се разбере в следващите месеци и години, заяви Тимерманс.", "date": "2019.04.15", "title": "ЕК: Комисията води конструктивен разговор с българските власти по изпълнението на препоръките"}
{"url": "https://www.novinite.bg/articles/174109/KZP-Resheniyata-na-potrebitelskite-kazusi-idvat-s-postavyaneto-im-na-masata-i-provejdaneto-na-dialog", "text": "Хората все по-активно се възползват от всички съществуващи канали за връзка с Комисията за защита на потребителите (КЗП), но предпочитат директния, живия контакт, диалога – да могат да споделят своя проблем, да получат подкрепа, разбиране, съвет. Такова е наблюдението на председателя Димитър Маргаритов. Той е на мнение, че ефективната и експедитивна работа на инспекторите от регионалните представителства на контролния орган дават необходимото спокойствие на гражданите от различните населени места в страната. Инспекторите работят по цялата палитра от теми, които могат да бъдат адресирани към Комисията.„Това означава, че те са подготвени да реагират на всеки конкретен случай, независимо в кой сегмент на пазара попада той – при покупки от магазина, проблем с туристически продукт, опасни стоки и т.н. Когато е необходимо, те могат да получат съдействие от останалите колеги. Ние работим в „отворена среда“, комуникираме и всичко това е подчинено на идеята да можем да сме полезни на хората“, посочи Димитър Маргаритов в предаването „Добър ден, Шумен“ по Телевизия Шумен. „Има случаи, в които е много важно на принципа на „тайния клиент“ до момента, в който не се легитимират, инспекторите да не са разпознати от търговците. Например, при получаването на бърз кредит. Там има преддоговорна информация, трябва да се предостави т.нар.Стандартен европейски формуляр с основните параметри – колко взимате, колко ще върнете, за какъв срок и пр. При оплакване от потребител, че този формуляр не се предоставя и са принудени направо да подпишат някакъв дълъг, подробен договор, в резултат на което впоследствие те установяват, че има допълнитени условия, които не са им били представени, ние извършваме подобна проверка“, обясни Маргаритов. В други случаи това не е необходимо. Например, в туристически обект.„Отива се на място, изискват се съответните документи – регистър за настаняване, регистър за рекламации, удостоверение за категоризация и т.н. Често пъти работата е свързана с висока комуникационна култура и способност да установиш действителното положение и въз основа на това да се пристъпи към санкциониране на нарушенията“, разясни още председателят на КЗП. Проверките за безопасност на продуктите са свързани предимно с изискването на конкретни документи, удостоверяващи предварителните изпитвания и съответствието на дадената стока с утвърдените стандарти. По отношение на все по-предпочитания способ за пазаруване чрез Интернет Маргаритов даде конкретни разяснения - закупени през интернет дискове без съдържание например могат да бъдат върнати обратно на търговеца по силата на правото за отказ в 14-дневния срок, като разходите обикновено са за сметка на клиента. Но диск с филм, след разпечатването му не може да върнете. Ако дискът е дефектен, и в двата случая потребителят има друго право – на рекламация. Тогава търговецът следва да поеме разходите по връщането на продукта, който ще бъде поправен, заменен или в някакъв момент ще се стигне до разваляне на сделката и възстановяване на заплатеното от потребителя. „Мисля, че имаме още какво да подобрим в т.нар. потребителска култура, но то е по-скоро в посока на това да не се притесняваме да общуваме пълноценно и с търговците, и помежду си като потребители. Не просто да подминаваме с мълчание или все едно е някаква тайна това, че се случва нещо нередно или пък че ние имаме някакъв проблем. Когато нещата се поставят ясно на масата, когато се потърси съдействие и от самия търговец, тогава шансовете за решаването на един потребителски казус са много по-големи, отколкото ако просто търсим решението в мълчание или пък в допълнителни разходи за покриване на щетата“, завърши Маргаритов.", "date": "2019.04.15", "title": "КЗП: „Решенията на потребителските казуси идват с поставянето им на масата и провеждането на диалог“"}
{"url": "https://www.novinite.bg/articles/174126/Ne-dadoha-hod-na-deloto-za-mrasniya-vazduh-v-Sofiya", "text": "Софийският градски съд (СГС) не даде ход на делото срещу мръсния въздух в София. То е заведено от \"Група за чист въздух\" срещу Столичната община. Причина за отлагането на делото за 20-ти май от 11:30 часа стана процесуална пречка и нередовно призовани свидетели.„Ход не беше даден, защото се оказа, че има процедурни недостатъци. Двама от физическите лица, които са се присъединили към гражданското дело бяха нередовно призовани. По-важното е, че делото беше прекратено по отношение на едно от физическите лица, което е искало да участва, но заради неподписана молба, съдът прекрати делото за Анелия Пеева. Тя има възможност да обжалва решението на съда, но преди това то трябва да влезе в сила“, обясни адвокатът на ищците Александър Коджабашев.Той подчерта, че е важно съдът да се произнесе и по отношение на твърдението на защитата, че всеки присъединил се към делото има статут на участник, а не е страна по делото и не би следвало тяхното неявяване да пречи на хода на делото.", "date": "2019.04.15", "title": "Не дадоха ход на делото за мръсния въздух в София"}
{"url": "https://www.novinite.bg/articles/174121/Siderov-poiska-ostavkata-na-kmeticata-na-Gabrovo", "text": "Оставка и за кметицата в Габрово! Какви помощи са раздавани на заселените цигани там? От 2005 г. алармирам за циганската престъпност и получавах само присъди и глоби. Защо се поиска оставката само на полицейския началник в Габрово Борислав Бончев, а не и на кметицата Таня Христова?Това написа на личната си страница във Фейсбук лидерът на \"Атака\" Волен Сидеров. Ето какво още сподели той:\"АТАКА ще настоява за разкриване на даваните социални помощи в Габрово. Ние нямаме вицепремиер, но ще направим така, че да се получи информация - на колко хора и по какъв начин са давани социални помощи в Габрово, с какви адреси са тези хора, с редовна или нередовна адресна регистрация и изобщо каква е цялата дейност с подпомагане на заселваните в Габрово цигани. Такива маси от цигани обикновено се използват за избори и габровци е трябвало да излязат на площада с конкретни искания за оставки и пълен отчет за помощите, които се дават. В случая в Габрово липсва фактологията по и липсва анализът на вътрешния министър, премиера и председателя на парламента за създалото се напрежение. Откъде идва това напрежение, аз имам чувството , че е режисирано. Чувам отвсякъде в момента колко е лоша циганската престъпност. Да, лоша е! Само, че когато аз говорих за това от 2005 г. от трибуната на Народното събрание – нямаше кой да ме чуе. Помните ли зверския случай от Литаково през 2009 г., когато само АТАКА поиска да се чуе името на съдията, пуснал след 72 часа убиецът на една 64-годишна жена. Пенсионираната учителка беше изнасилена, обезглавена с брадва, откраднали й 100 лв. Гледам сега Каракачонов се пъне по медиите, но не го видях тогава, не видях Цветанов, не видях Марешки, не видях Дариткова, не видях Карадайъ, не видях Нинова да излязат тогава, когато имаше такова зверско убийство, извърешо от човек от ромски произход. Тогава казах в парламента името на съдията, който го пусна и получих глоба от 15 000 лв. В решението на Софийски градкси съд, с което съдия Любомир Крумов ме съди, защото съм му споменал името, пишеше, че съм „засегнал субективните права на съдията” и „магистратите приемат, че на Крумов са му причинени болка и страдание, които са рефлектирали във личностната сфера на увредения и е доведен до психически дискомфорт. Убиецът е осъден на 19 години и 10 месеца затвор, от които вече са минали 10 години. АТАКА предлага многократно мерки за справяне с циганската престъпност, но те са отхвърляни от останалите партии. През 2011 г. предложих промени в Наказателния кодекс - Разширяване пределите на неизбежната самоотбрана, приемане на Закон за доброволните отряди, още от 2005 г. го предлагам, защита на селскостопанска продукция от цигански нападения, строги мерки за адресната регистрация и разтурване на незаконните гета, както и въвеждане на смъртното наказание за особено жестоки случаи на убийства,каквото беше това в Литаково. Те бяха отхвърлени с 2 гласа „за“ , 2 „против“ и 16 „ въздържал се“. Тогава ГЕРБ отново беше на власт. Сега се занимават в апартаменти на политици. Хубаво, а тези резиденции на циганските барони, към тях кога ще се посегне? Хората в Габрово са ядосани, няма диалог с тях. Призовавам българския народ да вика каквото трябва и да го прави както трябва. С две излизания на улицата не става. Аз ядох олкова бой, повечето българи чакат някой да им свърши работата – гонете си интереса всеки ден и всеки час. Иначе си роб. Който иска да го хареса, но това е истина и съм стигнал до тези разсъждения чрез личния си горчив опит. Нашата идея е да накараме колкото се може повече хора да мислят\". Сидеров направи и още един пост по темата в Габрово, в който заявява, че \"Атака\" винаги се е борила срещу циганската престъпност.\"Къде беше сегашният вицепремиер Каракачанов когата АТАКА искаше промени в Наказателния кодекс и протестираше срещу циганската престъпност. От 2005 до 2019 по АЛФА са отразени над 50 репортажа за циганска престъпност, във вестник АТАКА има 113 статии. Никоя друга медия тогава не отвори тема, политиците си мълчаха. Сега всички са се загрижили за тази престъпност, която е проблем от десетилетия. Когато аз говорех срещу нея никой не ме подкрепи. Паметта на българите е кратка и трябва да им се припомнят такива неща, за да знаят, че решението на този проблем можеше да започне още преди години, но тогава никой не застана зад АТАКА\".", "date": "2019.04.15", "title": "Сидеров поиска оставката на кметицата на Габрово"}
{"url": "https://www.novinite.bg/articles/174141/Karanikolov-Prez-2018-g-dvustranniyat-stokoobmen-mejdu-Balgariya-i-Ungariya-e-s-rast-ot-53", "text": "Икономическото сътрудничество между България и Унгария бележи положително развитие. През 2018 г. двустранният стокообмен е 1,608 млрд. евро с ръст 5.3%. Българският износ за Унгария е 497.7 млн. евро с ръст 7.9%, а вносът от Унгария е 1,110 млрд. евро с ръст 4.2%. Това заяви министърът на икономиката Емил Караниколов по време на официалното откриване на Българо-унгарски бизнес форум, който се проведе в Будапеща. На форума участие взеха български и унгарски компании от секторите земеделие, хранително-вкусовата промишленост, фармацевтична и машиностроителна промишленост, информационни технологии и туризъм. Министър Караниколов изтъкна, че между България и Унгария е налице политическо, икономическо и културно сътрудничество, което превръща двустранните отношения в приоритетни. „Този форум е поредна стъпка за разгръщане на големия икономически потенциал между нашите две страни“, допълни Караниколов. Икономическият министър посочи, че в структурата на българския износ определящ дял заемат апаратура и части, нефтени масла и масла от битуминозни минерали, акумулатори, медикаменти, изделия на обувната промишленост. Докато вноса от Унгария се разпределя между медикаменти, автомобили, захар, минерални торове, апарати и части, електро оборудване. „За нас е важно да запазим и разширим позициите на българските стоки и услуги в държавите, които са наши традиционни партньори“, заяви Караниколов.", "date": "2019.04.15", "title": "Караниколов: През 2018 г. двустранният стокообмен между  България и Унгария е с ръст от 5.3%"}
{"url": "https://www.novinite.bg/articles/174145/EK-ne-komentira-Apartamentgejt", "text": ", очевидно придобити на много ниски цени – разбирам, че всички тези случаи се разследват и , очакваме резултатите. Служителите на ЕК, които работят с България и Румъния, са наистина много добре осведомени за това, което се случва там. Казах, че отчитаме напредък, но  Това каза днес заместник-председателят на Европейската комисия Франс Тимерманс.„Тези две държави дойдоха от доста мрачно място през 2007 г., когато бе въведено наблюдението на ЕК. Остава още работа, но българските власти полагат усилия. Да, има проблеми - обсъдихме ги днес, има разследвани служители, подадени са оставки. Има причина да следим внимателно всичко това. Важното е, че . Докъде ще стигнем, ще се разбере в следващите месеци и години”, заяви Тимерманс. „Целта на срещата бе да обсъдим необходимите стъпки за прилагането на препоръките от механизма за наблюдение. Срещам се с много представители на България и на Румъния, свързани пряко с тези въпроси. Бях насърчен от думите на главния прокурор Цацаров, че (българските власти) са решени да приложат препоръките на ЕК. Остава доста работа”, посочи Тимерманс.", "date": "2019.04.15", "title": "ЕК не коментира \"Апартаментгейт\""}
{"url": "https://www.novinite.bg/articles/174148/Ivan-Krastev-BSP-za-Balgariya-Promyana-e-klyuchovata-duma-za-badeshteto-na-ES", "text": "„Промяна е ключовата дума за бъдещето на  ЕС,  необходима  е  за възстановяване и развитие на Европейския социален модел“. Това каза  Иван Кръстев, кандидат за евродепутат от листата на „БСП за България“, пред форум на жените-социалистки в Стара Загора.  По думите му Европейският съюз е създаден като инструмент за поддържане на мира и сътрудничеството. „Дълги години ЕС имаше огромен принос за намаляване на социално-икономическите неравенства и за повишаване на жизнения стандарт в държавите-членки. Това направи Европа най-привлекателното място за живот и еталон в глобален мащаб. След финансовата и икономическа криза през 2008 г. институциите на ЕС бяха овладени от десницата, която в продължение на десетилетие работи в интерес на капитала и мултинационалните корпорации, а не на хората“, заяви Кръстев.  Социалистките представиха на своя форум обобщени основните проблеми пред обществото, докато управляващите си затварят очите и не ги отчитат. Представители на клубовете на жените-социалистки от старозагорска област обобщиха проблемите по общини и начертаха насоките за работа в следващите месеци. Основните проблеми за присъстващите в 11-те общини са в сферите: икономика, демографска и социална политика и образование. Управляващите не могат да се справят и нямат правилна политика. Затова общините обезлюдяват и младите хора напускат родината. Тези проблеми са фундаментът за кризата в малките населени места, в общините, в държавата и в обществото, категорични са жените-социалистки.", "date": "2019.04.15", "title": "Иван Кръстев, „БСП за България“:  Промяна е ключовата дума за бъдещето на  ЕС"}
{"url": "https://www.novinite.bg/articles/174139/Kaloyan-Pargov-Ne-priemam-kvalifikaciyata-blamirane-na-lidera-na-BSP", "text": "\"Не приемам квалификацията бламиране, защото се е случвало не един и два пъти на Градския съвет да не се предложи едно или друго решение или политика, действия от страна на Изпълнителното бюро на Градския съвет, аз не съм го приемал като бламиране, а по-скоро като доработване и търсене на друг подход, който очевидно не съм съобразил\", каза пред БНР председателят на Софийската организация на БСП Калоян Паргов по повод промените в листата на БСП, които се случиха на вчерашния Национален съвет.\"Вчера в една демократична процедура, каквато е имало и преди това, беше подредена за първи път листата за Европейски парламент с тази процедура, която очевидно трябваше да се случи по този начин, предвид многото претенции на различни кандидати, от различни страни, за участие в листата\", каза още той в интервю за предаването “12+3“ и добави:\"Това е най-демократичното - чрез един таен избор да се подреди една листа\".Според Паргов е много важно този вот да покаже, че \"това е волята на Националния орган, който има представителство от всички партийни организации в цялата страна\". \"Изборният резултат не зависи единствено и само от председателя на партията и от председателите на партията по места“, така Калоян Паргов коментира изказването на Корнелия Нинова, че не носи отговорност затова, което ще се случи на изборите.", "date": "2019.04.15", "title": "Калоян Паргов: Не приемам квалификацията бламиране на лидера на БСП"}
{"url": "https://www.novinite.bg/articles/174146/Manolova-s-pisma-kam-ombudsmanite-na-ES-da-prizovat-evrodeputatite-si-da-glasuvat-sreshtu-dvojnite-standarti", "text": "Омбудсманът Мая Манолова прати писма до колегите си – омбудсманите от Европейския съюз, с молба да призоват депутатите в Европейския парламент от тяхната държава да подкрепят забраната за двойните стандарти при храните и напитките, която е част от пакета промени за засилване на защитата на потребителите на европейско ниво. Новите текстове, предложени от еврокомисаря по правосъдие, потребители и равнопоставеност Вера Юрова, ще бъдат гласувани в сряда, 17 април 2019 г., след като на 2 април т.г. беше постигнато споразумение между Европейския парламент и Съвета за по-ефективна защита на потребителите в Общия пазар на ЕС.До приемането на забрана за двойния стандарт при храните и напитките от едни и същи марки се стигна след повдигане на темата от страните от Вишеградската четворка, които се противопоставиха на тези дискриминационни практики, прилагани в държавите от Източна Европа. У нас от 2017 г. омбудсманът Мая Манолова провежда активна кампания в защита на гражданите срещу нелоялни търговски практики на разпространяване на продукти от едни и същи марки, но с по-ниско качество съставки. Тя акцентира, че институцията на омбудсмана се бори от три години за припознаване на проблема както от българските институции, така и от европейските, за петицията, инициирана заедно с български общественици до Комисията по петициите в ЕП, за форума, организиран от институцията на омбудсмана в рамките на българското европредседателство, на който еврокомисар Вера Юрова обяви края на двойните стандарти при храните чрез Новия търговски механизъм за потребителите. Така намерението на ЕК да пристъпи към промени в законодателството една година по-късно вече е факт.Промените ще забранят разпространението на храни и напитки от едни и същи марки с различен състав в рамките на ЕС и ще позволят налагането на санкции за нарушителите (не по-малко от 4% от годишния оборот на производителя). „Обръщам се към Вас с молба да се свържете с Вашите евродепутати и да ги призовете да подкрепят пакета за засилване на защитата на потребителите, с който ще бъде сложен край на тази дискриминационна и обидна практика“, пише Манолова на своите колеги. Според омбудсмана това ще бъде доказателство, че европейските институции работят в интерес на гражданите, като застават на страната на потребителите, когато става дума за огромни икономически интереси.", "date": "2019.04.15", "title": "Манолова с писма към омбудсманите на ЕС да призоват евродепутатите си да гласуват срещу двойните стандарти"}
{"url": "https://www.novinite.bg/articles/174086/IzmamaProdavachi-stavat-jertvi-na-mnimi-kupuvachi-onlajn", "text": "Нова измама след публикуване на обяви в интернет. Мними купувачи предлагат по-високи цени за стока, която продаваме в онлайн платформи за безплатни съобщения. Защо обаче накрая се оказваме с празни ръце? Всичко за схемата разкрива репортерът Георги Георгиев в рубриката „На твоя страна”.Жертви се оказват десетки потребители, но в ролята им на продавачи, а не на клиенти. Сигнали от измамени от мними купувачи, които се представят за англичани, заливат форумите в социалните мрежи. Схемата започва от платформи с безплатни обяви и достига до чатове в месинджъри и SMS-и с измамниците. Те искат банкова сметка на продавача, на която уж да преведат парите за закупуване на дадена стока. Впоследствие обаче потърпевшите получават съобщения, според които парите ще бъдат освободени след получавае на стоката от купувача. Или пък се изпращат фалшиви имейли за вече направено плащане.", "date": "2019.04.15", "title": "Измама:Продавачи стават жертви на мними купувачи онлайн"}
{"url": "https://www.novinite.bg/articles/174130/Balgariya-e-naj-golemiyat-vnositel-na-pshenica-vav-Velikobritaniya", "text": " пише sinor.bg.Вносът на пшеница във Великобритания в сравнение със същия период на миналия сезон нараства с 36,4%, достигайки 1,35 млн. тона, съобщава Reuters.През февруари тази година вносът е най-ниският от началото на сезона - 80 153 тона. Българската пшеница обаче отново е с най-голям дял - 22 хил. тона, следвана от доставките от Ирландия - 19 513 тона.Общо от началото на сезона до края на февруари вносът на царевица във Великобритания се увеличава с 50,7% спрямо първите 8 месеца на миналия сезон, достигайки 1,93 млн. тона. Най-големият доставчик е отново Украйна с 496 345 тона, следвана от Франция с 305 320 тона.", "date": "2019.04.15", "title": "България е най-големият вносител на пшеница във Великобритания"}
{"url": "https://www.novinite.bg/articles/174082/Tragvat-izvanrednite-proverki-po-magazinite-za-Velikden-i-Gergovden", "text": "Българската агенция по безопасност на храните (БАБХ) започва извънредни тематични проверки в цялата страна по повод предстоящите официални празници Великден и Гергьовден. Засилените проверки ще стартират днес и ще продължат до 6 май 2019 г. включително. Инспекторите от отделите „Контрол на храните“ при съответните областни дирекции по безопасност на храните (ОДБХ) ще проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област.Инспекциите са извън плановия контрол и ще се фокусират върху производството и търговията на традиционно предлаганите храни за празничната трапеза  – агнешко месо, козунаци, яйца, включително боядисани яйца, пресни зеленчуци и др., както и на боите за яйца.В рамките на тематичните проверки в търговската мрежа и заведенията за обществено хранене инспекторите на БАБХ ще следят за правилното съхранение на храните, спазване на сроковете на съхранение, наличие на здравна маркировка на трупното месо, правилното етикетиране и маркиране на яйца, включително недопускане на яйца от клас „B“ в търговската мрежа, спазване на Системата за управление безопасността на храните, както и за наличие на документи за произход и безопасност.В производствените обекти ще се проверява за произхода, сроковете и условията на съхранение на използваните суровини и храни, наличие на технологична документация за произвежданите храни, правилното етикетиране на храните и придружаващите храните документи и съответствието им с нормативните изисквания на българското и европейското законодателство.Тази година, с цел по-добра информираност на потребителите за страната на произход на  дребни преживни животни (ДПЖ), ще се поставя здравна маркировка на трупно месо в различни цветове. Тя ще обозначава произхода на месото в конкретни два цвята – син и червен с мастило за хранителни цели. За месото от ДПЖ с произход България здравната маркировка ще е със син цвят. При месо с произход различен от български (заклано в българска кланица, но с чужд произход) маркировката ще е в червен цвят. При поставянето ѝ и в двата случая трябва да се спазва изискването да е на външната повърхност на кланичния труп, по такъв начин, че ако той се разреже на половини или четвъртини всяко парче да има здравна маркировка.Предвиждат се извънредни проверки и на пазарите на живи животни. На тях ще се следи за идентификацията на живите животни, включително паспорти, ветеринарномедицински свидетелства за придвижване на животни към и от пазара и отразяването им в Интегрираната информационна система на БАБХ – ВетИС, съответствието на транспортните средства, с които се придвижват животните, както и ветеринарно-санитарните изисквания и водената документация от собственика или управителя на пазара.При необходимост, в проверките ще оказват съдействие и представители на Икономическа полиция към областните дирекции на Министерството на вътрешните работи (ОДМВР), които ще се включат в рамките на тяхната компетентност.Целта на извънредните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на определени стоки и хранителни продукти по време на празниците Великден и Гергьовден, както и да се предотврати всеки опит за злоупотреби от недобросъвестни производители и търговци, собственици на заведения, за да могат потребителите спокойно да посрещнат празничните дни.Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99. ", "date": "2019.04.15", "title": "Тръгват извънредните проверки по магазините за Великден и Гергьовден"}
{"url": "https://www.novinite.bg/articles/174136/Zayavki-na-investitori-za-AEC-Belene-shte-se-priemat-ot-nachaloto-na-maj", "text": "\r\nЗаявления за участие в процедурата за АЕЦ „Белене“ ще се приемат през май, когато тя ще бъде публикувана в официалния вестник на Европейския съюз, съобщи енергийният министър Теменужка Петкова, цитирана от БНР\r\n\r\n\r\n\r\n\r\n\r\n\r\n", "date": "2019.04.15", "title": "Заявки на инвеститори за АЕЦ „Белене“ ще се приемат от началото на май"}
