{"url": "https://www.novinite.bg/articles/179613/Goreshto-s-temperaturi-mejdu-31-i-36", "text": "Днес отново ще бъде слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София - около 31°.Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°.Над Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала.", "date": "2019.08.27", "title": "Горещо с температури между 31° и 36°"}
{"url": "https://www.novinite.bg/articles/179618/Izplashtat-obezshteteniyata-za-evtanaziranite-praseta-sled-1-septemvri", "text": "\r\nСтопаните, които умъртвиха доброволно прасетата си, ще получат по 300 лева. Очаква се изплащането на парите да започне след 1 септември. Продължава умъртвяването и загробването на прасетата в свинекомплекса в село Караманово, Русенско. До края на седмицата то трябва да приключи. \r\n\r\n\r\n\r\n\r\n\r\n\r\n", "date": "2019.08.27", "title": "Изплащат обезщетенията за евтаназираните прасета след 1 септември"}
{"url": "https://www.novinite.bg/articles/179615/Vremenni-ogranicheniya-po-magistrala-Hemus", "text": "От 09:30 до 15:30 движението по автомагистрала „Хемус” в тунела „Топли дол” в посока Варна ще се осъществява в едната лента. Причината са ремонтни дейности на осветителните тела в съоръжението.Ще се ограничи активната лента, като движението ще се извършва в изпреварващата лента.", "date": "2019.08.27", "title": "Временни ограничения по магистрала „Хемус”"}
{"url": "https://www.novinite.bg/articles/179642/MOSV-osiguri-blizo-300-mln-lv-za-rekultivaciya-na-zakritite-obshtinski-depa", "text": "Министерство на околната среда и водите подпомага общините в изпълнение на задълженията им за закриване и рекултивация на старите общински депа, които не отговарят на нрмативните изисквания, както и за изграждане на нови регионални системи за управление на отпадъците. През последните пет години са изградени и въведени в експлоатация по-голямата част от 52-те нови регионални системи за управление на отпадъците, които отговарят на нормативните изисквания. Това даде възможност да се прекрати експлоатацията на неотговарящите на изискванията депа.            МОСВ поетапно осигурява необходимите средства за изпълнение на проектите за рекултивация. До момента са отпуснати над 100 млн. лв. от Оперативна програма „Околна среда 2007-2013 г.“ и Предприятието за управление на дейностите по опазване на околната среда (ПУДООС), с които е  осигурена рекултивацията на част от депата. В допълнение на тези средства за 2019 г. за рекултивация чрез ПУДООС от държавния бюджет са осигурени 70 млн. лв. С цел осигуряване на целия финансов ресурс за всички депа през 2019 г. беше направена промяна в Оперативна програма „Околна среда 2014-2020 г.“, с която се осигуряват допълнително 120 млн. лв., с които ще бъдат финансирани и останалите депа, чиято техническа рекултивация трябва да приключи през 2020 г.            Приоритетни за финансиране са всички общински депа, които не отговарят на нормативните изисквания и са част от списък на общински депа, включени в наказателната процедура на Европейския съюз, които подлежат на закриване и рекултивация. Общият брой на тези депа за България е малко над 110. Към настоящия момент е изпълнена рекултивацията на някои от тях, като само в рамките на 2019 г. до настоящия момент са финансирани 31 закрити общински депа.            Процесът на закриване на съществуващи депа за отпадъци включва изпълнението на два процеса: техническа и биологична рекултивация. Изпълнението на техническата рекултивация е съобразено с нормативните изисквания на националното законодателство. Техническата рекултивация на съществуващи депа за отпадъци представлява система за повърхностно запечатване на депото. Проектните решения за извършване на техническата рекултивация при закриване на депата са разнообразни, като минималните изисквания са изграждане на газоотвеждаща система и полагане на горен изолационен пласт от земни маси или бентонитови хидроизолации в комбинация с минералния запечатващ пласт. Горният изолиращ екран трябва да е така проектиран и изпълнен, че да  изключва емисията на вредни вещества към компонентите на околната среда; да предотвратява инфилтрацията на атмосферни води през тялото на депото и да създава условия за безопасно отделяне на газовете от него. След изпълнението на техническата рекултивация се изпълнява и биологична и тя включва комплекс от агротехнически и агрохимически мероприятия за създаване на условия за затревяване, засаждане на храстова растителност и залесяване, в зависимост от бъдещото използване на депото.            МОСВ предоставя финансиране за закриване и рекултивация само на регламентирани общински депа. Проектите се изготвят от общините, на чиято територия са закритите сметища.  Колкото по-кратък е срокът от момента на закриване на депото до физическото изпълнение на рекултивация, толкова по-малка е вероятността да се увеличи обемът на натрупани отпадъци поради нерегламентирано изхвърляне. Отговорност на общините е да контролират и да не позволяват да се натрупват допълнителни количества отпадък във вече закритото депо, тъй като те са собственици на имота и те са оператори на депото по време на експлоатацията му.", "date": "2019.08.27", "title": "МОСВ осигури близо 300 млн. лв. за рекултивация на закритите общински депа"}
{"url": "https://www.novinite.bg/articles/179644/NAP-prodava-atraktivni-imoti", "text": "Двуeтaжнa cгрaдa в Ceвeрнaтa индуcтриaлнa зoнa нa Плoвдив e cрeд нaй-нoвитe прeдлoжeния зa търгoвe нa Нaциoнaлнaтa aгeнция зa прихoдитe Плoвдив. Имoтът e c функциoнaлнo прeднaзнaчeниe - oфиc, c рaзгърнaтa зacтрoeнa плoщ 84 кв. м. Първoнaчaлнaтa тръжнa цeнa e 133 800 лв. Eдинaдeceт пaркoмecтa в зaкрития гaрaж нa Aдминиcтрaтивнaтa cгрaдa в Пaмпoрoвo cъщo ca cрeд прeдлaгaнитe търгoвe oт Aгeнциятa. Плoщтa им вaрирa oт 15,00 кв. м. дo 19,68 кв. м., a цeнитe ca cъoтвeтнo oт 7 500 дo 9 000 лв.C прихoдитe oт прoвeждaнитe търгoвe ce пoкривaт чacтичнo или нaпълнo публични зaдължeния нa coбcтвeницитe им. В дирeкция „Cъбирaнe“ при ТД нa НAП Плoвдив зa първитe шecт мeceцa нa 2019 г. ca прoвeдeни 428 търгa c тaйнo или явнo нaддaвaнe, кaтo рeaлизирaнитe прoдaжби ca зa 3 536 801 лв.,утoчнявa Trаffiсnеws. Към cумaтa ca включeни прихoди oт прoдaжбитe нa пoзeмлeни имoти, движими вeщи, МПC и oт възлaгaнe нa cъcoбcтвeник. Зa пoвeчe пoдрoбнocти oтнocнo тeзи и други търгoвe кaтo търгoвcки oбeкт нa ул. „Кaпитaн Рaйчo“ 56, c първoнaчaлнa тръжнa цeнa 37 500 лв., прeдлaгaни oт Aгeнциятa и нeoбхoдимaтa дoкумeнтaция към тях, пoceтeтe oфициaлнaтa интeрнeт cтрaницa нa НAП.", "date": "2019.08.27", "title": "НАП продава атрактивни имоти"}
{"url": "https://www.novinite.bg/articles/179640/Skasan-kabel-ostavi-stolichen-kvartal-bez-tok", "text": "Скъсан кабел остави около 1100 клиенти на територията на квартал \"Младост 2\" в София без електричество за около час и половина във вторник.Без ток са били и голяма част от трафопостовете, които захранват школата на МВР-Симеоново.Повредите са остранени.", "date": "2019.08.27", "title": "Скъсан кабел остави столичен квартал без ток"}
{"url": "https://www.novinite.bg/articles/179643/Fandakova-vse-oshte-ne-e-reshila-dali-shte-se-kandidatira-za-kmet", "text": "Йорданка Фандъкова все още не е взела решение дали да се кандидатира отново за кмет на София. Това обяви самата тя на пресконференция във вторник, съобщи Нова.Фандъкова бе категорична, че е участвала в качеството си на заместник-председател на ГЕРБ в брифинга, на който по-рано през деня бе съобщено, че управляващата партия ще се яви на местния вот, заедно със СДС.Градоначалникът заяви още, че не се притеснява от резултатите от социологическите проучвания, според които би загубила битката за София, ако се изправи срещу Мая Манолова.", "date": "2019.08.27", "title": "Фандъкова все още не е решила дали ще се кандидатира за кмет"}
{"url": "https://www.novinite.bg/articles/179647/Udaljava-se-srokat-za-dobrovolno-umartvyavane-na-prasetata-v-Blagoevgrad", "text": "До 10 септември се удължава срокът за доброволно умъртвяване на прасетата в Благоевградско, реши областната епизоотична комисия на свое заседание днес.''Това ще даде възможност хората да изберат подходящо време да умъртвят прасетата си, предвид високите температури в момента'', каза директорът на Областната дирекция по безопасност на храните /ОДБХ/ в Благоевград д-р Михаил Бащавелов.Той допълни, че областта е определена като санитарна зона с висок риск по отношение на заболяванетоАфриканска чума по свинете /АЧС/ и призова хората да спазят препоръките за доброволно умъртване.Вече са изготвени заявленията за получаване на средства за дезинфекция и почистване от стопаните от общините Кресна и Струмяни. Към момента в областната администрация са постъпили заявления от 422 домакинства от двете общини, а броят на доброволно умъртвените животни е 565.''Хората доброволно умъртвиха отглежданите от тях домашни свине, след като проба от мъртво прасе, намерено край река Струма в района на Кресна, даде положителна проба за заболяването АЧС. Сумата, която ще получи всяко домакинство, в което са отглеждани домашни прасета тип \"заден двор\", е в размер на 300 лева. Предстои докладите да бъдат повторно прегледани и презицирани'', каза областният управител Бисер Михайлов.По негова заповед на видни места кметовете ще трябва да поставят списъци с хората, одобрени за получаване на парите за биосигурност.Плащането ще се извършва на място в населените места от служители на Областната дирекция по безопасност на храните, стана ясно след проведената епизоотична комисия.", "date": "2019.08.27", "title": "Удължава се срокът за доброволно умъртвяване на прасетата в Благоевград"}
{"url": "https://www.novinite.bg/articles/179628/Patnicheskiyat-vlak-ot-Burgas-za-Sofiya-blasna-kola-na-prelez-kraj-Straldja", "text": "Водач на лек автомобил е загубил контрол над превозното средство и е попаднал на железопътните релси край Стралджа, където е бил блъснат от бързия пътнически влак \"Бургас-София\", това съобщиха от Областната дирекция на полицията.Няма пострадали в автомобила, в локомотива и във влаковата композиция, но на превозните средства са причинени значителни материални щети.Извършената проба за алкохол на водачите на локомотива и на лекия автомобил е отрицателна. На местопроизшествието е извършен е оглед и е образувано досъдебно производство.", "date": "2019.08.27", "title": "Пътническият влак от Бургас за София блъсна кола на прелез край Стралджа"}
{"url": "https://www.novinite.bg/articles/179656/Patyat-ot-Razgrad-za-Kubrat-vremenno-se-zatvarya-zaradi-remont", "text": "Пътят от Разград за Кубрат, в който се извършват ремонтни дейности временно се затваря за движение от утре, 28 август, съобщиха от областната администрация. Това се налага заради изкопни работи в границите на село Каменово, уточниха от Областното пътно управление.Определен е обходен маршрут от разклона за село Побит камък през самото село - село Острово - село Брестовене - село Медовене - Кубрат и обратно.През обходния маршрут ще се преминава до 10 октомври, ако се наложи удължаване на срока, пътуващите в този участък ще бъдат информирани своевременно.Ремонтът на деветкилометровата отсечка от пътя Разград - Кубрат, между селата Топчии и Каменово, започна в началото на миналата седмица.Стойността на ремонта е над 7,3 милиона лв., като средствата са от бюджета на Агенция \"Пътна инфраструктура\". Предвидените дейности включват ремонт на настилката, отводнителни дейности, нова маркировка, ограничителни системи и знаци.", "date": "2019.08.27", "title": "Пътят от Разград за Кубрат временно се затваря заради ремонт"}
{"url": "https://www.novinite.bg/articles/179623/Dneven-horoskop-za-vtornik", "text": "Сигурни сте, че се случват повече неща от тези, които можете да видите в момента, но не сте сигурни точно къде да започнете да търсите. Най-добре е да се съсредоточите върху това, което знаете със сигурност.Вашата практичност ще ви бъде изключително полезна днес, защото всички хора около вас ще се нуждаят от помощта ви. Трябва да организирате всичко бързо и по възможно най-добрия начин.Чувствате се малко емоционално студени днес, отчасти защото се оказахте от много неща напоследък. Добрата новина е, че нещата със сигурност ще работят за вас - поне за известно време. Вижте повече на:", "date": "2019.08.27", "title": "Дневен хороскоп за вторник"}
{"url": "https://www.novinite.bg/articles/179619/Poreden-den-Prodaljava-izdirvaneto-na-dvamata-moldovski-grajdani-izbyagali-ot-zatvora-v-Stara-Zagora", "text": "\r\nПродължава издирването на двамата молдовски граждани, които в събота избягаха от затворническото общежитие в Стара Загора. Те са обявени за общодържавно издирване.\r\n\r\n\r\n\r\n\r\n\r\n", "date": "2019.08.27", "title": "Пореден ден: Продължава издирването на двамата молдовски граждани, избягали от затвора в Стара Загора"}
{"url": "https://www.novinite.bg/articles/179625/Tejka-katastrofa-zatvori-glavniya-pat-mejdu-Sofiya-i-Pleven", "text": "Тежка катастрофа между два товарни автомобила в участъка между село Телиш и град Луковит. Това съобщиха от ОД на МВР - Плевен. Сигнал за инцидента е регистриран в 19.40 часа. Главният път между Плевен - София е затворен. 56-годишен мъж е пострадал при катастрофата между два тежкотоварни камиона на пътя между с. Телиш и гр.Луковит. Около 19.00 часа товарен автомобил \"Скания\", управляван от 61 годишен, движещ се в посока София се е блъснал в товарен автомобил \"Рено\". При инцидента е пострадал водачът на \"Рено\" - 56-годишен. Оказва му се медицинска помощ в Плевенската болница. Временно е затворен главният път и в двете платна. Осигурен е обходен маршрут пред селата Ракита и Радомирци. Огледите продължават.", "date": "2019.08.27", "title": "Тежка катастрофа затвори главния път между София и Плевен"}
{"url": "https://www.novinite.bg/articles/179649/185-hil-lv-globa-za-nekachestveni-remonti-v-Sofiya", "text": "Столичната община глобява изпълнител на ремонтни дейности в центъра на София. Санкция от 185 610 лв. се налага заради некачествена работа в така наречената Зона 4. Това каза зам.-кметът по транспорта Дончо Барбалов.Първият етап на Зона 4 включва ул. \"Московска\" (от ул. \"Г.С. Раковски\" до ул. \"Дунав\"), градината \"Св. Климент Охридски\", включително тротоар по бул. \"В. Левски\" до спирката на тролеите пред Художествената академия и градината \"Кристал\".Вторият етап включва пространството между ул. \"Раковски\", ул. \"Московска\", пл. \"В. Левски\", бул. \"В. Левски\", бул. \"Цар Освободител\" , пл. \"Народно събрание\" и ул. \"6 септември\".", "date": "2019.08.27", "title": "185 хил. лв. глоба за некачествени ремонти в София"}
{"url": "https://www.novinite.bg/articles/179632/Pusnaha-pod-garanciya-dvamata-zadarjani-za-pogroma-v-stolichno-zavedenie", "text": "Двамата задържани за погрома в столично заведение излизат на свобода срещу 2000 лева гаранция за всеки. Това реши Софийският градски съд.И на Цветко Цветков, и на Сергей Димитров са повдигнати обвинения за хулиганство, извършено с особена дързост.Продължава издирването на останалата част от групата, заснета от охранителни камери как троши заведението. След залавянето им и на тях ще бъдат повдигнати обвинения за хулиганство.Причината за погрома се оказа спор между съдружници, вероятно за половин милион лева.", "date": "2019.08.27", "title": "Пуснаха под гаранция двамата задържани за погрома в столично заведение"}
{"url": "https://www.novinite.bg/articles/179633/Romite-ot-Vojvodinovo-sadyat-Balgariya-v-Strasburg-zaradi-razrushenite-im-kashti", "text": "59 съдебни дела са завели ромите от Войводиново, които го напуснаха след гневните протести там заради нападението над командос. 33-годишният Валентин Димов бе пребит навръх Богоявление от братята Асен и Борис Пакетови от местната махала, защото им направил забележка за неправилно пресичане.„17 от производствата бяха срещу кмета на Войводиново и началника на полицейското управление в село Труд, но са прекратени. По останалите все още няма окончателно решение. Те са срещу заповедите за събаряне на опасните постройки и незаконните къщи на ромите, за ограничаване на достъпа им до тях и спиране на тока и водата”, заявиха юристи от община “Марица”, цитирани от „24 часа”Недоволните роми са стигнали и до Европейския съд в Страсбург. Там се води дело под името „Пакетова и други срещу България”. Жалбоподатели са Анка Пакетова, роднина на биячите, и още 54 души. Председателят на Българския хелзинкски комитет Красимир Кънев е техен процесуален представител.„Твърдим, че са нарушени три разпоредби на конвенцията за защита на правата на човека. Ромите са били подложени на нечовешко и унизително отношение и на дискриминация с прогонването им и отказа на управника на Войводиново и на служителите на реда да ги допуснат обратно”, коментира Кънев. По думите му е било накърнено и правото на неприкосновеност на дома. Делото в Страсбург е заведено на 1 април, комуникирано е и му е даден приоритет. „Това означава, че няма да отлежава 5-6 г., както се случва обикновено заради огромния брой искови молби в Европейския съд. Вече бяха определени, но все още не са изпълнени, привременни мерки за 16 от жалбоподателите, които включват настаняването им в алтернативни жилища”, уточни Красимир Кънев. Става въпрос за три многодетни семейства.Според председателя на правозащитната организация привременните мерки не са изпълнени. До средата на септември правителството ще трябва да депозира в Страсбург своето становище по казуса „Пакетова и други срещу България”, а Европейският съд ще го предостави на пълномощника за отговор. „Вероятно ще имам 1-2 месеца срок, за да подготвя позицията си. Ще я пратя до Страсбург, придружена с иск за обезщетение на ромите”, обяснява Кънев.„Никой не е гонил ромите от домовете им, те сами ги напуснаха заради протестите”, категоричен е кметът на Войводиново Димитър Тосев. Той посочва, че всички къщи в местната махала са нелегално построени върху общинска земя. Обитателите им многократно са били канени да ги узаконят, но отказвали. Не е ясно колко време са се захранвали с ток от един-единствен електромер, след като се прикачили към него неправомерно.", "date": "2019.08.27", "title": "Ромите от Войводиново съдят България в Страсбург заради разрушените им къщи"}
{"url": "https://www.novinite.bg/articles/179629/Pipnaha-izvesten-krimigeroj-v-Burgas", "text": "Бургacкият кримигeрoй Никoлaй Aпocтoлoв, пo прякoр Кeлeмeтo, e cрeд aрecтувaнитe при cпeцaкцятa нa пoлициятa в ж.к. „Брaтя Милaдинoви“ прeди ceдмицa, кoгaтo бe удaрeнa мaщaбнa нaркoлaбoрaтoрия, cъoбщи Флaгмaн.бг.Кeлeмeтo e зaкoпчaн oт cлужитeли нa Първo РУ дo врaтaтa нa aпaртaмeнтa нa ул. „Мecтa“ 40.32-гoдишният бургaзлия нoceл 12 oпaкoвки c пo 10 хaпчeтa eфeдрин, 2 л. рaзрeдитeл и бутилкa c киcлoл.Aпocтoлoв e c дeбeлo дocиe. Тoй имa някoлкo приcъди, ocнoвнo зa грaбeжи и крaжби, лeжaл e в зaтвoрa.При aкциятa чeнгeтaтa зaдържaли и Дeян Димитрoв-Дългия. В aпaртaмeнтa нa 35-гoдишния бургaзлия ca oткрити oщe прeкурcoри зa прoизвoдcтвo нa cинтeтичнa дрoгa - пикo (бутилки c фocфoрнa киceлинa, нaтриeвa ocнoвa, рaзрeдитeли, киcлoл, тoлуoл, чeрвeн фocфoр, йoд, двe кoлби, тeрмoмeтър), кaктo и eлeктрoннa вeзнa, c кoятo дилъритe рaзпрeдeляли дoзитe.Във фризeрa пък e нaмeрeнa oкoлo пoлoвин килo кaфeникaвa cубcтaнция, рeaгирaлa при пoлeвия нaркoтecт нa мeтaмфeтaмин. Извършeнaтa eкcпeртизa oбaчe пoкaзaлa, чe вeщecтвoтo e cмecицa нa бaзaтa нa нaтриeвa ocнoвa и кaлий, кoятo cъщo e прeкурcoр зa гoтвeнe нa пикo. Пo caмитe кoлби в aпaртaмeнтa cъщo e имaлo ocтaтъци oт мeтaмфeтaмин, рaзкрихa oщe нaшитe изтoчници.Кeлeмeтo и Дългия ca зaдържaни зa 24 чaca, cлeд кoeтo ca ocвoбoдeни. Cрeщу тях щe бъдaт пoвдигнaти oбвинeния зa държaнe нa прeкурcoри зa прoизвoдcтвo нa cинтeтичнa дрoгa пo 354a oт Нaкaзaтeлния кoдeкc. Тoй прeдвиждa приcъдa oт 3 дo 12 гoдини зaтвoр и глoбa oт 20 000 дo 100 000 лeвa.", "date": "2019.08.27", "title": "Пипнаха известен кримигерой в Бургас"}
{"url": "https://www.novinite.bg/articles/179638/Otcepiha-rajona-na-stolichnata-avtogara-Yug-zaradi-otkrit-snaryad", "text": "Отцепиха района около автогара „Юг” в столицата заради открит стар снаряд. Той бил открит от работник малко след 10 ч. сутринта в тревните площи на ул. „Самоков”.На място се намират служители на полицията, „Спешна помощ” и пожарната.За момента се смята, че става въпрос за 70 мм снаряд.Има затруднение за пътуващите, а служителите са изведени извън автогарата. Очаква се да пристигнат служители на сухопътните войски от „Горна баня”", "date": "2019.08.27", "title": "Отцепиха района на столичната автогара „Юг“ заради открит снаряд"}
{"url": "https://www.novinite.bg/articles/179620/Novi-pojari-izbuhnaha-v-Amazoniya", "text": "Стотици нови пожари са избухнали в Амазония, на територията на Бразилия, сочат новите данни, систематизирани в понеделник.Въпреки че самолети на Бразилската армия гасят огъня в най-тежко засегнатите райони, броят на пожарите се увеличава, информира АФП.Гъст дим изпълни въздуха в град Порто Вело, недалеч от границата с Боливия.Точно там са съсредоточени основните усилия на армията, която изпрати два големи самолета Херкулес Ц-130 да гасят огъня.Министърът на околната среда Рикардо Салес приветства новината, дошла от срещата на Г-7 във Франция, че страните с развити икономики ще дадат над 20 милиона долара за гасене на пожарите.Очаква се помощта да се изрази най-вече в изпращането на самолети, пригодени за борба с горски пожари.Помощ в Бразилия вече беше изпратена от Израел.Същевременно президентът на Боливия Ево Моралес каза, че би приветствал помощ от чужбина, за да се бори страната с горските пожари на своя територия.Моралес прекрати предизборната си кампания, за да ръководи справянето с кризата.В петък Боливия получи специализиран Боинг 747-400, способен да носи 150 тона вода.", "date": "2019.08.27", "title": "Нови пожари избухнаха в Амазония"}
{"url": "https://www.novinite.bg/articles/179650/Specakciya-v-erotichen-bar-v-Slanchev-bryag-10-prostitutki-v-aresta", "text": "Oпeрaция нa Oтдeл „Криминaлнa пoлиция” и Cпeциaлизирaнитe пoлицeйcки cили приключи нa рaзcъмвaнe днec, oкoлo 03:30 чaca, c aрecтa нa 10 прocтитутки и coбcтвeникa нa нaй-извecтния бaрдaк в Cлънчeв бряг, нaмирaщ ce в cърцeтo нa курoртa, пишe Флaгмaн бг.Мaлкo cлeд пoлунoщ кaчулки щурмувaхa пoлулeгaлнoтo зaвeдeниe „Мулeн руж”, нaмирaщo ce във вътрeшнaтa чacт oт пoрeдицa нoщни зaвeдeния пo глaвнaтa aлeя cрeщу бившaтa диcкoтeкa „Oкcижeн”.Кaчулкитe ca нaхлули пoд cмecицa oт тътeни, идвaщи oт дeceткитe рaбoтeщи нoщни зaвeдeния нaoкoлo в мoмeнт, дoкaтo в „Мулeн руж” e билo пълнo c клиeнти, кoнcумирaщи плaтeнa любoв.Глeдкaтa вътрe e билa пo-cтрaшнa oт „Coдoм и Гoмoр” – вce eднo ce зaдaвa cвършeкът нa cвeтa.Дeceт \"тружeнички\" уcърднo „рaбoтeли” върху индивидуaлнoтo „ocвoбoждaвaнe” нa клиeнти, имaлo и гoли c eрoтичeн тaнц нa пилoнa.Пo врeмe нa прoдължилaтa oкoлo 3 чaca и пoлoвинa oпeрaция, вътрe бe извършeнo и прeтърcвaнe пo дaнни, чe мяcтoтo ocвeн бaрдaк, e и рaзпрeдeлитeлнo дeпo зa нaркoтици.Иззeтa e тeтрaдкaтa, нa кoятo ca oпиcaни прихoдитe oт публичния дoм – c цeни нa ceкc уcлугитe и тяхнaтa брoйкa.В буc c тъмни cтъклa бяхa нaтoвaрeни дeceт мoмичeтa – пo пoтници и c вид нa прocтитутки. Cрeд тях e билa и упрaвитeлкaтa им.Oкoлo 03:30 чaca oт пoлулeгaлния вeртeп бe извeдeн и caмият coбcтвeник – извecтният плoвдивcки cвoдник Димo Пeтрoв Флoринaтa, нa 50 гoдини.Мяcтoтo, къдeтo e уcтрoeн публичният дoм прeдcтaвлявa зaдeн двoр, в кoйтo ce нaмирaт дeceтки кoнтeйнeри зa бoклук, cклaдoвe, пoлзвaни oт oкoлнитe зaвeдeния и ceргии.Клиeнтитe ca влизaли, прeминaвaйки прeз вoня нa уринa и мръcoтия, зaплaщaйки зa ceкcуaлни уcлуги.Eрoтичният бaр ce рeклaмирa нa билбoрд в нaй-oживeнaтa чacт нa курoртa.Димo Пeтрoв Флoринaтa и групaтa му бяхa рaзбити в Бaнcкo прeз мaрт 2018 гoдинa – в eднoимeнeн cтриптийз бaр „Мулeн руж”.Тoгaвa Рaйoнният cъд в Рaзлoг oбaчe ocвoбoди Флoринaтa и хoрaтa му caмo cлeд 72 чaca cрeщу пaричнa гaрaнция, a Oкръжният cъд в Блaгoeвгрaд пoтвърди рeшeниeтo нa ниcшecтoящитe cи кoлeги.Тaкa caмo мeceц и пoлoвинa пo-къcнo – c виcящo oбвинeниe пo чл. 159a oт НК. – зa cклoнявaнe към прocтитуция и трaфик нa жeни c цeл ceкcуaлнa eкcплoaтaция, Флoринaтa ce пoяви в Cлънчeв бряг c бoдигaрдoвe.Тoй и викaчът нa cъщия cтриптийз бaр – Aндoн Aндoнoв рecпeктирaхa пeрcoнaлa нa кoнкурeнтнитe зaвeдeния нaoкoлo, при кoeтo имaшe oпacнocт дa избухнe вoйнa, пoдoбнa нa тaзи oт юни 2016 гoдинa – мeжду Митьo Oчитe и Бoжo Крaвaтa.", "date": "2019.08.27", "title": "Спецакция в еротичен бар в Слънчев бряг, 10 проститутки в ареста"}
{"url": "https://www.novinite.bg/articles/179654/Zaklaha-mlad-balgarin-pred-taverna-na-ostrov-Rodos", "text": "Жертвата е българският емигрант Росен Георгиев Тодоров, заселил се преди 10 години на острова, пише \"Труд\". По данни на местни медии, в скандала, прераснал в кървава разпра, са участвали четирима души – българин, поляк, украинец и 53-годишен грък.    38-годишният полски гражданин, който е бил приятел на българина, е успял да се избяга. Гъркът е тръгнал да го гони, но е бил хванат от патрулиращите в района полицаи. Открити и конфискувани са две импровизирани бухалки, както и сгъваем джобен нож, притежаван и използван от 52-годишния грък. ", "date": "2019.08.27", "title": "Заклаха млад българин пред таверна на остров Родос"}
{"url": "https://www.novinite.bg/articles/179634/Povecheto-sarbi-iskat-chlenstvo-v-ES", "text": "Повече от половината от гражданите на Сърбия биха гласували за членство в ЕС на референдум по въпроса, показва последното проучване на общественото мнение, публикувано от Канцеларията на Правителството на Сърбия за сътрудничество с медиите, пише белградският ежедневник „Политика“, цитиран от “Фокус“.Ако референдумът с въпроса „подкрепяте ли членството на Сърбия в ЕС“ бъде утре, 53% от гражданите биха гласували „за“, 25 - „против“, 10% изобщо не биха гласували, а 12% не знаят какво биха отговорили на въпроса. Резултатът е най-новото проучване на общественото мнение, проведено от социологическата агенция „Европейска ориентация на сръбските граждани“ за Министерството на европейската интеграция в началото на юли.Министърът по европейска интеграция Ядранка Йоксимович каза, че това проучване също показва стабилна подкрепа на гражданите за европейска интеграция, тъй като през 2018 г., през юни и декември, отговорите на този въпрос са почти идентични с тези в последният кръг от изследвания, съобщава Бета.Йоксимович заяви още и че стабилната подкрепа на гражданите за пътя на Сърбия към членство в ЕС е резултат от насърчаването и систематичната работа по реформите, политиката за регионално развитие, устойчивото развитие и доброто планиране и подготовка за използване на европейски средства, трансгранично сътрудничество..Най-голям процент от гражданите – 59%, смятат, че проблемите между Белград и Прищина трябва да бъдат решени независимо от това, дали го изисква ЕС, а повече от половината респонденти подкрепят ангажимента на сръбското правителство да продължи диалога с Прищина и готовността му да постигне устойчиво решение.Както и в предишните години, подкрепата на гражданите за реформи е много висока. От общия брой на анкетираните 68% смятат, че реформите, необходими за присъединяването на Сърбия към ЕС, трябва да бъдат осъществени отвъд това, в името на благосъстоянието на гражданите и създаването на по-добра и по-подредена Сърбия.Респондентите виждат борбата с корупцията като най-значимата реформа, която има най-положително въздействие върху ежедневието (20%), последвана от реформа на здравната система (16%) и по-добра защита на правата на човека (13%).По отношение на помощта за развитие на Сърбия от 2000 г. до момента, 23% от анкетираните знаят, че ЕС е най-големият донор, следван от Китай с 22%, следван от Русия с 20%.Според официалните данни от 2000 г. до края на 2016 г. ЕС и неговите държави-членки с 4,31 милиарда евро безвъзмездни средства са най-големите донори, като по този начин допринасят значително за развитието на Сърбия, се казва в изявлението.Поотделно Европейската комисия дари 2,96 милиарда евро, Германия - 368,21 милиона евро, Швеция - 232,11 милиона евро, и Италия - 187,72 милиона евро. Един от всеки трима сръбски граждани е чувал за финансиран от ЕС проект, най-вече за екологични проекти (17%) и здравеопазване (13%).Министър Йоксимович припомни, че от 2007 г. насам, откакто използва средствата по ИПП, Сърбия е водеща в региона по отношение на използването на тези, предимно безвъзмездни средства, което е много похвално, но и голямо задължение за Сърбия да продължи да бъде успешна, за да бъде на първо място по подобряване на ежедневието на гражданите.Болшинството от 51% от анкетираните смятат, че членството в Европейския съюз би било от полза за Сърбия (43% са казали „полезно“, а 8% - „много полезно“).Гражданите свързват понятието ЕС с по-големи възможности за заетост и пътуване, по-добро бъдеще за младите хора, добре организирано общество, по-добър живот и по-висок стандарт на живот в страната.", "date": "2019.08.27", "title": "Повечето сърби искат членство в ЕС"}
{"url": "https://www.novinite.bg/articles/179635/Nad-osem-hilyadi-dushi-se-boryat-s-gorski-pojari-v-Indoneziya", "text": "Индонезийските власти са изпратили над 8 070 души и 34 хеликоптера да гасят горските пожари, бушуващи в някои части на островите Суматра и Борнео, това съобщи ДПА.Пожари горят в шест провинции и въздухът в някои райони е замърсен до вредни за здравето нива, каза говорителят на Националната служба за справяне с бедствия Агус Вибово. Вчера са постъпили данни за най-малко 358 огнища, допълни той.В Индонезия големи горски пожари има всяка година. Димът и изпаренията от тях често засягат съседните Сингапур, Малайзия и Тайланд, като нивата на замърсеност на въздуха се повишават до опасни равнища.Според изследване на учени от Харвардския и Колумбийския университет, над 100 000 души може да са починали преждевременно през 2015 г. в Югоизточна Азия вследствие на горските пожари в Индонезия.При пожарите през 2015 г. загинаха най-малко 25 души, а причинените от стихията щети възлизаха на 16 млрд. долара.", "date": "2019.08.27", "title": "Над осем хиляди души се борят с горски пожари в Индонезия"}
{"url": "https://www.novinite.bg/articles/179616/CGM-7-sa-neredovnite-patnici-v-stolichniya-gradski-transport", "text": "\r\nУвеличава се броят на хората, които използват абонаментни карти за пътуване в София, а 7% са нередовните пътници. Това е актуалната информация на Център за градска мобилност.\r\n\r\n\r\n\r\n\r\n\r\n\r\n\r\n", "date": "2019.08.27", "title": "ЦГМ: 7% са нередовните пътници в столичния градски транспорт"}
{"url": "https://www.novinite.bg/articles/179617/Erdogan-e-na-poseshtenie-v-Moskva", "text": "\r\nТурският президент Реджеп Ердоган на еднодневно посвещение в Москва.\r\n\r\n\r\n\r\n\r\n\r\n\r\n\r\n", "date": "2019.08.27", "title": "Ердоган е на посещение в Москва"}
{"url": "https://www.novinite.bg/articles/179645/Svinski-organi-shte-zamenyat-choveshki-do-nyakolko-godini", "text": "Модифицирани свински сърца могат да бъдат трансплантирани на хора само след няколко години, казва хирургът, извършил първата успешна трансплантация преди 40 години във Великобритания.Говорейки по повод 40-годишнината от революционната си хирургия, сър Терънс Инглиш каза, че бившият му асистент от 1979 г. ще се опита да замени човешки със свински бъбрек по-късно тази година.Експертите смятат, че това може да положи основите за по-сложни трансплантации на животински органи в човешкото тяло в процес, наречен ксенотрансплантация. каза 87-годишният англичанин пред Съндей телеграф., обясни той.Свинското сърце има много подобна анатомия с човешкото сърце, така че се използва като модел за разработване на нови лечения. Сърдечните заболявания в момента се считат за глобален проблем, прераснал в пандемия, засягаща най-малко 26 милиона души по света.Учените се надяват, че използването на свински сърца би могло да допринесе за разработването на революционен метод за човечеството за справяне със сърдечно-съдовите заболявания.", "date": "2019.08.27", "title": "Свински органи ще заменят човешки до няколко години"}
{"url": "https://www.novinite.bg/articles/179646/I-v-Afrika-ima-gorski-pojari-no-te-sa-razlichni-ot-tezi-v-Amazoniya", "text": "Тезата възпламенява превъзбудените духове: в последните дни горите в Централна Африка горят по-бързо и от тези в Амазония, при това сред всеобщо безразличие, за разлика от пожарите в Бразилия, които нагорещиха риториката на големите сили на срещата им във Франция, завършила вчера.Само че става дума за различен вид пожари, за които има и различни причини.Много използвана от медиите сателитна карта на НАСА показва в яркочервено зоната на огнищата, която преминава като ивица през средата на континента, от Габон до Ангола, от Атлантическия до Индийския океан.Безпокойството стигна до Г-7 в Биариц. \"Горски пожари бушуват и в Субсахарска Африка. Проучваме възможността да предприемам инициативна, подобна на тази, който обявихме за Амазония\" написа в Туитър френският президент Еманюел Макрон.Страните от Г-7 искат да отпуснат спешно 20 милиона долара, за да изпратят самолети цистерни \"Канадеър\" за борба с горските пожари в Южна Америка.Дали тези самолети ще започнат да прелитат скоро и над девствените гори на Габон, пълнейки резервоарите си от бързеите на река Конго?Безпокойството на френския президент е оправдано. Гората по поречието на р. Конго обичайно е определяна като вторите по важност за планетата след Амазония. Тя се простира на около 2 милиона кв. км и е разположена в няколко страни, като половината й площ се намира в Демократична република Конго, а останалото - в съседните Габон, Конго, Камерун и Централноафриканската република.Както и в Амазония, горите в басейна на р. Конго поглъщат тонове въглероден диоксид чрез дърветата и торфищата си. Те са убежище на изчезващи видове като горски слонове, човекоподобни маймуни и др.Внимание обаче: пожарите, които се наблюдават в Африка на картите на НАСА, \"не са в този район на гората, а по-скоро в Ангола, Замбия и т.н.\", казва Гийом Лекюе, специалист по Централна Африка в Центъра за международно сътрудничество в селскостопанските изследвания за развитието (CIRAD).В изявление Ангола изрази раздразнение от прибързаните сравнения с Бразилия \"които може да доведат до драматизиране на ситуацията и до дезинформация на лековерните\".", "date": "2019.08.27", "title": "И в Африка има горски пожари, но те са различни от тези в Амазония"}
{"url": "https://www.novinite.bg/articles/179627/Vaorajeno-napadenie-v-Cherna-gora-dvama-raneni", "text": "Двама души бяха ранени при нападение с оръжие в Будва, заради което полицията блокира града, информира МИА. Будва е един от най-посещаваните курорти на Черна гора. Според полицията ранените са извън опасност и са откарани в болница в Котор. Веднага след инцидента, станал два часа след полунощ, полицията блокира града. Според местните медии, нападението е станало в ресторант в Будва, след като неизвестно лице, носещо силиконова маска, открило огън по неизвестни причини. В ход е разследване. ", "date": "2019.08.27", "title": "Въоръжено нападение в Черна гора, двама ранени"}
{"url": "https://www.novinite.bg/articles/179639/Braziliya-otkaza-pomoshtta-na-G-7-za-borba-s-pojarite-v-Amazoniya", "text": "Бразилия отказа помощта на Г-7 за борба с пожарите в Амазония, предаде БТА.„Благодарим (на Г-7 за предложената помощ), но тези средства вероятно ще е по-подходящо да бъдат похарчени за залесяването на Европа\", заяви началникът на президентската канцелария Оникс Лорензони.Френският президент Еманюел Макрон обяви, че Г-7 ще отпусне 20 милиона долара за страните на Амазония, припомня Франс прес.", "date": "2019.08.27", "title": "Бразилия отказа помощта на Г-7 за борба с пожарите в Амазония"}
{"url": "https://www.novinite.bg/articles/179621/GERB-i-SDS-se-yavyavat-zaedno-na-mestnite-izbori", "text": "ГЕРБ и СДС подписаха споразумение за съвместно явяване на местния вот.„Това е като продължение на успешната кампания, която направихме на евроизборите. Целта е това обединение да остане първа политическа сила, да имаме най-много кметове, общински съветници в страната. Дясното управлява по-добре и трябва да продължи да управлява не само държавата но и общините”, заяви Румен Христов.„Обединението на старата и новата десница е много важно, защото отговаряме на войнстващия популизъм, с реализъм, с отговорност, с желание да продължим промяната на българските общини”, заяви Йорданка Фандъкова.„СДС като партия донесла демокрацията, винаги ни е било приятно на нас да работим с вас”, заяви премиерът Борисов.„За София мисля, че ще бъдат подли тези избори. Те ще бъдат подли не за друго, а за вече установената практика да се прилепват колегите от БСП за някой кандидат, за който ако е успеше, да казват, че е техния кандидат, а ако е неуспешен – да бягат от него като дявол от тамян”, заяви Борисов.", "date": "2019.08.27", "title": "ГЕРБ и СДС се явяват заедно на местните избори"}
{"url": "https://www.novinite.bg/articles/179655/Stopanite-v-Blagoevgradsko-tryabva-da-umartvyat-prasetata-si-do-10-septemvri", "text": "Благоевградска  област вече е високорискова по отношение на африканската чума по свинете.  До 10 септември хората могат да умъртвят доброволно животните си. Решението беше взето на заседание на  епизоотичната комисия към областния управител, предава БНР. Извънредните мерки в 3 и 10-километровата зона около Кресна, където беше обявено първото и единствено засега огнище на заболяването при домашно прасе, са изпълнени на 100%, заявиха от областната дирекция на БАБХ. В 422 стопанства са умъртвени доброволно 565 животни. Въпреки това епизоотичната комисия взе решение цялата област да бъде обявена за високорискова. „Благоевградска област е на две граници - с Македония и с Гърция, минават два международни пътя - за Гърция и за Македония. Областната епизоотична комисия определя област Благоевград като санитарна зона с висок риск по отношение на заболяването африканска чума по свинете\", обясни директорът на ОДБХ – Благоевград д-р Михаил Бащавелов.Кметовете по места се задължават да информират хората, отглеждащи домашни свине с настоятелната препоръка за умъртвяването им. Изплащането на помощта от държавата ще става след представяне на изготвени от кметовете списъци, проверени от областната епизоотична комисия. \"От нашия счетоводен отдел ще отидат на място и хората ще получат парите на ръка\", обясни още д-р Бащавелов.", "date": "2019.08.27", "title": "Стопаните в Благоевградско трябва да умъртвят прасетата си до 10 септември"}
{"url": "https://www.novinite.bg/articles/179622/Borisov-Ako-BSP-iskat-politicheska-bitka-da-izdignat-kandidat-za-kmet-na-Sofiya", "text": "Ако колегите ни от ляво искат да водят политическа битка с нас, е редно да си издигнат кандидат за кмет на София. Това каза премиерът и лидер на ГЕРБ Бойко Борисов на пресконференция след като партията му подписа споразумение за подкрепа със СДС.„Не приемам, че в най- големия град в България можеш да не издигаш кандидат, а да подкрепиш някой, защото това било добре за София“, коментира той.„Мисля, че изборите в София ще бъдат много подли. Заради установената практика колегите от БСП да се прилепват към някой кандидат“, заяви лидерът на ГЕРБ.По думите му ако БСП подкрепят успешен кандидат говорят, че е техен, а ако е неуспешен, бягат от него като дявол от тамян.„На всичко направено в София се противопоставя популизъм и опит буквално хората да се излъжат, че ще има промяна. Промяна няма да има, няма и какво да променят“, посочи Бойко Борисов.Той обясни, че ГЕРБ дава пълна автономия на местните организации да покажат направеното и да търсят съмишленици, които да искат градовете да се подобряват все повече и повече.„За нас винаги е било приятно да работим със СДС, която е най- старата партия в дясно, донесла демокрацията. Никога не сме делили партиите на големи и малки, а на стари и на такива с ценности. Общата ни ценност е ЕНП“, изтъкна лидерът на ГЕРБ.Борисов благодари на СДС, че са се съгласили ГЕРБ да издигне кандидати за кметове в големите градове, защото партията е длъжна. Той каза още, че ГЕРБ му ще подкрепи кандидатите на десницата в градове като Карлово, Кремиковци и Криводол и др.", "date": "2019.08.27", "title": "Борисов: Ако БСП искат политическа битка, да издигнат кандидат за кмет на София"}
{"url": "https://www.novinite.bg/articles/179637/Vsichki-jivotni-v-svinekompleksa-v-s-Golyamo-Vranovo-tryabva-da-badat-evtanizirani", "text": "\r\nВсички животни в свинекомплекса в русенското село Голямо Враново, трябва да бъдат евтаназирани. Това е окончателното решение на Агенцията по безопасност на храните. От ръководството на предприятието казаха за БНТ, че ще изпълнят заповедта, но се надяват да възстановят производството си в най-кратки срокове.\r\n\r\n\r\n\r\n\r\n\r\n\r\n\r\n", "date": "2019.08.27", "title": "Всички животни в свинекомплекса в с. Голямо Враново трябва да бъдат евтанизирани"}
{"url": "https://www.novinite.bg/articles/179624/Kostov-Prokuraturata-gotvi-provokaciya-sreshtu-men-chrez-NAP", "text": "Бившият премиер на България Иван Костов изрази съмнения, че прокуратурата готви провокация срещу него в разгара на местните избори тази есен. Поводът – проверка на НАП, обект на която са Костов и съпругата му.„След две данъчни ревизии, които продължиха почти 2-3 години, екип на НАП стигна до абсурдното твърдение, че мои и на съпругата ми значителни парични средства не са наши, въпреки че ние сме декларирали тези средства като заеми пред Сметната палата, те са оповестени на обществеността от медиите и никога не са предизвиквали някакъв проблем”, това каза Костов в ефира на bTV.„Това ще даде възможност на прокуратурата да действа срещу човек, за който те са убедени, че стои зад Демократична България и зад протестите срещу избирането на г-н Гешев за главен прокурор. (…) Тъй като съм свързан с тази политическа формация и очевидно това е връзката, която ще бъде търсена. Затова се надявам изпълнителният директор на НАП Галя Димитрова и нейният заместник Пламен Димитров да се запознаят с тези факти, които изнесох, и да не позволят данъчната агенция да бъде използвана за политически цели в предизборната кампания”, каза още бившият премиер.Той назова и сумите, които са обект на проверката – 262 хил. лева заем на съпругата му и 235 хил. лева негов заем.Костов сподели, че според него изборът за нов главен прокурор е по-важен от местния вот и добави, че няма нищо против Гешев като персона, възраженията му са срещу начина, по който функционира и е структурирана прокуратурата.„Там трябва да бъде човек, който е с позиции в полза на това да се отговори положително и да се изпълнят всички препоръки, които европейските институции отправят към България. Всички тези препоръки са загърбвани от политическите партии и от българската съдебна система, в частност – прокуратурата”, коментира Костов.", "date": "2019.08.27", "title": "Костов: Прокуратурата готви провокация срещу мен чрез НАП"}
{"url": "https://www.novinite.bg/articles/179614/Manolova-se-sreshta-s-protestirashti-sreshtu-zastroyavaneto-na-mestnostta-Gereni-do-plaj-Zlatna-ribka", "text": "Днес, 27 август 2019 г., от 12.00 часа в институцията на омбудсмана /гр. София, ул. Георг Вашингтон 22/ общественият защитник Мая Манолова ще се срещне с граждани, които я сезираха за съмнение за застрояване на защитени територии в местността „Герени“, гр. Созопол, в близост до плаж „Златна рибка“. Става въпрос за продажба на имот, частна държавна собственост на Министерството на отбраната, с размер около 20 дка, който се намира на около 200 м от морето и пясъчните дюни. Те настояват тръжната процедура да бъде прекратена. На срещата ще бъдат обсъдени и въпросите с презастрояването по българското Черноморие. Ще стартира и работа по изготвяне на цялостен план за съхраняване на неурбанизираните територии по българското Черноморие, като се отчете добрият европейски опит на държави като Великобритания и Франция. Първа стъпка по реализирането му следва да е прекратяване на процедурите по продажба на държавни и общински земи. Дискусията е отворена за всички с интерес по темата.", "date": "2019.08.27", "title": "Манолова се среща с протестиращи срещу застрояването на местността „Герени“ до плаж „Златна рибка“"}
{"url": "https://www.novinite.bg/articles/179636/Galap-Manolova-pecheli-pri-balotaj-s-Fandakova-na-mestniya-vot", "text": "Мая Манолова печели повече подкрепа в хипотетичен сблъсък с Йорданка Фандъкова за кметския пост в София. Това показват данните на „Галъп интернешънъл“ от сондаж сред пълнолетното население на Столичната община.Ако двете стигнат до балотаж на местния вот, 48% ще гласуват за Манолова, а 40% за Фандъкова. Така разликата между двете според данните на този етап са само десетки хиляди гласове.На втори тур сегашният кмет ще получи подкрепа от симпатизантите на ГЕРБ, а омбудсманът- от тези на БСП. Привържениците на „Демократична България“ са разделени, а при тези на „Обединени патриоти“  има лек превес в полза на Манолова. На нейна страна са дистанцираните от политическия процес.Половината от интервюираните са удовлетворени от работата на Йорданка Фандъкова като кмет на столицата, 37% не са, 13% не могат да преценят. Най- недоволни от кмета са привържениците на „Демократична България“.Общото желание за промяна в София е високо. 56% казват „София да има нов кмет“, а 29% – да остане същият кмет. Останалите се колебаят.Сондажът тества и нагласите за гласуване за общински съвет. От твърдо решените да гласуват 24% подкрепят ГЕРБ, 18% БСП, 10% ДБ, 6% ВМРО. Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%.Столичани изтъкват като основни проблеми: лошата инфраструктура, презастрояването и мръсният въздух. Радват се на метрото, на големите зелени площи и на икономическото развитие на града.46% смятат, че София се развива по-скоро лошо или много лошо в последните години, 18% са на мнение, че градът се развива по-скоро добре или много добре.Сондажът е проведен сред 802 души по телефона между 5 и 9 август. Той е част от независимата изследователска програма на агенцията. Абсолютното максимално отклонение е ± 3.5 при 50% дялове. 1% от извадката е равен на около 10 хиляди души.", "date": "2019.08.27", "title": "„Галъп“: Манолова печели при балотаж с Фандъкова на местния вот"}
{"url": "https://www.novinite.bg/articles/179652/Ninova-kam-Borisov-Po-spokojno-kampaniyata-e-na-starta-pilcite-se-broyat-naesen", "text": "„Днес имахме Изпълнително бюро, разгледахме много въпроси –от общата национална политика до подготовката ни за местните избори, която е твърде напреднала. Ще имаме и пленум на 3-ти септември, на който трябва Националният съвет да одобри първите около стотина кандидати, издигнати от общинските ни структури”. Това обяви председателят на БСП Корнелия Нинова по време на пресконференция в централата на партията.  Тя изтъкна, че ще коментира думите на премиера, който по думите й изглежда много нервен и звучи много обречен за София. „По-спокойно, кампанията е още на старта си и ще трябват много сили до края й – нека ги запази. Пилците се броят наесен, както е казал народът, заяви тя. Нинова изрази мнение, че премиерът тича доста пред вятъра, защото социалистите още не са обявили кандидат за София, не са приели платформата си за София, а той вече ги определи като „популисти” и като хора, които ще правят подла кампания в София –без да знае какво предлагат БСП в платформата.„И защо всичко това – защото БСП не издига свой кандидат. Искам да припомня на Борисов, че тези думи сме ги чували, и че не му свършиха добра работа в едни други избори, които загуби катастрофално, със същите упреци към БСП. При това, тогава изправи свой знаков кандидат срещу нас”, подчерта Нинова. Председателят на БСП обърна внимание, че социалистите се обръщат към всички, които искат да променят модела на феодалните управления на общините на ГЕРБ. „Всеки, които иска тази промяна е добре дошъл - да се обединяваме. Днес премиерът каза, че нямало нужда от никаква промяна - ние смятаме обратното”, категорична бе Нинова, като посочи, че на първо време е нужно да се промени слоганът на управлението на София, който до този момент е бил  „ремонт на ремонта” или „проверка на проверката” . „Мислим, че е много необходимо да се промени и специалният доклад на Европейската сметна палата, която казва, че България е с най-мръсния въздух в Европа, и за 9 години в София не е направено почти нищо, за да се намали запрашаването. Има и много голяма нужда и от промяна в това  родителите да не стоят денонощно на опашки, за да си записват децата в детските градини и яслите в София”, добави Нинова и обърна внимание, че може да продължава да изброява с почти всички политики, които община София провежда като най-ярък пример за феодализацията на общините под управлението на ГЕРБ.„Нашият отговор е това – по-спокойно с упреците, кампанията не е започнала, гледайте си вашите дела. Имате и вие да давате много отговори за управлението на общините, за отказа ви от някои много знакови кметове на ГЕРБ досега. Защо се отказвате – това признание ли е за провал?, попита Нинова. Тя изтъкна, че много отговори ще трябва да се дават за досегашното управление, да се носи отговорност, и призова  да се запази спокойствие и да се проведе една хубава, позитивна, аргументирана кампания. „Ще я имате в момента, в който приемем платформата и чуете нашите послания”, заключи председателят на БСП.", "date": "2019.08.27", "title": "Нинова към Борисов: По-спокойно, кампанията е на старта – пилците се броят наесен"}
{"url": "https://www.novinite.bg/articles/179631/Djambazki-kam-Borisov-Ne-se-otkazvajte-ot-energijnata-nezavisimost-na-Balgariya", "text": "Това се казва в отворено писмо на евродепутата и заместник-председател на ВМРО – Българско национално движение във връзка с документ, приет от МС, с който реално правителството се отказва от друга своя позиция от март месец, която целеше защита на въглищните централи.България е страна по Парижкото споразумение и според сценария, който беше избрала, до 2050 година трябваше да намалим до 80-85% въглеродните емисии спрямо 1990 година. Отказвайки се от тази позиция и приемайки, че до 2050 трябва да се откажем на 100% от парниковите газове, правителството де факто се отказва от енергийната независимост на България, категоричен е Джамбазки, който кани премиера на официален разговор по темата. Евродепутатът също така призовава за обща позиция в защита на националния интерес.В писмото българският представител в ЕП дава сериозни аргументи в подкрепа на апела си правителството да преразгледа новата си позиция, тъй като целения от т.нар. „амбициозни държави“ климатичен неутралитет в така предложения вариант, ще доведе до колапс на цял сектор в икономиката ни.Заместник-председателят на ВМРО също така подчертава, че 4 държави са се противопоставили на предложенията за климатична неутралност до 2050 г. - Полша, Чехия, Унгария и Естония.У нас 100 хиляди български граждани са ангажирани пряко или косвено с топлоелектрическите централи и въглищните мини в Маришкия басейн. Регионът изцяло зависи от това производство и ще бъде икономическа и социална катастрофа преждевременното затваряне на мощности, алармира Ангел Джамбазки. В рамките на преговорите следва да заемем позиция за стриктно спазване на Заключенията на Европейския съвет от м. юни. Ключовите елементи тук са:1)     преходът към климатична неутралност следва да бъде в съответствие с Парижкото споразумение.2)     съгласно Заключенията Съветът на ЕС и ЕК трябва да постигнат напредък в работата по условията, стимулите и благоприятната рамка за преход към климатична неутралност, но тази рамка следва да се основава на вече договореното до 2030 г. Всяко едно предоговаряне на целите до 2030 г. се явява в противоречие със Заключенията.3)     извън посоченото в рамките на преговорите за България следва да продължат да бъдат водещи:•      разходо-ефективността•      отчитането на националните специфики•      технологичната неутралност•      икономическото развитие•      социалното благополучие•      запазване на конкурентноспособността на икономиката ни.4)     да настояваме ЕК да даде яснота относно прякото отражение на предложените сценарии в Съобщението ѝ върху всяка държава членка. Такава към момента липсва, а това подкопава провеждането на информиран и пълноценен дебат за цената на прехода.5)     по отношение начините за постигане на намаление на емисиите – да продължим да поддържаме позиция, че държавите членки трябва да имат достатъчно свобода при определяне на дългосрочните си национални политики, като отчитат спецификата на енергийния си микс, потенциала за намаление на емисиите на парникови газове в различните сектори, икономическото развитие, инвестиционния климат, както и социалния аспект на предвижданите мерки.6)     трябва да настояваме и за яснота относно източниците на финансови ресурси за реализиране на прехода. Такава няма към момента. Дори изпълнението на не толкова амбициозни цели ще изисква огромен финансов ресурс до 2050 г. На практика не е ясно как ще се мобилизира такъв ресурс, какви са възможните източници за подпомагане на прехода с публични средства на европейско ниво.7)     от жизненоважно значение за България е да има яснота и как ще се прилага принципът за солидарност в постигането на общите цели на Съюза, както и да бъде гарантирано справедливото разпределение на разходите и ползите от прехода. Това се обуславя от различните стартови позиции в отделните държави, а оттук и различния обем от инвестиции, който ще бъде необходим. В държави като България, където делът на въглищата в енергийния микс е висок, този преход предполага значителни нива на инвестиции и активни мерки в социалната сфера.Интересът на Република България изисква още през септември, на срещата ООН за действия по климата, която ще се проведе в Ню Йорк, да се върнем ясно и категорично на позициите си, приети от Министерски съвет на 20 март т.г.1)     да се противопоставим на всеки опит за предоговаряне на целите до 2030 г. отчитайки, че изпълнението на вече заложените цели изисква голям финансов ресурс и ще има сериозно социално-икономическо отражение.2)     да подкрепяме сценария от Съобщението на Европейската комисия „Чиста планета за всички“ от 28.11.2018 г., предлагащ намаляване с 80-85 % на емисиите до 2050 г., спрямо нивата от 1990 г.3)     да защитаваме водещите принципи: отчитане на националните специфики, технологичната неутралност, икономическото развитие и социалното благополучие, свобода при определяне на енергийния микс, разходо-ефективност, солидарност.Искам само да Ви напомня, че в Маришкия басейн ангажираните пряко или косвено с топлоелектрическите централи и въглищните мини са близо 100 000 човека. Това е регион, който изцяло зависи от това производство и ще бъде икономическа и социална катастрофа преждевременното затваряне на мини „Марица - Изток“ и въглищните централи.Затова с настоящото си писмо бих искал да Ви отправя покана за среща, на която да обсъдим всички тези въпроси и да се ангажираме с общи действия, с които да защитим българския национален интерес.", "date": "2019.08.27", "title": "Джамбазки към Борисов: Не се отказвайте от енергийната независимост на България!"}
{"url": "https://www.novinite.bg/articles/179648/Ninova-za-Borisov-Izglejda-mnogo-nerven-i-obrechen", "text": "Соцлидерката Корнелия Нинова реши да успокоява лидера на ГЕРБ за кметските избори в София и отказа да му разкрие плановете си кого ще подкрепи за кмет на столицата.\"Премиерът изглежда много нервен и звучи много обречен. По-спокойно, искам да му кажа, да си запази силите, пилците се броят наесен\", препоръча на Борисов соцлидерката. \"Ние още не сме обявили кандидат за София, а той вече ни определи като популисти, без да знае какво предлагаме, и като едни хора, които ще правят подла кампания в София. И за какво? Че БСП не издига свой кандидат\", коментира пред медиите соцлидерката след заседание на Изпълнителното бюро.Тя продължи да пази в тайна дали БСП ще издигне омбудсмана за свой кандидат и нито отрече, нито потвърди тази възможност. Дали Мая Манолова ще бъде подкрепена от социалистите, ще стане ясно в началото на септември, когато решението ще бъде взето на градската конференция на столичната соцорганизация, уточни Нинова. Тя не скри, че червените в София няма да играят с чисто партийна кандидатура, а ще търсят широка подкрепа \"за смяна на модела\", по думите й. \"Ние бихме искали да се обърнем към всички, които искат да променят модела на феодалните отношения в общините на ГЕРБ. На първо време да се промени слоганът на управление в София - ремонт на ремонта и проверка на проверките\", заяви Нинова.Тя анонсира, че на пленум на партията на 3 септември ще бъдат обявени първите стотина кандидат-кметски кандидатури на социалистите.", "date": "2019.08.27", "title": "Нинова за Борисов: Изглежда много нервен и обречен"}
{"url": "https://www.novinite.bg/articles/179653/Nova-kolona-ot-avtomobili-na-Dunav-most-2", "text": "Нова колона от камиони се образува на Дунав мост -2 който свързва Видин и Калафат. Към обяд колоната беше около 2 км, но продължава да расте. През уикенда задръстването беше километрично, което изнерви шофьорите. Според граничните власти причината за тапата беше монтирането на датчици от румънска страна. По-късно стана ясно, че за големия наплив са допринесли и минаващите през пункта гастарбайтери от Турция, предаде бТВ.", "date": "2019.08.27", "title": "Нова колона от автомобили на „Дунав мост 2”"}
{"url": "https://www.novinite.bg/articles/179641/Manolova-Ima-mnogo-po-seriozni-problemi-ot-tova-da-komentiram-izkazvaniya-na-premiera", "text": "Има много по-сериозни проблеми от това да коментирам изказвания на премиера. Това каза пред журналисти омбудсманът Мая Манолова, предаде Novini.bg Думите ѝ са отговор на въпрос във връзка със заявеното днес от премиера Бойко Борисов, че БСП няма да издигне свой кандидат за кмет на София, а ще даде подкрепата си за дадена личност.", "date": "2019.08.27", "title": "Манолова: Има много по-сериозни проблеми от това да коментирам изказвания на премиера"}
{"url": "https://www.novinite.bg/articles/179657/80-ot-plodovete-i-zarzavata-vnosni", "text": "\r\nДо 80% е делът на вносните плодове и зеленчуци на българския пазар и това лято, каза председателят на УС на Националния съюз на градинарите в България Мариана Милтенова, цитирана от БТА.\r\n\r\nСпоред нея причината за тази тенденция са падналите дъждове и градушки, а това ще окаже влияние върху потребностите на пазара.\r\nПроблемите с унищожената от дъждовете, градушките, измръзванията и сланите продукция, изискват адекватни мерки за компенсации, които не се случват, смята Милтенова. Сектор \"Плодове и зеленчуци\" не получава национални доплащания, за разлика от сектор \"Животновъдство\", припомни тя.\r\n\"Препоръките, с които бих се обърнала към ръководството на МЗХГ - пълна промяна на националната политика в сектор \"Плодове и зеленчуци\", която с решение на министерския съвет и на Народното събрание да стане приоритетна. Да се обърне адекватно внимание на проблема с работната ръка, подпомагането, финансирането и облекчаването на дейности като напояване, на електрозахранването, контрола на вноса. Тогава може да се надяваме съотношението на български и вносни плодове и зеленчуци най-после да се промени в наша полза\", коментира Милтенова.\r\nМилтенова смята още, че липсва реален и адекватен контрол на пазара на плодовете и зеленчуците от страна на Агенцията по храните, поради което пазарът е залят с нерегистрирани улични търговци.\r\n", "date": "2019.08.27", "title": "80% от плодовете и зарзавата вносни"}
{"url": "https://www.novinite.bg/articles/179626/Malinov-Nishto-chudno-Mariya-Gabriel-da-poluchi-resor-kojto-do-momenta-ne-sashtestvuva", "text": "Има силни кандидати, които могат да претендират за ресора дигитализация и българският кандидат Мария Габриел да получи нов ресор в следващата Европейска комисия, каза за БНР политологът и бивш евродепутат Светослав Малинов.По думите му има неписани правила, според които вторият мандат на един комисар не е добре да бъде в същия ресор.„Има и други силни кандидати, които могат да претендират за ресор, който да включва дигитализация. Нищо чудно Габриел да получи и нов ресор за себе си, който в момента не съществува“, коментира Светослав Малинов.„Урсула фон дер Лайен, освен всичко друго, се включи в състезанието твърде късно и изобщо няма програма относно тези ресори, тези промени. Ние не знаем какви са нейните намерения, тепърва ще ги разбираме при преговорите й и запознаването й с кандидатите“, добави той.„Изслушванията на кандидатите за еврокомисари пред Европарламента през септември ще бъдат сериозни и поне един кандидат ще бъде върнат“, прогнозира Малинов. По думите му идващите от комисията Юнкер няма да имат проблеми с изслушването.", "date": "2019.08.27", "title": "Малинов: Нищо чудно Мария Габриел да получи ресор, който до момента не съществува"}
{"url": "https://www.novinite.bg/articles/179651/V-oblast-Shumen-917-stopanstva-shte-poluchat-ednokratna-pomosht-zaradi-chumata-po-svinete", "text": "В област Шумен 917 стопанства ще получат еднократна помощ в размер на 300 лева за почистване и дезинфекция на обектите след предприетото доброволно умъртвяване на прасетата в личните стопанства. Това стана ясно на заседание на Областната епизоотична комисия, председателствано от областния управител проф. Стефан Желев.Съгласно указанията, собствениците на лични стопанства са декларирали, че са извършили почистване и дезинфекция на обектите и няма да отглеждат прасета в стопанството си за период най-малко от 12 месеца след последната дезинфекция. Д-р Наташа Баева, началник отдел \"Здравеопазване на животните\" в Областната дирекция по безопасност на храните - Шумен, съобщи, че няма промяна в епизоотичната обстановка в региона. За изследване са изпратени 8 проби от отстреляни диви прасета и 5 от свиневъдни комплекси, като се очакват резултатите. Областната епизоотична комисия прие допълнителни превантивни мерки за предотвратяване разпространението на болестта в региона. Решено беше забраната за дърводобив в инфектираната зона в местността \"Елешница\", община Върбица, да продължи до 8 октомври с изключение на транспортиране на добитата на временни горски складове дървесина при спазване мерките за биосигурност.", "date": "2019.08.27", "title": "В област Шумен 917 стопанства ще получат еднократна помощ заради чумата по свинете"}
{"url": "https://www.novinite.bg/articles/179630/Prez-yuli-balgarite-sa-patuvali-naj-mnogo-do-Turciya", "text": "Пътуванията на български граждани в чужбина през юли 2019 г. са 779.5 хил., или със 7.2% над регистрираните през юли 2018 г., това сочат данни на НСИ.Увеличение на пътуванията на български граждани в сравнение със същия месец на предходната година е отчетено към Обединеното кралство - с 11.4%, Румъния - с 11.2%, Турция - с 8.4%, Германия - с 8.1%, Гърция - с 6.9%, Република Северна Македония - с 4.8%, Испания - с 4.5%, Австрия - с 3.8%, и други. Същевременно намаляват пътуванията на български граждани към Италия - с 3.8%, Сърбия - с 2.3%, Нидерландия - с 2.3%, и други.В сравнение с юли 2018 г. e регистрирано увеличение по всички наблюдавани цели „други“ - със 7.5%, „почивка и екскурзия“ - с 6.9%, и „служебна“ - с 6.9%. Най-голям относителен дял от общия брой пътувания на български граждани в чужбина през юли 2019 г. формират пътуванията с други цели (гостуване, обучение, посещение на културни и спортни мероприятия) - 40.7%, следвани от тези с цел почивка и екскурзия - 39.7%, и със служебна цел - 19.6%.През юли 2019 г. най-голям брой пътувания на български граждани са осъществени към Турция - 181.3 хил., Гърция - 160.7 хил., Германия - 71.5 хил., Румъния - 69.8 хил., Сърбия - 37.3 хил., Република Северна Македония - 34.9 хил., Италия - 27.7 хил., Австрия - 23.5 хил., Обединено кралство - 21.9 хил., Испания - 19.3 хиляди. През юли 2019 г. посещенията на чужденци в България са 2 083.1 хил., или с 3.2% по-малко в сравнение с юли 2018 г. Регистрирано е намаление при пътуванията с цел „почивка и екскурзия“ - с 6.2%, докато тези със „служебна“ и с „други“ (вкл. гостувания и транзитни преминавания) цели се увеличават съответно с 1.7 и  0.4%. Транзитните преминавания през страната са 26.0% (542.5 хил.) от всички посещения на чужденци в България.От общия брой чужденци, посетили България през юли 2019 г., делът на гражданите от Европейския съюз е 60.1%, или с 5.2% по-малко в сравнение със същия месец на предходната година. Увеличават се посещенията на граждани от Обединеното кралство - с 21.0%, Ирлания - с 19.1%, Унгария - с 6.5%, Румъния - с 6.1%, Испания - с 3.5%, Франция - с 1.6%, и други. Същевременно намаляват посещенията на граждани от Чешката република - с 13.9%, Германия - с 12.9%, Полша - с 11.6%, Гърция - със 7.6%, и други. Посещенията на граждани от групата „Други европейски страни“ намаляват с 0.2%, като най-голямо е намалението на посещенията на граждани от Руската федерация - с 15.7%. През юли 2019 г. преобладава делът на посещенията с цел почивка и екскурзия - 55.5%, следвани от посещенията с други цели - 36.7%, и със служебна цел - 7.8%.Най-много посещения в България през юли 2019 г. са реализирали гражданите от Румъния - 314.3 хил., Турция - 212.3 хил., Германия - 204.1 хил., Гърция - 128.5 хил., Украйна - 127.5 хил., Руската федерация - 115.5 хил., Полша - 106.1 хил., Обединеното кралство - 87.7 хил., Сърбия - 72.4 хил., Чешката република - 60.5 хиляди.", "date": "2019.08.27", "title": "През юли българите са пътували най-много до Турция"}
