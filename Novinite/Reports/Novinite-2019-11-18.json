{"url": "https://www.novinite.bg/articles/182617/Vrachvat-nagradite-Za-jenite-v-naukata-utre-19-noemvri", "text": "Церемонията ще бъде със специалното участие на вицепрезидента Илияна Йотова Три талантливи българки учени ще получат признание за своя огромен научен потенциал под формата на стипендия от 5000 евро този вторник. Имената на победителките по програмата „За жените в науката“ за 2019 г. ще бъдат обявени на гала церемония на 19 ноември със специалното участие на г-жа Илияна Йотова, вицепрезидент на България.Събитието ще се състои от 17:00 ч. в Софийски университет „Св. Климент Охридски“. Университетът заедно с L’Oréal България и Националната комисия за ЮНЕСКО-България са партньори и съорганизатори за тази великолепна инициатива, целяща да окуражи младите жени в България са изберат професионално развитие именно в научната сфера.Програмата за провежда за девета поредна година е България, като за тези девет години общият награден фонд, с който са били отличени българки учени, вече надхвърля 100 000 евро.Инициативата „За жените в науката“ на L'Oréal и ЮНЕСКО стартира през 1998 г. Това е уникална програма, създадена да отличава и насърчава жените учени по цял свят, които чрез работата си допринасят за развитието и прогреса на науката. В продължение на над 2 десетилетия L'Oréal и ЮНЕСКО усилено подкрепят утвърдени жени учени, насърчават повече млади жени да изберат научна кариера, оказват им помощ в изследователските им проекти и им отдават заслужено признание за отличните им постижения в област, в която жените са слабо представени –според данни на ЮНЕСКО едва 29% от учените в цял свят са жени.От основаването си през 1998 г. „За жените в науката“ е отличила над 3100 жени учени в 117 държави. Днес програмата се състои от Глобални награди „За жените в науката“, Международна програма International Rising Talents и Национални и регионални стипендии.Националното издание на програмата „За жените в науката“ стартира в България през 2010 г. в партньорство между Софийския университет „Св. Климент Охридски“, Националната комисия за ЮНЕСКО в България и L’Oréal България. Стипендиите са предназначени за млади жени учени и имат за цел да подкрепят тяхната научноизследователска кариера. От 2011 г. до 2013 г. програмата награждава по две жени учени в сферата на естествените науки със стипендии от по 5000 евро.От 2014 г. поради големия интерес към конкурса организаторите предоставят още една стипендия и по този начин всяка година вече три българки учени получават средства, за да реализират своите научни проекти и амбиции да променят света.", "date": "2019.11.18", "title": "Връчват наградите „За жените в науката“ - утре, 19 ноември"}
{"url": "https://www.novinite.bg/articles/182599/Aleksandar-Tonev-ot-Botev-Pd-stana-igrach-1-na-posledniya-krag-v-elita", "text": "Целта ни е да спечелим всички мачове до края на полусезона. Това заяви на пресконференция в Пресклуб „България“ офанзивният футболист на Ботев Пловдив - Александър Тонев, който бе определен за „Играч на 16-и кръг“ в efbet Лига. Полузащитникът отбеляза победния гол във вратата на Левски за минималния успех с 1:0 на пловдивчани – техен втори пореден в първенството след този при визитата на Дунав в Русе с 2:1. В Русе Тонев също блесна - с 2 голови асистенции към Виана.Според него трудното начало на сезона е било причина за посредствените резултати при Желко Петрович, а не самият треньор, който бе заменен от Ферарио Спасов. „Добър ден на всички, искам да благодаря за наградата – тази награда не е толкова за мен, колкото за моите съотборници, ще си я занеса в съблекалнята. Атмосферата, и преди и сега, си е една и съща, но в началото на сезона тръгнахме много лошо и това ни повлия негативно. Сринахме се психически и това ни повлия на играта, не става въпрос за треньор, за футболисти“, започна той.„Казахме си, че може само да спечелим след смяната на треньора и след неговото назначаване показваме една много добра игра, хъс, амбиции и мисля, че ще се чувстваме все по-добре с всеки изминал мач. Истината е, че нямахме късмет в първите 2-3 мача, 90% от младите момчета се сринаха физически и психически и оттам дойде това нежелание за игра“. Тонев отбеляза кои са причините за подобрението в резултатите на Ботев и разкри целите пред отбора.„На първо място е треньорът – той вкара малко повече настроение в съблекалнята, накара ни да се отпуснем, след което, на второ дойдоха и двете победи, които подобриха самочувствието ни. Ще се опитаме да си вземем всеки мач до края на полусезона. Ботев е един за мен адски голям клуб и история, с минало и с бъдеще, и с една от най-многобройните публика и фенове. Така стана, че направихме лош старт, отдръпнаха се хората от стадиона, нямахме много посещаемост, а и няма голям капацитет на Коматево. Дано хората доживеят един хубав стадион, и съответно футболистите една добра посещаемост“, продължи юношата на ЦСКА.Той отказа да коментира темата за националния отбор и заяви, че няма по-хубаво нещо от това клубът да набляга на играчи от школата. „Няма да коментирам темата за националния отбор – когато бях там, да, но сега не искам. Напълно е възможно да играя отново за него, ако бъда повикан. Аз проблем с позицията нямам, дали ще е отляво, отдясно, зад нападателя, или като нападател, нямам проблем. Да, това е едно от най-хубавите неща – какво по-хубаво от това един клуб да види собствените си деца израснали, пораснали с характер, а не да разчитаме на чужденци – всички сме запознати с това какво правят и искат клубовете, каква политика следват и т.н.“, завърши Тонев, цитиран от БГНЕС.Ботев е на десета позиция в родния шампионат с актив от 16 точки. Тимът на Ферарио Спасов ще гони трета последователна победа при домакинството си на Етър на 25 ноември.", "date": "2019.11.18", "title": "Александър Тонев от Ботев Пд стана играч №1 на последния кръг в елита"}
{"url": "https://www.novinite.bg/articles/182607/Namaliha-s-2-godini-prisadata-na-Emiliya-Kovacheva", "text": "16 г. затвор за акушерката Емилия Ковачева, обвинена в опит за убийство на новородено през 2015 г. Присъдата е на Софийския апелативен съд, който намали наказанието на Ковачева с 2 години – от 18 на 16. Тя трябва да плати и 400 000 лева обезщетение на родителите на битото дете.Ковачева е призната за виновна, че в нощта на 18 април 2015 г. е удряла бебето Никол поне 39 пъти. Освен това тя го притискала с ръце, душала го и обръщала с главата надолу. Животът на Никол беше спасен. През юни родителите на детето обявиха пред съда, че то получава гърчове и пие хапчета, които увреждали черния дроб и бъбреците му. Емилия Ковачева пък е под домашен арест.", "date": "2019.11.18", "title": "Намалиха с 2 години присъдата на  Емилия Ковачева"}
{"url": "https://www.novinite.bg/articles/182604/Rekord-za-Gines-Hora-ot-101-razlichni-nacionalnosti-vzeha-obshta-sauna-imashe-i-bg-uchastie", "text": "Пореден рекорд от Книгата на Гинес беше подобрен. Този път за най-много  представители на различни националности в една обща сауна.Рекордът е от Финландия. Там събраха хора от 101 държави, включително и България, предаде Нова тв. Те трябваше да прекарат поне 5 минути при средна температура от 60 градуса.До момента първенец беше Китай с 99 националности в една сауна. ", "date": "2019.11.18", "title": "Рекорд за Гинес: Хора от 101 различни националности взеха обща сауна, имаше и бг участие"}
{"url": "https://www.novinite.bg/articles/182613/Mashtabna-akciya-na-GDBOP-i-SDVR-v-Sofiya-nad-10-arestuvani", "text": "Мащабна акция на ГДБОП и СДВР срещу наркоразпространението се провежда в момента в няколко квартала на София. По информация на \"По света и у нас\" до момента са арестувани над 10 души. Източници от МВР твърдят, че арестуваните са част от известна група, занимаваща се с продажба на дрога в София. Все още не е задържан уличеният като лидер на групата, научи \"По света и у нас\". Арестите и обиските продължават.", "date": "2019.11.18", "title": "Мащабна акция на ГДБОП и СДВР в София, над 10 арестувани"}
{"url": "https://www.novinite.bg/articles/182591/Shampionat-Cicipas-Imah-armiya-zad-sebe-si-blizo-sam-do-titla-i-ot-Shlema", "text": "Стефанос Циципас успя да спечели снощи най-голямата титла в своята кариера, надигравайки с 6:7(6), 6:2, 7:6(4) Доминик Тийм на финала на заключителния турнир на ATP в Лондон. Гръцкият тенисист стори това 12 месеца, след като в края на 2018-та година спечели младежкият финален турнир, който се провежда в Милано.\"Нямам представа как играх толкова добре във втория сет. Нямам идея. Може би просто не мислех толкова много, което доведе до добро представяне и два пробива. Не му дадох много опции, беше отличен сет\", анализира представянето си във финала Циципас.\"Беше много странно, за първи път играех с такива нерви на такъв голям турнир. Пробивах, но не можех да задържа. Нещата се решиха в тайбрек и съм много доволен от страхотното си представяне и битката, която предоставих на корта\", добави той.\"Подкрепата от трибуните беше феноменална, имах цяла армия зад себе си. Те ми дадоха невероятна енергия. Дадоха ми вяра, че мога да постигна на корта нещата, които искам. Мотивираха ме. Просто ми дадоха много и това е невероятно. Искам да благодаря на всеки един от феновете, които дойдоха да ме подкрепят днес с гръцките флагове. Накараха ме да се чувствам като у дома си\", каза още Циципас, цитиран от tennis24.bg.За четвърта поредна година титлата от финалите на ATP отиде при играч, който я печели за първи път. Циципас се присъединява към Анди Мъри, Григор Димитров и Александър Зверев, които печелят трофея за първи път. За последно нещо подобно се беше случило в периода 1988-1991 година, когато Борис Бекер, Стефан Едберг, Андре Агаси и Пийт Сампрас спечелиха титлите за първи път. \"Беше невероятно. Да държа този трофей е уникално... Този турнир е невероятен, всички вие го направихте толкова емоционален. Никога не съм получавал такава подкрепа на такава фаза. Честно, дължа ви всичко. Атмосферата през цялата седмица беше невероятна\", продължи Циципас обръщението си към гръцките фенове, които бяха изпълнили залата в Лондон. За първи път той пристига в тази зала през ноември 2016-та година като тренировъчен партньор на някои топ играчи, сред които и Доминик Тийм. Запитан относно това на пресконференцията, той коментира: \"Това е невероятно. Точно си спомних. Първата ми среща беше именно с Доминик като негов спаринг партньор. Бях №1 при юношите и получих покана да бъда спаринг партньор за финалите. Мисля, че за първи път излязох на корта именно срещу него. Невероятно, нали? А сега сме на финал. Страхотно, фантастично. Имам невероятна доза респект към него за това, което е постигнал през годините\", коментира Стефанос.Относно бъдещето си, той заяви: \"Чувствам, че играта ми се подобрява непрекъснато с вреето. Вярвам, че съм близо до това бъда шампион от Големия шлем. Знам, че това са много силни думи, но наистина чувствам, че принадлежа на таци сцена. Играя срещу най-добрите в света и заради усилията и работата, които влагам всеки ден, заслужавах такъв развой на събитията\".\"Иска ми се да можех да предвидя бъдещето. Но не мога. Не можех да предвидя, че в началото на сецона ще бъде на полуфинал на Australian Open. Мислех, че ще се случи по-късно, но дойде неочаквано за мен. Работата е там, че ако аз си кажа - трябва да спечеля титла от Големия шлем сега - просто не работи по този начин. Рафа го е казвал преди - аз не играя, за да спечеля турнира. Аз играя, за да спечеля всеки следващ мач, за който излизам на корта. Ето така работи. Не искам да гледам твърде напред в бъдещето, защото не винаги нещата ще се наредят както си ги представяш\", завърши той.", "date": "2019.11.18", "title": "Шампионът Циципас: Имах армия зад себе си, близо съм до титла и от Шлема"}
{"url": "https://www.novinite.bg/articles/182586/Dojche-Vele-Turskata-invaziya-na-Balkanite-ne-e-voenna-no-e-vsichko-drugo", "text": "Инвазия по всички фронтове - в икономиката, образованието и религията. Турция не пести средства за разширяване на влиянието си на Балканите. Албания играе ключова роля в \"неоосманската външна политика” на Ердоган.В средата на октомври Европейският съюз (ЕС) блокира започването на преговори за членство с Албания и Северна Македония. Според анализатори ветото на френския президент Еманюел Макрон ще създаде вакуум в Тирана и Скопие, който държави като Русия, Китай и Турция ще се опитат да запълнят. Борбата за влияние в страните от Западните Балкани не е от вчера, но напоследък се забелязва една нова динамика, която решението на ЕС може само да подсили, пише Дойче ВелеВ края на октомври Сърбия подписа Споразумение за свободна търговия с водения от Русия Евразийски икономически съюз. През 2018 година пък стана ясно, че заемът в размер на 1,3 милиарда, който Черна гора взе от Китай за изграждане на магистрала в страната, може да доведе страната до финансов колапс, а публично-частното партньорство с китайска компания, което Подгорица обмисля за завършването ѝ, би означавало нови задължения. Предстои да видим какви ходове ще предприемат Скопие и Тирана сега. Една държава вече инвестира сериозно не само в икономическото, но и в културното си влияние в двете държави.Паркът се намира в Тирана и беше завършен на 15 юли 2019 година. На този ден стотици жители на албанската столица отидоха на тържественото откриване, развявайки албански и турски флагове. На възпоменателна плоча от черен гранит (на снимката) са изписани имената на 251 души, загубили живота си по време на опита за преврат в Турция на 15 юли 2016 година. До нея се стига по алея от 251 дънери на дървета, докарани специално от Турция.  \"Паркът на демокрацията” е финансиран от Турската агенция за сътрудничество и координация (TİKA). Тя е създадена през 1992 година. Целта на агенцията е да осигурява подкрепа за развиващите се страни. Първоначалният фокус е върху държавите с тюркско население в Централна Азия. В периода 2002-2012 година обаче координационните офиси на агенцията нарастват от 12 на 33, а дейността се разширява в Близкия изток, Африка и на Балканите. Нови офиси са отворени в Тирана, Скопие, Прищина, Подгорица, Сараево и Белград.Според албанския политолог Енри Хиде Албания играе ключова роля в \"неоосманската външна политика” на Турция. По повод масовото изкупуване на учебни заведения в страната от турски фондации едно албанско частно училище излезе с прессъобщение, в което определи това поведение на Анкара като “културна агресия”.Нараства и турското участие в различни културни и религиозни проекти. Един от тях е най-голямата джамия на Балканите, която се изгражда в центъра на Тирана. Тя е финансирана изцяло от \"Дианет” - Турската дирекция по религиозните въпроси.Присъствието на Турция в образованието е видимо и не е от вчера. През 2018 година турската държавна фондация „Маариф“ закупи Нюйоркския университет в Тирана и дъщерните му училище и детска градина. В тях се обучават общо над 1000 деца и младежи. Тази година церемонията на абсолвентите в университета включваше специално послание от президента Ердоган. През тази година фондацията откри училище в град Елбасан и огромна детска градина в Тирана с 2 000 квадратни метра площ.Както медиите в Турция отбелязват, фондацията „Маариф“ е създадена с цел да замени „свързаните с тероризъм училища в чужбина“, с което се визират учебните заведения, свързани с живеещия в САЩ ислямски проповедник Фетхуллах Гюлен. Училищата, финансирани от неговото движение, датират още от деветдесетте години на миналия век. Сред тях е и първият частен колеж в Тирана, основаван през 1993 година по време на президента Тургут Йозал.Албанският елит праща децата си да учат там заради качественото образование, казва журналистът Ермир Ходжа пред \"Балкан Инсайт“. Сега Ердоган обяви война на тези институции. Според председателя на „Маариф“ към февруари 2019 година 191 от училищата, свързани с Гюлен, вече са под контрола на фондацията, която е подчинена на турското Министерство на образованието. Затова Ермир Ходжа смята, че дейността на „Маариф” не е само образователна, но и политическа. Турският президент настоява Албания да закрие училищата, които те смятат за свързани с Гюлен. Отговорът от албанска страна е, че не виждат основание да затварят лицензирани учебни заведения, които работят от години в Албания и за които няма никакви данни, че представляват заплаха за страната. Не е ясно обаче докога правителството в Тирана ще игнорира исканията на Анкара и дали няма скоро и тези учебни заведения да бъдат заменени от такива, финансирани от “Маариф”.", "date": "2019.11.18", "title": "Дойче Веле: Турската инвазия на Балканите не е военна, но е всичко друго"}
{"url": "https://www.novinite.bg/articles/182577/Dneven-horoskop-za-ponedelnik", "text": "Някой ще ви каже точно това, което искате да чуете и това ще бъде началото на нещо страхотно. Спрете и обмислете всичко внимателно, защото може да се окаже капан.По-снизходителни сте към глупостите от обикновено и това може да ви се отплати щедро. Вложете цялата си положителна енергия за един по-добър край.Върнете се на земята и започнете да се справяте с проблемите. Ако бягате от тях, няма да изчезнат. Не се притеснявайте, ще получите помощ.Вижте повече на:", "date": "2019.11.18", "title": "Дневен хороскоп за понеделник"}
{"url": "https://www.novinite.bg/articles/182606/Seks-igrachkite-sashto-mogat-da-struvat-cyalo-sastoyanie", "text": "Хрумката за създаване на луксозни секс играчки, които струват милиони долари, доскоро предизвикваше по-скоро смях.Но тази индустрия, подобно на всички останали, също търпи своето развитие.Така в наши дни субсидирането на сексуалните фантазии с луксозни помощни средства вече не изглежда толкова абсурдно, колкото преди години, пише Forbes.Австралийският бижутер Колин Бърнс мислел така още преди 20 години, когато създал най-скъпия вибратор в света.Играчката, носеща името Pearl Royale, е изработена от чиста платина, 70-каратови бели диаманти, редки розови диаманти, сини сапфири и перли.Цената на това изделие възлиза на 1.8 млн. долара, като всеки може да го види в галерията ACCA в Бевърли Хилс.Желанието на Бърн да създаде действително луксозни продукти в сектор, за който исторически се смята, че няма нужда от подобни изделия, се градяло на страстта му да докаже, че това всъщност е възможно.В интервю той си спомня как преди секс играчките представлявали нещо евтино, което хората използват в интимния си живот, а не защото искат да притежават самото изделие.По време на празнична вечеря през 2003 г. разговор го накарал да се замисли дали може да се създаде секс играчка, която да бъде действително желана от потребителите. Така той направил пазарно проучване, което установило, че няма нито един продукт, който да може да се нарече луксозен.„Поставих си предизвикателство. Исках да измисля действително луксозен продукт, който хората да използват в спалнята. Трябваше да е иновативен, скъп, направен от истинско злато, с истински скъпоценности по него, за хора, които оценяват хубавите неща”, казва Бърн.Въпреки че не е особено трудно да намерите „хора, които оценяват хубавите неща”, трудната част идва в това да ги убедите да похарчат цяло състояние за изделие от индустрия, която дори днес не се слави с висока репутация.Навярно поради това Бетъни Вернън, американски бижутер, работещ в Париж, нарича своите изделия „еротични бижута”.Нейният Seven Pearls Gold Massage Ring струва 1 900 долара, като се предлага в стерлингово сребро с перли, злато с перли или стерлингово сребро със златни перлени мъниста.За всеки потребител, който не може да направи разликата между този пръстен и традиционните му събратя, описанието на продукта може да помогне: „Трябва да се носи на средния пръст на активната ви ръка, да се завърти с перлите към дланта, за да изживеете свят на приключенска любовна игра.”Австралийският бижутер Колин Бърн почерпил вдъхновение за своя вибратор Pearl Royal от короните, обсипани със скъпоценности, които съществуват по света.Вдъхновението, почерпено от монархическите украшения, не се ограничава до изделията на Бърн.Британският бранд Fornicouture, основан от артиста AHH, също се опитва да пробие в този сектор.Изделието Fuji, което се продава за 1 200 долара, представлява извито, полупрозрачно дилдо в кехлибарен цвят в единия си край и бич с 18 листа в другия с край. В описанието се твърди, че изделието е изплетено от майстора на кралицата на Англия.Производителят на бича не е посочен, но вероятният кандидат е компанията Swaine Adeney Brigg. 250-годишната фирма притежава сертификат за изработка на бичове и ръкавици за езда от 1750 г., макар че вече не се занимава с тези продукти.Понякога е най-лесно просто да вземете стар дизайн и да пресъзддете изделието в 24-каратово злато. Вибраторът на компанията Lelo, носещ името INEZ, реално представява стандартен модел, който работи по същия начин, като силиконовите си събратя.Това, което го разграничава от останалите представители на индустрията, е фантастичната му цена от 12 800 долара.Рекламата с известни лица винаги помага – нещо, което отлично знат от Lelo, тъй като вибраторът се появи в сайта на актрисата Гуинет Полтроу goop.com, в категория „Не толкова базови секс играчки”.“Lelo предлагат 3-дневна дискретна доставка, така че вашите любопитни съседи никога няма да разберат, че получавате устройство, което струва повече от нов Hyundai Accent”, пише изданието Time Out по повод скъпия вибратор.Все пак някои потребители са във възторг от продукта. „Ако можете да си го позволите, това да се използва злато си струва всяка стотинка”, гласи едно от ревютата на сайта. „Какво би могло да бъде по-луксозно от златно дилдо?”, смята друг потребител.Така или иначе, пазарът на луксозни секс играчки се развива бурно в наши дни.Ако смятате, че добрата стара вечеря на свещи има нужда от малко злато и диаманти, то индустрията за възрастни определено има какво да предложи.", "date": "2019.11.18", "title": "Секс играчките също могат да струват цяло състояние"}
{"url": "https://www.novinite.bg/articles/182592/Kasapnica-v-SASht-4-ubiti-i-6-tejko-raneni-pri-strelba-VIDEO", "text": "Четирима души са били убити, а шестима тежко ранени при стрелба в Калифорния. Нападението е станало в неделя през нощта във Фресно.Семейни приятели гледали мач на двора, когато един или повече нападатели се промъкнали и открили огън по тях.Повечето от ранените са в критично състояние.Все още няма заподозрени, съобщи Бил Дули от полицията в Калифорния, цитиран от bg-voice.com.В момента полицаи вървят от врата на врата и събират кадри от охранителните камери. Те се надяват, че на тях може да е запечатан евентуалният извършител.Към момента разследващите предполагат, че стрелецът не е познавал жертвите си. Най-вероятно той е пристигнал пеша, а след това е избягал по същия начин.В двора, където е станала касапницата, е имало 35 души.Никой от оцелелите не може да даде описание на извършителя.", "date": "2019.11.18", "title": "Касапница в САЩ: 4 убити и 6 тежко ранени при стрелба (ВИДЕО)"}
{"url": "https://www.novinite.bg/articles/182597/Tragediya-v-Burgas-Maj-se-hvarli-ot-petiya-etaj-na-bolnica", "text": "Мъж на средна възраст скочи от петия етаж на хирургическия корпус на УМБАЛ – Бургас, съобщават очевидци. От полицията уточниха за Burgas24.bg, че инцидентът в станал в 12.20 часа.  Мъжът се е строполил върху козирката на единия от входовете на лечебното заведение. Все още не е ясна самоличността му, както и какво е здравословното му състояние след скока от високия етаж. ", "date": "2019.11.18", "title": "Трагедия в Бургас! Мъж се хвърли от петия етаж на болница"}
{"url": "https://www.novinite.bg/articles/182576/Oblachno-shte-e-vremeto-dnes", "text": "Днес над страната ще преобладава облачно, в равнините и мъгливо време. На места в западните и южните райони ще превалява слаб дъжд. Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите максимални температури ще бъдат между 15° и 20°. Над планините ще преобладава облачно и мъгливо време. На места, главно в масивите от Западна и Южна България ще превали дъжд, над 2500 метра – сняг. Ще духа силен югозападен вятър. Максимална температура на височина 1200 метра около 11°, на 2000 метра – около 6°.", "date": "2019.11.18", "title": "Облачно ще е времето днес"}
{"url": "https://www.novinite.bg/articles/182581/Bolestta-na-noviya-vek-Okolo-25-ot-horata-sa-boleduvali-pone-vednaj-ot-depresiya", "text": "Всеки четвърти човек в световен мащаб поне веднъж е боледувал от депресия. Депресивните състояния се отразяват по сериозен начин и върху икономиката, като средства, които се отделят за лечение, заяви д-р Кацаров. Албена Дробачка отчете увеличение на случаите на депресия в световен мащаб.Албена Дробачка: \"Характерно е за новите общества, за новото време, да се появяват специфични болести, депресията е една от тях. Идеята не е да се плашим, а да говорим по темата, за да може хората да бъдат по-информирани. Второ - да се опитваме по някакъв начин да борим тази много пречеща стигма\". Юри Кацаров: \"Популярното название, което се използва в говоримия език, то не съответства на заболяването депресия, което е съвсем дефинирано в международните класификатори за болестите. Едни симптоми има, които описват болестта - проблеми със съня, чести събуждания, проблеми с храненето, тъга, плач, загуба на интереси към неща, към които преди това човек е бил активен.\"", "date": "2019.11.18", "title": "Болестта на новия век: Около 25% от хората са боледували поне веднъж от депресия"}
{"url": "https://www.novinite.bg/articles/182580/Otnovo-protest-sreshtu-Ivan-Geshev", "text": "Нов протест срещу избирания за главен прокурор - Иван Гешев. Тази вечер, неправителствената организация \"Правосъдие за всеки\" и гражданско сдружение \"Боец\" ще се съберат пред Съдебната палата. Организират шествие до президенството. Причината- настояват държавният глава да сезира Конституционния съд. Миналият четвъртък, Висшият съдебен съвет даде за втори път сериозна подкрепа на Иван Гешев и го избра за обвинител номер 1.", "date": "2019.11.18", "title": "Отново протест срещу Иван Гешев"}
{"url": "https://www.novinite.bg/articles/182578/Vlogar-1-na-Balgariya-s-nov-bestselar", "text": "След колосалния успех на дебютната „Топ мистериите на България“, Панайотов отново обединява усилия с „Оз books” – издателството на Ozone.bg. Този път резултатите са още по-внушителни – предишната му творба получи 500 предварителни продажби , а новата – над 2000. Това автоматично прави „Топ мистериите на света“ бестселър на родния пазар.Четивото ще получи премиера в цели 9 града в България, като първата дата е 14 декември. Срещата и разписване на книги ще започне в 15 ч. в зала 9 на НДК. Едва година след  „Топ мистериите на България“  Слави разширява кръга от загадки и разказва за необясними предмети, места и случки в световен мащаб. В „Топ мистериите на света“ авторът описва забранена история, неудобни находки, както и аномалии, будещи подозрение за съществуването на алтернативен ход на човешкото развитие. Сред темите, поместени на страниците на любопитното четиво, са ръкописите от Мъртво море и дискът от Фестос, йероглифите в Дендера и Багдадската батерия, Механизмът от Антикитера, шумерски клинописи и статуетки, както и Светия Граал, Кивота и противоречивата Плащаница от Торино. Читателят изследва множество обвити в мистерия локации като Атлантида, Лемурия, Мачу Пикчу, Стоунхендж, Гьобекли тепе, прохода Дятлов и Бермудския триъгълник.„В новата ми книга има три пъти повече илюстрации и снимки“, споделя влогърът и добавя, че предварително поръчаните екземпляри ще бъдат собственоръчно подписани от него. Излизането по книжарниците и доставките на заявените бройки и този път ще се случи в средата на декември.Слави Панайотов е роден през 1986 г. в град Пловдив и става известен с YouTube канала си The Clashers. В него той публикува видеа на различна тематика, като хитовите му серии са „Топ Класации“, „50 Невероятни факта“ и „Нещата, които не искат да знаете“. Последователите му вече наброяват над 650 000 и са не само от България, но и от целия свят.Освен основния си канал, Панайотов развива още два: The Clashers Gaming със 170 хиляди абонати и The Clashers Tech – с близо 50 хиляди.", "date": "2019.11.18", "title": "Влогър №1 на България с нов бестселър"}
{"url": "https://www.novinite.bg/articles/182584/Voden-rejim-v-Pernik-ot-dnes", "text": "Перник преминава на воден режим от днес заради пресъхващия язовир \"Студена\", съобщи БНТ. Хората ще разполагат с течаща вода по 10 часа на ден - сутрин между 5 и 10 часа и вечер от 17 до 22 часа. Кметът Станислав Владимиров заплаши местното ВиК дружество със съд, ако не спазва уговорения режим, и предупреди, че ограниченията ще продължат до 5 месеца.Около 60 000 души ще бъдат засегнати от режима. Освен жителите на Перник, потърпевши са и хората от Батановци и 9 села в региона. В сряда хората ще излязат на протест пред сградата на местното ВиК, което до момента не е взело мерки за справяне с проблема. То ще трябва да осигури повече екипи за отстраняване на потенциалните аварии, които се очакват заради периодичното спиране на водата. Търсят се и резервни водоизточници. Днес трябва да стане ясно и дали водата от алтернативния язовир \"Долна Диканя\" е годна за пиене.", "date": "2019.11.18", "title": "Воден режим в Перник от днес"}
{"url": "https://www.novinite.bg/articles/182601/94-kg-heroin-spipaha-na-Dunav-most", "text": "93,6 кг хероин, разпределен в 184 пакета, са задържани на ГКПП Дунав мост вчера – това стана ясно по време на брифинг с участието на Георги Костов, директор на Агенция „Митници“, заместник-главният прокурор Иван Гешев, прокурор от Окръжна прокуратура Русе Андрей Ангелов и главният секретар на МВР Ивайло Иванов, пише БГНЕС.Задържана е огромна пратка наркотични вещества, анонсира Иван Гешев, който благодари на митническите и други служби, които са участвали в задържането.Вчера, 17.11.2019 г., около 9,20 часа сутринта, на ГКПП Дунав мост – Русе пристига изходящ към Западна Европа товарен автомобил. В следствие анализ на риска и при щателна митническа проверка на служители от Главна дирекция „Митническо разузнаване и разследване“ товарният автомобил е проверен и в двоен под на товарното помещение са открити 184 пакета с бежово прахообразно вещество, с общо тегло 93,6 кг, за които полеви наркотест е показал, че съдържат хероин.След извършени процесуално-следствени действия като обвиняем по ал.4 на чл.242 от НК, за контрабанда на високорисково наркотично вещество,  е привлечено лице – 56 годишен български гражданин. Лицето е задържано за 72 часа и предстои да му бъде поискана постоянна мярка задържане под стража.Предвиденото за този вид престъпление е лишаване от свобода от 15 до 20 години и глоба в размер от 100 000 до 300 000 лева, уточни пред медиите наблюдаващият прокурор Андрей Ангелов от Окръжна прокуратура Русе и допълни, че по първоначални оценки стойността на наркотичното вещество е над 3,6 млн. лева.Става дума за хероин със сравнително висока чистота, стана ясно още по време на брифинга.Проверката е извършена от опитен митнически служител с над 25 години стаж. Той е видял разминаване в морфологията на превозното средство и е забелязал,  че подът от страната на шасито е преработван .- обясни пред журналистите директорът на Агенция „Митници“ Георги Костов и допълни, че са положени са много усилия, за да бъде камуфлирано това наркотично вещество. „На изход трасето беше изключително натоварено през миналата седмица, но позитивното е, че нашите служители не са притъпили бдителността си, въпреки голямото натоварване от превозни средства, излизащи от България“ посочи още Костов.Още от вчера ГДБОП работи усилено по случая, тъй като вероятно се касае за международен трафик, заяви главният секретар на МВР Ивайло Иванов. Той допълни, че се  очаква бъдеще развитие по разследването, тъй като в момента все още се провеждат оперативни мероприятия и процесуални следствени действия.", "date": "2019.11.18", "title": "94 кг хероин спипаха на Дунав мост"}
{"url": "https://www.novinite.bg/articles/182575/Nad-1-miliard-evro-sa-shtetite-za-potopenata-pod-voda-Veneciya", "text": "Щетите от наводнението във Венеция възлизат на около един милиард евро, обяви кметът на града-лагуна Луиджи Бруняро, след като площад Сан Марко във Венеция отново беше наводнен и затворен за обществено ползване.Градът беше засегнат от приливна вълна с височина от 150 сантиметра, третото най-високо ниво, регистрирано досега. Тази седмица беше най-лошата от началото на Венецианския прилив от 1872 г.Морското равнище около Венеция е с 10 сантиметра по-високо, отколкото преди 50 години.В няколко италиански града има висока степен на готовност след проливните дъждове, включително Венеция, където жителите и туристите се опасяват от още един опасен прилив. ", "date": "2019.11.18", "title": "Над 1 милиард евро са щетите за потопената под вода Венеция"}
{"url": "https://www.novinite.bg/articles/182594/Geshev-V-Balgariya-vinagi-ima-protesti-za-neshto", "text": "Зам.-главният прокурор Иван Гешев коментира в Русе нестихващите протести срещу избора му за главен прокурор, съобщи БНТ.„В България винаги има протести за нещо - това означава, че има гражданска позиция. Хората изразяват мнението си. Едни харесват процедурата, други не я харесват. Едни смятат, че са големи. Други смятат, че не са толкова големи, че има около 100 човека. Въпрос на гледна точка - всеки вижда, каквото иска“, заяви Гешев.Според него проблемът идва от една политико-олигархична група, която се притеснява от закона. „Тази група няма практиката да спазва закона - просто не иска да има избора, който на нея не ѝ харесва“, заяви новоизбраният главен прокурор.По думите на Гешев протестиращите проявяват безпринципност, защото е имало и други три случая, в които председателят е бил само един. Той даде пример с избора на Борис Велчев за главен прокурор, на председателя на Върховния касационен съд и на председателя на Международния валутен фонд.", "date": "2019.11.18", "title": "Гешев: В България винаги има протести за нещо"}
{"url": "https://www.novinite.bg/articles/182598/Paradoks-TELK-v-Pazardjik-ostavi-dete-s-autizam-bez-lichen-asistent", "text": "Една от комисиите в пазарджишката ТЕЛК остави без право на личен асистент дете с аутизъм. На практика, семейството на болното момиче остава без финансови средства, съобщи майката Недка Кичукова. Парадоксалното в случая е, че Първи състав на ТЕЛК вместо психиатър, заменя специалиста с педиатър и така „реже“ проценти на детето с тежко заболяване, но му позволява частично право на професионална работа. Няма да получавам никакви пари и не мога да бъда личен асистент на детето, защото трябва да обжалвам решението на ТЕЛК пред НЕЛК.През цялото това време оставаме без доходи и без никакви пари\", споделя майката на Кристина - Недка Кичукова. В този ден не е имало психиатър. Тъй като има психиатрична диагноза, уместно е да бъде консултиран и от психиатър”, заяви новият директор на пазарджишката областна държавна болница д-р Красимир Темнилов, който също е психиатър. \"Първи състав на ТЕЛК\" не преглежда детето, но има издадено решение. Майката Недка Кичукова разказа, че лекарите в ТЕЛК само попитали дали детето посещава училище, но не взели мнението на доктор-психиатър. От една година децата, които са с психични разстройства, са дадени да се гледат от педиатър. Съжалявам за това, което се е случило. Това е много голямо недоразумение, заяви още директорът на болницата. Той също е издавал ТЕЛК решение на Кристина през 2017 година. Майката на Кристина разказа, че посещавали център за психично здраве в Пловдив, където квалифицирани специалисти поставили диагноза на дъщеря й. Детето страда от генерализирано разстройство на развитието. Поведението е аутистично, страда езиково-говорното развитие, обясни лекарката, изготвила експертизата на Кристина. Според майката детето има нужда от постоянни грижи. Това потвърждават и експертите от пловдивския център за психично здраве, които са дали препоръки, че детето не може да се обслужва и да живее самостоятелно, без помощ от възрастен. Недка Кичукова и дъщеря й се връщат, за да попитат дали ТЕЛК-Пазарджик може да поправи собствената си грешка, но оттам им отвърнали, че това е невъзможно. Според майката, този състав на ТЕЛК е допуснал още една грешка, даваща абсурдна възможност на детето й – способност за извършване частично на професионална работа.", "date": "2019.11.18", "title": "Парадокс: ТЕЛК в Пазарджик остави дете с аутизъм без личен асистент"}
{"url": "https://www.novinite.bg/articles/182593/Sledvashtiyat-mesec-zavarshvat-parvite-osem-stancii-ot-tretata-metro-liniya-v-stolicata", "text": "През декември ще приключи окончателно строителството на първите 8 станции от третата метролиния на София, съобщи пред \"Труд\" директорът на столичния метрополитен Стоян Братоев, пише Труд бг. Трасето от 8 км започва от \"бул. “Владимир Вазов\" и ще минава през Орлов мост, НДК и бул. \"България\", като ще стига до кв. \"Красно село\". В следващите няколко месеца станциите ще бъдат пуснати в експлоатация. \"На финала сме, още малко остава. До края на годината изпитанията може би няма да успеят да приключат, но ние строително трябва да приключим декември”, коментира Братоев. В момента текат тестове на новите влакове, произведени за третия лъч на метрото от фирма \"Сименс\". За линията Общината купи 20 от возилата, а в последствие поръча и още 10 нови. Модерните влакове могат да се движат и без машинист, но засега тази опция няма да бъде използвана. С цел да се предотвратят инциденти, третата линия е оборудвана и с прозрачни отваряеми прегради на пероните. През първата половина на 2020 г. ще бъдат пуснати и вторите 4 км трасе с 4 метростанции – от кв. \"Красно село\" през ж.к. \"Овча Купел\" до Околовръстния път при кв. \"Горна Баня\". При околовръстния път се изгражда буферен паркинг и обща спирка с жп линията София-Перник. \"През 2020 г. София ще има 52 км метро, което ще обслужва 500 000 пътници на ден. Спестените вредни емисии на година ще са 90 000 т\", съобщи столичният кмет Йорданка Фандъкова. Тя планира изграждане на 5 нови участъка и общо 13 км метролинии в периода 2020-2025 г. Първият е от 3 км и ще свързва кварталите \"Хаджи Димитър\" и кв. \"Левски\". Кметът планира старт на строителството му през 2020 г. Тя предвижда през 2021 г. да започнат да се изграждат 6 км от Военната академия, през кв. \"Гео Милев\", кв. \"Слатина\", зала \"Арена Армеец\" до бул. \"Цариградско шосе\". Проектират се 2,1 км разширение от Бизнес парка до ИКЕА, както и 1,9 км удължаване на Линия 1 под бул. \"Царица Йоанна\" от метростанция \"Люлин\" до Околовръстния път. Ще се изгради и метроспирка между станциите \"Сливница\" и \"Обеля\" и връзка с нова жп гара на влаковете от западното направление – Сливница, Кюстендил, индустриална зона \"Божурище\" и др.", "date": "2019.11.18", "title": "Следващият месец завършват първите осем станции от третата метро линия в столицата"}
{"url": "https://www.novinite.bg/articles/182614/150-metrov-most-vav-Franciya-ruhna-ima-jertvi", "text": "Момиче на 15 години загина, а четирима души бяха спасени, след като е рухнал окачен мост над река Тарн североизточно от френския град Тулуза.Според местните медии мостът с дължина 150 метра и ширина 5 метра е реновиран през 2003 г. от властите на От-Гарон.Мостът се е срутил, след като камион с тонаж над разрешения, е преминал по съоръжението, което е довело до рухване на конструкцията. Камионът е паднал в реката заедно с кола, която е преминала по моста в същото време.Близо 80 спасители и три хеликоптера са изпратени на мястото.Съоръжението последно е било реновирано преди 16 години.", "date": "2019.11.18", "title": "150-метров мост във Франция рухна, има жертви"}
{"url": "https://www.novinite.bg/articles/182596/Vnimanie-Gasta-magla-na-Trakiya", "text": "От \"Пътна полиция\" предупреждават за изключително гъста мъгла на АМ Тракия в посока София. По тази причина се създава временно изкуствена тапа в района от 34 до 24 км на магистралата. Мярката е с цел избягване на пътни инциденти в участъка поради падналата изключително гъста мъгла - под 20 метра. Екипи на \"Пътна полиция\" са на място и насочват трафика в една лента в участък с добра видимост. От полицията апелират водачите да шофират с повишено внимание, с по-ниска скорост и с по-голяма дистанция", "date": "2019.11.18", "title": "Внимание!: Гъста мъгла на \"Тракия\""}
{"url": "https://www.novinite.bg/articles/182590/Pacientite-imat-dumata-Na-nov-sajt-shte-se-podavat-signali-za-bolnicite", "text": "\"Пациентите имат думата\" - четири сдруженията презентират днес нов сайт, на който ще може да се подават сигнали за болниците, съобщи БНР. Порталът goodhospital.bg ще класира лечебните заведения по 10 критерия. Ако дадена болница отговаря на всички тях ще получава сертификат „Добра болница“. Той ще важи за една година, обясни Боряна Ботева, председател на Сдружението за развитие на българското здравеопазване. „Ще се събират и отзиви от пациентите, макар тяхното мнение да е субективно и да не е компетентно по отношение на сравняването на медицински показатели. Затова създателите на сайта са събрали минимална информация за всяка една болница в страната на едно място – име, управител, брой легла, адрес, телефон, видове разкрити отделения. Инициативата не е насочена срещу болниците, а точно обратното, уверяват авторите на сайта. Пациентските организации са категорични, че именно оценката на лекуваните е липсващото звено в здравната система.", "date": "2019.11.18", "title": "\"Пациентите имат думата\": На нов сайт ще се подават сигнали за болниците"}
{"url": "https://www.novinite.bg/articles/182611/Majkata-na-pochinaloto-momchence-ot-Sofiya-oglasi-imeto-na-lekarkata-otkazala-da-go-prieme", "text": "Майката на 3-годишното момче от София, което почина след като мина през три болници, огласи името на лекарката, отказала за приеме детето за лечение в Националната педиатрична болница „Проф. Иван Митев“. \"Това е д-р Елена Паскалева-Георгиева, която е специалист педиатър и детски пулмолог в София с над 35 години опит, пише Трафикнюз.Това е съществото (Елена Георгиева) което отказваше да приеме моето дете, докато го гледаше как умира. Как спите, как се гледате в огледалото!\", са думите на скърбящата майка в социалната мрежа.   Веднага след публикуването на поста под него започнаха да се трупат гневни коментари по адрес на лекарката. Освен упреци в липса на човещина и професионализъм, има и призиви тя да бъде съдена и да й се отнемат лекарските прави. Малцина са се осмелили да заявят, че при недоказана вина е несправедливо лекарката да бъде подлагана на публично линчуване.Д-р Елена Паскалева-Георгиева е завършила Медицинския университет в Пловдив през 1982 г. Специализира \"Детски болести\" и \"Детска пневмология\" през 1988 г. и 2017 г. От 2009 г. е специалист по здравен мениджмънт. През 2015 г. д-р Георгиева става доктор по медицина след защита на дисертационен труд на тема „Диагностично-терапевтичен подход при бронхообструктивен синдром в ранна детска възраст“.От 2001 г. се занимава с хомеопатия. Член на Европейското респираторно дружество и Български лекарски съюз.Над 10 години е в Клиника по пулмология с интензивно отделение на Педиатричната болница „Проф. Иван Митев“.Близка на майката написа още една история от практиката на д-р Елена Паскалева-Георгиева:„Тази жена преди седем години, на половин отворена врата ми съобщи заболяването на сина ми. Той беше бебе на 50 дни, а тя нямаше смелостта като лекар да застане да говори с мен. И така вече сме на 7 години ни помагат всички други лекари в педиатрията, но за жалост миналата година отново се сблъскахме с нея, защото е пулмолог. Синът ми стоя 10 дни в болницата с температура и тя го наблюдаваше уж точно поради съмнения за пневмония. Слагаше слушалка и си тръгваше, докато не напълни с течност дроба и ни откараха в Пирогов за спешна операция, защото тази жена 5 дни не предприе нищо. Мълча си и дума не обели, а ни познава много добре. Отгледах детето си в педиатрията, но тази жена за мен не е никакъв професионалист, никакъв човек. Направо съм бясна и ядосана. Думи нямам за безочието им“.Според д-р Атанас Мангъров, началник на Криниката по детски инфекциозни болести към Инфекциозна болница - София, обаче починалото момченце не е имало никакъв шанс да бъде спасено.\"Където и да беше детето, щеше да загине. При скоротечните вирусни инфекции няма средство, с което да се въздейства на причинителя. Не може да се каже, че има закъснение. В момента в София има стотици деца с температура 40 градуса и другите симптоми на вирусни заболявания, които обаче при 99 и отгоре процента завършват благоприятно. В редки случаи нещата тръгват накриво, което се определя от взаимодействието между детето и вируса, който го е нападнал\", заяви пред \"24 часа\" д-р Атанас Мангъров.Според него аутопсията вероятно ще докаже или тежка пневмония, или мозъчно възпаление, или миокардит. Няма специфични признаци, които от първия момент да подсказват трагичното развитие в рамките на ден, добав д-р Мангъров.Починалото момченце е получило обриви, придружени с висока температура, заради което родителите първо са го закарали в Националната педиатрична болница. По думите им след като в продължение на два часа не им обърнали внимание, те отишли в болница \"Лозенец\", където пък ги върнали за домашно лечение.Детето обаче се влошило и се върнали в педиатрията. Там чакали близо 2 часа за хоспитализация. От лечебното заведение не приели детето, тъй като нямали свободни легла. През това време момченцето колабирало. Семейството бързо тръгнало към \"Пирогов\", където детето издъхнало.\"В приемния кабинет, на кушетката пред тях, моето дете умираше. Те това много добре го видяха. \"Нямаме свободно легло\". Спешното легло в болницата било резервирано за някакъв човек, за 15 ноември, който трябвало да дойде. Неколкократно ни помолиха да си тръгнем, защото детето не е в тежко състояние, можело да се предвижва”, разказха почернените родители. Според тях те почти два часа напразно са се молили на дежурната лекарка.\"През сълзи я молех, само да видят какво му е на детето и да го вкарат някъде да видят какво му е\", обясни майката.Опечаленото семейство е категорично, че забавянето е довело до смъртта на детето. По думите им това е безмилостна жестокост и престъпление. Те вярват, че шанс за детето им е имало.", "date": "2019.11.18", "title": "Майката на починалото момченце от София, огласи името на лекарката, отказала да го приеме"}
{"url": "https://www.novinite.bg/articles/182589/Prodaljava-izdirvaneto-na-maja-ograbil-gazostanciya-v-stolicata", "text": "\r\nПродължава издирването на мъжа, ограбил газостанция в столицата. В нощта срещу събота, той рани леко 53-годишна служителка в обекта и открадна над 1000 лева.\r\n\r\n\r\n\r\n\r\n\r\n\r\n", "date": "2019.11.18", "title": "Продължава издирването на мъжа, ограбил газостанция в столицата"}
{"url": "https://www.novinite.bg/articles/182605/AEJ-Ministar-Goranov-da-se-izvini-ili-da-si-hodi", "text": "Асоциацията на европейските журналисти – България настоява министър Владислав Горанов да се извини на журналистката от БСТВ Нора Стоичкова или да си подаде оставката. В петък Горанов се ядоса от въпрос, зададен от журналистите, по отношения на предложените нови правила за болничните и заяви първо, че той, а не журналистите определят по кои въпроси ще се говори, а след това заплаши журналистката, че “ще им спрат парите”.Най-малкото, което Горанов дължи за тези две реплики, е извинение. Арогантното отношение на министъра е показателно за медийния комфорт, на който разчитат управляващите и който ги е разглезил до такава степен, че да излизат от равновесие след всеки въпрос, който не влиза в плановете им.Заплахата от Горанов към журналистката от БСТВ Нора Стоичкова за спиране на парите е директен опит за цензура и е абсолютно недопустима. Тя идва и след подобно поведение от страна на премиера Бойко Борисов, който тази седмица, по време на връчването на икономически награди обяви, че наблюдава карикатурист, който го рисува, визирайки очевидно Христо Комарницки. След втория тур на местните избори Борисов отказа да отговаря на журналистически въпроси, подразнен от въпрос на журналистката от Дневник Петя Владимирова. След първия тур пък Борисов реши да бойкотира Би Ти Ви. Учудващо, публична реакция от телевизията не последва.Още един скорошен случай, говорещ за бруталния натиск, на който са подложени медиите в цялата страна, е този с варненската журналистка Елена Кирова. Тя е принудена да напусне медията, за която работи – телевизия Черно море, след като е подложена на унижение заради въпроси, които е задала на кмета на Варна Иван Портних в интервю, поръчано от телевизия Bulgaria on Air. Собственик на тази телевизия е групата около Химимпорт и ЦКБ,  свързан с Холдинг Варна, който от своя страна притежава телевизия “Черно море”. Интервюто Елена Кирова никога не е излъчено, а версиите на отговорните лица във варненската и софийската телевизии, както и на ръководни лица в ГЕРБ – Варна сериозно се разминават. Според самата Кирова “прегрешението” й е, че е питала Портних относно публикации в израелски медии, според които негово служебно посещение в Хайфа е било прекратено след скандал, свързан с употреба на алкохол и непристойно поведение. Вторият й неудобен въпрос е бил за реконструкцията на прословутия булевард “Васил Левски” в морската столица. Случилото се с Кирова е потресаващо и е показателно за условията, в които работят регионалните журналисти. Една “грешна” стъпка, засягаща интересите на собствениците им, зависими от властта е напълно достатъчна, за да загубят работата си. Нещо повече, за тях е трудно изобщо да останат в професията, тъй като потенциалните работни места на този пазар са твърде ограничени. Призоваваме телевизия Bulgaria on Air да публикува в неговата цялост интервюто на Елена Кирова с Иван Портних. Изборите минаха, но обществото безспорно има интерес да научи защо тя е изгубила работата си.Не можем да подминем и обидния коментар във Фейсбук по адрес на журналистите, публикуван от Марица Гърдева, общински съветник от ГЕРБ във Варна. Не е достатъчно, че Гърдева е изтрила коментара си, който гласи: „Журналистиката е професия почти толкова древна, като…. С няколко думи това е втората най-древна професия“. Гърдева е най-вероятният бъдещ председател на Постоянната комисия “Култура и духовно развитие” във варненския Общински съвет. Но без публично извинение за публикацията си, е недопустимо тя бъде избирана на какъвто и да е ръководен пост. Още по-малко на такъв, в чийто ресор ще попадат и медиите. . Всички тези сюжети от последните дни говорят за политико-олигархичния модел, който сериозно застрашава свободата на словото в България. Едри бизнесмени, които са собственици на медии, репресират служителите си, когато последните си позволят дори на пръв поглед невинни отклонения от политиката да не се задават критични въпроси на “наши хора”, а медийната машина да се използва само за разправа с опоненти. Илюстрация на тази симбиоза между политика и бизнес е точно участието на Владислав Горанов на споменатата вече церемония за присъждането на наградите “Мистър и мисис Икономика”, на които домакин бе председателят на Конфедерацията на индустриалците и работодателите в България Кирил Домусчиев. В речта си Горанов, за когото е известно, че живее без наем в луксозен апартамент, намиращ се в комплекс, свързан Домусчиев, говори за необходимостта от баланс между лошите и добрите новини и похвали домакина за новата му придобивка – Нова телевизия.Ден по-късно управляващите обявиха мярката, за която отдавна настоява КРИБ на Домусчиев – неизплащането на първия ден от болничните. Това бе и темата на въпроса, който ядоса Горанов в кулоарите на парламента.Този въпрос е от съществено значение за милиони работещи българи и е нормално журналистите да искат от управляващите обяснения. :", "date": "2019.11.18", "title": "АЕЖ: Министър Горанов да се извини или да си ходи"}
{"url": "https://www.novinite.bg/articles/182603/Izpalnitelniyat-direktor-na-Toplofikaciya-Sofiya-podade-ostavka", "text": "\r\nДнес в Надзорния съвет на „Топлофикация София“ ЕАД е постъпило искане от изпълнителния директор на дружеството инж. Кремен Георгиев за прекратяване на правомощията му. Това съобщиха от пресцентъра на дружеството.\r\n\r\n\r\n\r\n\r\n\r\n\r\n\r\n", "date": "2019.11.18", "title": "Изпълнителният директор на \"Топлофикация София\" подаде оставка"}
{"url": "https://www.novinite.bg/articles/182612/Manolova-Da-se-uvelichat-s-82-mln-leva-parite-v-byudjeta-na-NZOK", "text": "За увеличение с 82 млн. лева в бюджета на НЗОК за изследвания, прегледи и профилактика се обяви Мая Манолова днес. Тя съобщи във Фейсбук, че е изпратила до две парламентарни комисии – по бюджет и по здравеопазване – становище с аргументация за необходимостта от подобно увеличение преди второто четене на законопроекта.   „Въпреки че години наред обсъждаме колко е важна профилактиката и ранната диагностика, особено на заболяванията, които са най-честата причина за смъртта на българите, и в този бюджет не виждаме дори и намек за подобряване на този най-важен елемент на всяка здравна политика. В момента в проекта на бюджета са отделени за профилактика едва 0,5% от всички разходи”, пише Манолова.   „Въпреки предвиденото увеличение на парите за болниците, бюджетът не дава никакви механизми за по-справедливо заплащане на медицинските специалисти, които станаха причина и за национални протести. В становището си предлагам средствата за доболничната помощ да се увеличат с 56 млн. лева, каквото е и искането на общопрактикуващите лекари”, казва тя. Според Манолова „допълнителните средства ще позволят да се увеличат парите за посещения при личен лекар, профилактични прегледи, ваксинации и наблюдение на хронично-болни пациенти. Така ще се гарантира профилактиката на всички осигурени, а не само на 1/3 от тях, както е заложено в проекта сега”. Тя предлага също „средствата за медицински изследвания да се увеличат с почти 28% - с 26 милиона лева, като станат общо 110 млн. лева”. „Увеличението на средствата за изследвания ще сложи край на унизителното чакане до началото на следващия месец за лабораторни изследвания и с месеци за достъп до образна диагностика, скенери, ЯМР и др., които отдавна са рутинна практика в развитите страни”, посочва още Манолова и казва, че „повече средства за извънболничната помощ ще даде възможност да се увеличат и заплатите на медицинския персонал – лекари, медицински сестри, лаборанти, рехабилитатори и др.” „Парите за увеличенията да бъдат осигурени от резерва на НЗОК, който е в размер на 130 млн. лева или чрез увеличение на трансфера от републиканския бюджет за здравно осигуряване на държавните служители”, казва още Манолова.", "date": "2019.11.18", "title": "Манолова: Да се увеличат с 82 млн. лева парите в бюджета на НЗОК"}
{"url": "https://www.novinite.bg/articles/182608/Verijna-katastrofa-mejdu-tri-avtomobila-pri-tunel-Jeleznica", "text": "Верижна катастрофа между три автомобила при тунел „Железница” затвори отсечка от главен път Е-79. При инцидента е пострадала една жена, която е откарана в болница за преглед. Кола с бебе спря внезапно след тунела \"Железница\", предизвика верижна катастрофа Движението е затруднено и се извършва по обходен маршрут през – с . Железница и Симитли, информира МВР. Инцидентът е станал към 12:40 ч.", "date": "2019.11.18", "title": "Верижна катастрофа между три автомобила при тунел „Железница”"}
{"url": "https://www.novinite.bg/articles/182574/Ninova-sled-plenuma-na-BSP-Pochva-proces-na-novi-izbori-v-partiyata", "text": "Приехме решение структурите по места да започнат анализ след местните избори. Решихме да се стартира отчетно-изборна кампания от 1 декември, като тя ще приключи през май догодина. През април преди конгреса ще имаме пряк избор на председател. Ще имаме и нови общински председатели, нови областни председатели, предложения за делегати на конгреса, номинации за председател с пряк избор и т.н. Започва процес на нови избори в БСП. Това заяви след вчерашното заседанието на Националния съвет на БСП лидерът на партията Корнелия Нинова. Пленумът продължи 6 часа до късно вечерта.Решенията са взети с  \"86\" на \"20\" гласа.\"Част от БСП искаха моята оставка пред медиите, но на пленума не казаха нищо. Това не е за първи път\", каза още тя.\"Няма разединение и разцепление в партията. Имаше не 50, а 21 подписа. Щеше да е катастрофално, ако зад тези подписи стоят общински организации, но в нито една организация не са се приемали такива решения\", допълни лидерът на БСП.Тя обяви, че в партията има различия, но БСП не е разделена.\"Никъде по места не се говори за подобно нещо. Ние сме възможно най-демократичната партия. Безгрешни няма, но нека се чува обективното мнение\", завърши Нинова.", "date": "2019.11.18", "title": "Нинова след пленума на БСП: Почва процес на нови избори в партията"}
{"url": "https://www.novinite.bg/articles/182602/Borisov-provede-telefonen-razgovor-s-generalniya-sekretar-na-NATO-Jens-Stoltenberg", "text": "Министър-председателят Бойко Борисов проведе телефонен разговор с генералния секретар на НАТО Йенс Столтенберг. „Високо оценявам ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, изтъкна премиерът Борисов пред Столтенберг. Двамата разговаряха в навечерието на Срещата на върха между държавните и правителствени ръководители на страните членки от НАТО, която ще се проведе на 3 и 4 декември 2019 г. в Лондон.Българският министър-председател посочи, че отчитайки днешните рискове и предизвикателства пред международната среда за сигурност, страната ни разглежда единството на Европа и Северна Америка като по-важно от всякога. „За България трансатлантическата връзка е в основата на нашата колективна отбрана“, акцентира Бойко Борисов. Той даде висока оценка на темите, които ще бъдат във фокуса на Срещата на върха на НАТО в Лондон, касаещи всички ключови елементи от архитектурата на сигурността в Евроатлантическия регион.„Вярвам, че решенията на висшия форум ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка“, заяви премиерът Борисов пред генералния секретар на НАТО. В хода на разговора си със Столтенберг министър-председателят отбеляза, че от началото на 2018 г. България успешно прилага националния План за нарастване на отбранителните разходи до 2024 г. „С авансовото плащане на 8 броя самолети F-16V Block 70 тази цел вече е постигната и в края на настоящата 2019-а година разходите се очаква да достигнат 3,1% от БВП“, очерта премиерът Борисов.Той посочи пред Столтенберг, че целите на страната ни са фокусирани в три основни области - повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. По приоритетите се работи активно и в следващите години ще продължи реализацията на ключовите проекти по модернизацията (придобиването на нови бойни самолети, кораби и бойни машини). „България ще продължи да оказва подкрепа на усилията на Алианса към постигане на световен мир и сигурност.Разглеждаме участието си в мисии и операции на НАТО като основен приоритет и възнамеряваме да запазим ангажимента и приноса си към тях“, каза още Борисов в телефонния си разговор със Столтенберг. Премиерът специално обърна внимание върху ролята на съвместните военни учения, които допринасят за подобряването на оперативната съвместимост на българските въоръжени сили с тази на други държави членки на НАТО. Борисов и Столтенберг обсъдиха още укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. „Само заедно, обединени в НАТО, можем да се справим с предизвикателствата и заплахите пред сигурността на нашите общества“, изтъкна премиерът Борисов.Министър-председателят и генералният секретар на Алианса бяха категорични, че заедно трябва да защитаваме нашите споделени ценности и принципи – свобода, човешки права, демокрация, върховенство на закона, което ни прави силни и способни. Столтенберг бе на посещение у нас само преди няколко месеца - през пролетта т.г. по покана на премиера Борисов, която бе отправена към генералния секретар на НАТО по време на Общото събрание на ООН в Ню Йорк през 2018-а на приема на американския президент Доналд Тръмп.", "date": "2019.11.18", "title": "Борисов проведе телефонен разговор с генералния секретар на НАТО Йенс Столтенберг"}
{"url": "https://www.novinite.bg/articles/182587/KNSB-2472-leva-e-izdrajkata-na-jivot-za-4-chlenno-domakinstvo", "text": "2472 лева е издръжката на живот за четиричленно домакинство към края на септември, отчетоха на пресконференция от Института за синдикални и социални изследвания на КНСБ.За София издръжката на 4-членно семейство е 3259 лева. За едно лице необходимите средства да се издържа са 815 лева.Повишаването на цената на хляба, месните продукти, млеката, електроенергията, водата, твърдите горива са сред основните фактори, довели до оскъпяване на живота на българина.Във Видин, Кюстендил, Благоевград средната работна заплата (СРЗ) е с около 35% по-ниска от тази в страната. Значителен ръст бележи СРЗ в редица по-малки градове, сред които Разград.Резултатите на института показват, че над 72% от домакинствата живеят с общ доход на 1 лице под необходимите средства за издръжката на живот – 2472 лева.Обхватът на бедните в страната остава с високи нива. Пенсиите нарастват с по-слаби темпове. Пенсионерите, с пенсии под прага за бедност са над 1,3 млн. души.С оглед на получените данни КНСБ ще настоява за увеличаване на паричното обезщетение за отглеждане на малко дете до 2-годишна възраст от 380 на 415 лв., увеличение на минималната пенсия от 219,43 лв. на 250 лева от 1юли 2020 г.", "date": "2019.11.18", "title": "КНСБ: 2472 лева е издръжката на живот за 4-членно домакинство"}
{"url": "https://www.novinite.bg/articles/182616/Edni-ot-naj-uspeshnite-rodni-influensari-na-scenata-na-Golemiyat-Vzriv2019", "text": "На 23 и 24 ноември в зала Арена Армеец ще се съберат най-добрите експерти, лектори и инфлуенсъри на едно място, всеки от които с различен опит, вдъхновение и обща страст към личностното развитие и бизнеса. „Големият Взрив“2019  - най- големият форум за личностно развитие и предприемачество в Източна Европа.На форума „Големият взрив” идват най-добрите експерти, за да споделят своя практически опит, умения и знания. Всеки участник ще има възможност да сподели личното или професионалното си предизвикателство, да даде обратна връзка, съвет и като цяло, да е в помощ на останалите, за да могат всички да се развиват и израстват в различните сфери. Основатели и лектори в тазгодишното издание на „Големият взрив“ ще бъдат:-  - Социален предприемач, мастър в продажбите, автор,съосновател на „Университет за личностно развитие и предприемачество“.Над 15 години опит и повече от 13 бизнес проекта. Една от първите му големиуспешни продажби е договор за 1 000 000 лева на възраст от 25 години. Презпоследните три години развива успешна компания за обучения по личностноразвитие, предприемачество и продажби. Написал е книгата „Предприемачът“, вкоято разкрива практическия си опит за успеха си и предизвикателствата на пътяси. Съвсем скоро излезе от печат и втората му книга „Победителят“-единственият практически наръчник по предприемачество в България.- - треньор, предприемач от световна класа и един от водещителектори в България в областта на личностното развитие и най-добротопредставяне. Маркос е медик по образование. След като работи като доктор вИзраел, той решава да се отнася към хората по друг начин. Той напуснависокоплатената си работа и се посвети на мисията да помогне на всеки, койтоиска да открие предприемача в себе си.Според неговата дефиниция предприемач е не човекът, който просто започвабизнес, а всеки, който иска да поеме живота си в собствените си ръце, така чевсички действия да са стъпка към по-пълноценен и по-щастлив живот.За пръв път в България ще се състои инфлуенсърски панел, с едни от най-успешните родни инфлуенсъри, водещ от невероятната Ива Екимова - експерт покомуникации, повече от 20 години.На сцената на „Големият взрив“2019 ще видите двама най-популярните и успешниунфлуенсъри -Алекс и Дани Петканови, както и Ясен Савов - един от българите снай-много последователи в Инстаграм, заедно с неговата половинка МарияГеоргиева – Савова, е главен редактор на българското издание на ELLE – най-голямото модно списание в света.-  от „Бригада „Нов дом“-  - български сексолог и семеен терапевт. Провеждасеминари свързани с личностното развитие на жените в България.-  - автор на книгата \"Яж шоколад и отслабвай\" и човекът ,благодарение на когото цяла България събира капачки за благотворителност.-  - български лекоатлет, параолимпиец, трикратен световеншампион на скок дължина за хора с увреждания.-  - независим личен финансов консултант, инвеститор исобственик на най-популярния сайт за лични финанси в България-  е реномиран международен говорител, коуч поразвитие на бизнеси и предприемач, започнал своят първи бизнес когато биледва на 23 годишна възраст. Той и неговият екип са официален представител наТони Робинс за България.-  – по-известен като 100 Кила, е български рап и хип-хопизпълнител и музикален продуцент от Варна.-  - е българска певица, победителка от третия сезон на„Мюзик Айдъл“.-  е един от най-известните модели в България, създател на своясобствен спортен бранд - Biliana Yotovska label.-  - е българска певица. Участник в телевизионното шоу „Големитенадежди“, както и в „Екс фактор“-  - впечатли българската публика с участието си в музикалнияформат X Factor- - е  българска народна певица, музикант-перкусионист. През2007 година, заедно с партньора си Стоян Янкулов, печелят националнатаселекция на песенния конкурс „Евровизия“ с етно-дръм изпълнението „Вода“Участието им представлява и най-доброто засега представяне на страната в тозиконкурс.„Мисията на „Големият взрив“ 2019 е да даде увереност на младите хора вБългария да действат. Чрез личния опит на всеки един успял лекторучастващ в събитието, да се мотивират и да изберат да се развиват вродната си страна. Защото пътят към спасяването на България минавапрез развитието на нашите деца“, споделя организаторът на „Големиятвзрив“ 2019 Пламен П.Попов.Два дни с уникално въздействие, силно емоционално преживяване и готови стратегии, с които участниците да постигнат бърз резултат в своя бизнес и личен живот. На предстоящото събития освен интересни практически лекции в сферата на продажбите, маркетинга, взаимоотношенията, личностното развитие, организаторите са подготвили и богата шоу програма с изпълнители като: 100 Кила , Маги Джанаварова, Стивън Ачикор, Дара Екимова, Елица Тодорова, Secret Garden Show и още много изненади. Билети от Евентим , както и на „Големият Взрив”2019 - да създадем едно общество от будни, можещи и мотивирани да правят успешен бизнес хора в България!", "date": "2019.11.18", "title": "Едни от най-успешните родни инфлуенсъри на сцената на „Големият Взрив“2019"}
{"url": "https://www.novinite.bg/articles/182588/Bil-Gejts-si-varna-palmata-za-naj-bogat-chovek-na-planetata-ima-110-miliarda-dolara", "text": "Софтуерният гений Бил Гейтс отново е най-богатият човек в света. Неговото състояние достигна 110 млрд. долара, с което той изпревари досегашния лидер Джеф Безос.Причина за голямото богатство на Гейтс са най-вече много акции, които той продължава да притежава в Microsoft. От време на време той продава част от тях, за да финансира благотворителната си фондация, но дори и това не е достатъчно, за да намали активите му. Това се дължи най-вече на успехите, които Microsoft записва под ръководството на сегашния изпълнителен директор Сатя Надела.Компанията записва ръст на приходите, развитие на облачните си услуги и др. Наскоро спечели и договор за облачни услуги за 10 млрд. долара с Пентагона. Всичко това повишава акциите на Microsoft и съответно – активите на тези, които ги притежават.Междувременно, Джеф Безос има трудна година. Представянето на Amazon за последните месеци не успя да отговори на очакванията на инвеститори и анализатори. Това понижи акциите на компанията и съответно състоянието на Безос. Той плати и 35 млрд. долара на вече бившата си съпруга, след като с нея се разведоха тази година, съобщава BloombergВъпреки всичко това Безос има 109 млрд. долара, така че дори малка промяна в акциите на Amazon или Microsoft, може бързо да го върне на първата позиция. Самият Гейтс многократно е бил изпреварван през годините, но въпреки това е човекът, който най-дълго време е в челните редици. Той е обявен за най-богатият в света за пръв път още през 1995 г. Тогава състоянието му е оценено на скромните спрямо сегашните му мащаби 12,9 млрд. долара.", "date": "2019.11.18", "title": "Бил Гейтс си върна палмата за най-богат човек на планетата, има 110 милиарда долара"}
{"url": "https://www.novinite.bg/articles/182583/Falshivi-bio-produkti-zalivat-pazara", "text": "Фалшиви био продукти откри проверка на Министерството на земеделието. След сигналите са взети проби за торове и пестициди директно от нивите на регистрирани екопроизводители, съобщава NOVA.От 63 проби, 14 показват наличие на неразрешени вещества дори за традиционното земеделие. Сигналите са предимно за култури като рапица, кориандър и пшеница. За да се наричат едни продукти био, не трябва да са използвани пестициди, химични торове и генно-модефицирани организми.Продукти с надписи „еко”, „био” и „органик” откриваме вече в почти всички магазини. Когато пазарува „чиста” храна за трапезата обаче потребителят Биляна Иванова винаги има едно на ум. „Като видим „еко” или „био, сме по-склонни да го купим, защото мислим, че е по-здравословно. Но когато видя, че нещо е много красиво, много лъскаво и няма никакви дефекти, започвам да се съмнявам как точно е отглеждано“, споделя тя.Гаранция, че един продукт е био ни дава зеленото листо, което намираме върху опаковката на продукта. Както и номера на контролиращото лице – директно под него. Това е гаранция в целия ЕС, че стоката е под контрол и е сертифицирана като биологична. У нас за това дали продуктите са био следи Агенцията по храните.„Тази година, при извършване на проверка в търговската мрежа, е установено предлагането на студен чай като биологичен, а всъщност той не е бил такъв. И причината е, че търговецът няма сключен договор с контролиращо лице“, заяви Румяна Йорданова от Агенцията по храните.Контролът започва именно от така наречените сертифициращи органи – частни фирми, които издават разрешителните на биопроизводителите. За България те са 14. Контролът върху тях пък се извършва от Министерство на земеделието. За първа година проверките са много повече, а освен на случаен принцип, се извършват и след анализ на риска на производителите.„Тази нова система на контрол може да гарантира в голяма степен доверия по оста производител-потребител“, поясни зам.-министърът на зедемелието Чавдар Маринов. Последните проверки на Министерството на земеделието са на терен – директно на нивата. Проверени са 56 производители от цялата страна, които са обявили, че произвеждат био култури. Всяка пета проба се оказва „замърсена”.„Използват се препарати за растителна защита, които са забранени. В риск анализа влязоха рискови култури като рапица, кориандър и резене, които е трудно да се отглеждат по биологичен способ“, поясни Маринов.Био храните можем да разпознаем не само по етикета, но и по външния вид, смятат и производители, и потребители.„Много лесно в магазина мога да разгранича тези фалшиви домати, които имат вкус на пластмаса, не и на домат. И обикновено гледам да пазарувам неща, които изглеждат по-реалистични за сезона си“, коментира Биляна Иванова.", "date": "2019.11.18", "title": "Фалшиви био продукти заливат пазара"}
{"url": "https://www.novinite.bg/articles/182585/Zemetresenie-sabudi-Pernik-i-Dupnica-rano-tazi-sutrin", "text": "Слабо земетресение е регистрирано рано тази сутрин между Перник и Дупница. Това съобщиха от пресцентъра на Областна администрация - Перник. По данни на Националния институт по геофизика, геодезия и география (НИГГГ) към БАН, тази сутрин в 06.49 часа българско време е регистрирано земетресение с епицентър на окoло 35 км. между градовете Дупница и Перник. Земетресението е с магнитуд 2.5 по скалата на Рихтер. Няма данни за жертви и нанесени материални щети", "date": "2019.11.18", "title": "Земетресение събуди Перник и Дупница рано тази сутрин"}
{"url": "https://www.novinite.bg/articles/182615/Slagat-oshte-hilyada-kameri-v-Sofiya", "text": "Още хиляда камери ще бъдат поставени в София от Столична община като част от видеосистемата за наблюдение. С приоритет са детски градини и училища заради сигурността на децата. Това заяви кметът на София Йорданка Фандъкова и добави, че поръчката за новите камери вече е пусната. \"Категорично видеонаблюдението e ефективно. Разширяваме системата и направихме връзка със СДВР\", обясни подкаралата четвърти мандат Фандъкова при проверката на довършването на новата сграда на 64 училище \"Цар Симеон Велики\" в столичния квартал \"Симеоново\".Тя добави, че при желание на гражданите също ще се поставят камери и ще се включват в системата на места, които се смятат за рискови. \"Ето тук в училище има видеонаблюдение, изградено от Столична община. то обхваща района на училището. Заедно с това пък директорът и учителите са си направили вътрешна система за видеонаблюдение. Първо това е превенция между посегателства и престъпления и пази децата в двора и района на училището. Второ, ако има престъпление помага на полицията и със сигурност помага да се намали престъпността. Това е важна политика, която ние ще продължим и следващата година. И в следващия проект за бюджета също ще заложим средства за разширяване на системата на видеонаблюдение в училища, детски градини, паркове и градски пространства. Също така имаме предвид и рискови зони, за които гражданите желаят да има видеонаблюдение. Знаете, че тази година в кварталите \"Миленков\" и \"Абдовица\", по желание на инициативните комитети, изградихме система за видонаблюдение и за мен е то е ефективно\", коментира ФандъковТя съобщи още, че 6 000 домакинства в София вече са заявили, че искат да си сменят печките и системите за отопление с алтернативи и екологични. Общо в столицата 20 000 домакинства имат възможност да подменят безплатно отоплението си с по-екологично по програмата Live+. Заявленията за смяна на отоплението се подават в районните кметства. Фандъкова отказа да коментира твърденията, че концентрацията на серен диоксид в София двойно надвишавали допустимите норми, с аргумента това да направят специалистите.\"Станциите, които мерят от ИА \"Околна среда\" дават различна информация. За мен е важно да продължаваме с политиките за подобряване на качеството на атмосферния въздух в София и това е от една страна подобряване на градския транспорт, от друга продължаваме изграждането на метрото, довеждащ транспорт по който работим, за да може повече хора да използват градския транспорт. Бус ленти и велоалеи това е наша отговорност и ние го правим\", каза още Фандъкова. \"Програма ни е с над 100 мерки и всички те се изпълняват. За съжаление не може с магическа пръчка да се изчисти въздухът в София без нашите усилия. Важно е какви коли караме, колко често ги караме, както и ползването на градския транспорт. Моята задача е да работя за подобряването на качеството на въздуха, колкото се може ограничаване на старите коли, които замърсяват, контрол върху системите. По моя иницатива предоставихме газанализатори на КАТ. Надявам се по-активно да ги използват и колите с не добри системи да бъдат спирани от движение, изключително важно е това\", заяви още столичният кмет. По повод посещението си в училището в \"Симеоново\" Фандъкова обяви, че една от важните задачи на Столичната община е да няма училище без физкултурен салон. \"На път сме да реализираме този приоритет, заедно със строителството на нови училищни сгради\", увери Фандъкова. тя коментира и отношенията с районните кметове, където Демократична България и БСП вече управляват десет от 24 района. \"Обръщам внимание колко е важно районните кметове да работят, а не само да мрънкат и да се оплакват. Чувам как щели да ме „притискат“. Аз нямам нужна от натиск, ако кметът си е свършил работата. Ако дойдат с готов проект, веднага го залагаме за строителство“, допълни тя.", "date": "2019.11.18", "title": "Слагат още хиляда камери в София"}
{"url": "https://www.novinite.bg/articles/182600/Jivotat-ni-e-poskapnal-s-43-za-godina", "text": "Повече зеленчуци и плодове и по-малко хляб сме консумирали през третото тримесечие на 2019 г. Потреблението на плодове нараства - от 17.8 на 19.4 кг на човек, на зеленчуци - от 25.8 на 27.1 кг, и на яйца - от 36 на 37 броя, пише Марица.бгНамаление се отчита при потреблението на хляб и тестени изделия - от 21.3 на 20.4 кг, и на кисело мляко - от 7.7 на 7.6 килограма. За посочения период най-много са увеличени разходите за свободно време, културен отдих и образование - от 104 на 131 лв. (с 26.1%). Разходите за здравеопазване също се увеличават от 73 на 84 лв., или с 16.0%. Повече пари даваме и за алкохолни напитки и цигари, съответно от 60 на 68 лв. Иначе общият разход средно на лице от домакинство през третото тримесечие на 2019 г. е 1583 лв. Това е увеличение с 4.3% спрямо същото тримесечие на 2018 година. Общият доход средно на лице от домакинство през третото тримесечие на 2019 г. е 1716 лв. и нараства с 11.3% спрямо същото тримесечие на 2018 година. Доходите от работна заплата нарастват от 851 на 969 лв. (с 13.9%), а тези от пенсии се увеличават от 421 на 467 лв. (с 11.1%). От 35 на 51 лв. нарастват и доходите от социалните обезщетения и помощите.", "date": "2019.11.18", "title": "Животът ни е поскъпнал с 4,3% за година"}
{"url": "https://www.novinite.bg/articles/182609/Rejim-na-vodata-i-v-Lovech", "text": "В Ловеч отново се въвежда режим на водата заради намалелия дебит на водоизточниците. От тази вечер водоподаването ще бъде спирано от 23.00 ч. до 06.00 ч. Изпълнителният директор на „ВиК“ - Ловеч Данаил Събевски обясни: „Дебитът на водоснабдителна група „Черни Осъм“ отново е паднал до 300 литра в секунда, което не е достатъчно да задоволи нуждите за питейно-битово водоснабдяване“. Събевски допълни, че за нормално водоподаване в общините Ловеч и Плевен е необходим дебит от 400–450 л/сек, информира БНР. Той уточни, че засега няма опасност от по-сериозен воден режим в региона. „Като гледаме прогнозите би трябвало да нямаме проблеми да се оправим в рамките на този режим“, каза Събевски. От днес е в сила и воден режим в Перник.", "date": "2019.11.18", "title": "Режим на водата и в Ловеч"}
{"url": "https://www.novinite.bg/articles/182582/Besen-ekshan-Burgazliya-opita-da-sgazi-katadjiya-posledva-luda-gonka", "text": "Див екшън като по филмите се разигра снощи в бургаския кв. Долно Езерово. Около 20.25 ч.  снощи служители от Второ Районно управление – Бургас посетили частен дом, намиращ се на ул. „Балкан\", обитаван от 28-годишен водач на л.а. Дачия „Докер”, с русенска регистрация, допуснал ПТП и избягал от местопроизшествието, съобщават от пресцентъра на ОД на МВР-Бургас.Униформените не открили шофьора, който по първоначални данни бил в нетрезво състояние. Малко по-късно на кръстовището на улиците „Босна” и „Залесителна” служителите забелязали автомобила, но водачът му не се съобразил с подадения сигнал със СТОП-палка, а рязко ускорявайки, продължил да се движи, като направил опит да блъсне спиращия го полицай.Служителят на реда успял да избегне фаталния сблъсък, като заедно с колегите си последвал лекия автомобил с включени светлинна и звукова сигнализации.След кратко преследване водачът на л.а. „Дачия” спрял колата и побягнал между блокове 136 и 232 в посока базата на ВИК.Задържан е въпреки агресивното си поведение и неизпълнение разпорежданията на полицейските органи за срок до 24 часа, като за целта е използвана физическа сила и помощни средства /белезници/.По случая е образувано досъдебно производство.", "date": "2019.11.18", "title": "Бесен екшън! Бургазлия опита да сгази катаджия, последва луда гонка"}
{"url": "https://www.novinite.bg/articles/182595/Severna-Makedoniya-stava-palnopraven-chlen-na-NATO-prez-yanuari", "text": "Премиерът на Северна Македония Зоран Заев обяви, че страната ще стане пълноправна членка на НАТО през януари, пише в. \"Независен весник\", цитиран от БТА. Заев каза, че Испания и Франция скоро ще ратифицират протокола за членство на Северна Македония в НАТО. Той съобщи, че в петък испанският премиер Педро Санчес го е уверил, че новото правителство в Испания ще бъде формирано бързо и ще ратифицира протокола. Сенатът на Франция вече е одобрил документа и сега се очаква парламентът да го ратифицира до края на ноември. \"Независен весник\" отбелязва, че Испания и Франция са последните страни членки на алианса, които още не са ратифицирали протокола.Франция предлага Западните Балкани да влязат в ЕС на етапи - крачка напред, крачка назад, пише в. \"Вечер\". Франция е изпратила на страните членки на ЕС \"нон пейпър\", в който настоява за нов метод в политиката за приемане на нови членки от Западните Балкани. Тя иска Европейската комисия да обяви в началото на следващата година принципите в политиката на разширяване. Френското предложение се базира на четири основни принципа - етапно присъединяване към ЕС, по-строги условия в хода на процеса, по-конкретни облаги за гражданите и обратимост, тоест възможност за връщане назад или санкциониране, ако държавата кандидат изостава в изпълнението на критериите. Утре министрите от Ес ще разговарят за това и за други предложения за политиката на разширяване, съобщава вестникът.Жените ще бъдат застъпени с 50 процента в изборните листи на СДСМ, заяви премиерът Зоран Заев на форум на жените от СДСМ \"20 години вървим по пътя на равенството\". Премиерът изтъкна, че правителството е изравнило заплатите на мъжете и жените и е дало безвъзмездни помощи за започване на бизнес на жени в селските среди. \"Нашата политика е ясна - нужни са повече жени в политиката\", каза Заев. Премиерът призова за борба до пълно изкореняване на психическото, физическото и сексуалното насилие над жени и за пълно равноправие на мъжете и жените, което ще направи света \"по-добро място за живеене\".", "date": "2019.11.18", "title": "Северна Македония става пълноправен член на НАТО през януари"}
{"url": "https://www.novinite.bg/articles/182610/Nisan-izteglya-blizo-400-000-koli-ot-pazara-zaradi-defekt-vodesht-do-pojar", "text": "Японският автомобилен концерн Нисан изтегля над 394 хил. автомобила от пазара в САЩ заради изтичане на спирачна течност, което би могло да предизвика пожар.Сред засегнатите автомобили са SUV моделите Murano и Pathfinder, седаните Maxima и кросоувърите Infinite QX60.„Помпата на атниблокиращата система може да изпусне течност върху електрическата платка, което би довело до пожар“, се посочва в официално съобщение на компанията.Около една трета от засегнатите превозни средства са от модела Pathfinder. През септември компанията върна близо 1.2 млн. автомобила отново в САЩ заради проблем с камерата за задно виждане.Миналата седмица акциите на Nissan поевтиняха с 4%, което е най-високия спад за последните 3 месеца. Това се случи, след като японският производител понижи прогнозата си за печалба.", "date": "2019.11.18", "title": "Нисан изтегля близо 400 000 коли от пазара заради дефект, водещ до пожар"}
