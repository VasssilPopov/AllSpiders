{"url": "https://www.novinite.bg/articles/174214/Ivan-Kostov-Privatizaciyata-u-nas-tryabva-da-zavarshi-s-priklyuchitelen-balans", "text": "На много места, особено обществата, които са в застой, споделят фалшиви представи за своята история. Обикновено това се плаща с липса на прогрес, защото, за да продължиш напред, трябва отлично да познаваш миналото.  Това каза бившият премиер Иван Костов в ефира на „Плюс-Минус. Коментарът след новините.” Той коментира наблюденията си, описани в книгата му „Свидетелства за прехода”.„В случая, за да се продължат реформите в България отлично да продължи интеграцията си в ЕС, трябва да се познава това, което направено, за да може да се продължи напред. То е като един наследствен строеж”, каза той.  Костов коментира и процеса на приватизация у нас. „Аз се застъпвам за това приватизацията в България да завърши, така както завърши при останалите източноевропейски страни - с приключителен баланс, който да направи пълен преглед на това какво е приватизирано, при какви условия, спазвани ли са законите, не са ли. Има методология за тези неща. Това, когато не се прави, може да битуват всякакви измами”, обясни той.", "date": "2019.04.16", "title": "Иван Костов: Приватизацията у нас трябва да завърши с приключителен баланс"}
{"url": "https://www.novinite.bg/articles/174155/Radev-Vaplatenite-v-Tarnovskata-konstituciya-cennosti-i-ideali-na-Vazrajdaneto-sa-otpravna-tochka-za-razvitieto-ni-kato-naciya-i-dnes", "text": "Търновската конституция е постижение, въплътило ценностите и идеалите на Българското възраждане, които продължават да бъдат отправна точка и днес за развитието ни като нация и държава. Това заяви държавният глава Румен Радев по време на изнесеното тържествено заседание на Конституционния съд на Република България, което се състоя във Велико Търново.  Президентът е в града за участие в честванията по случай 140 години от приемането на Търновската конституция.По думите на Румен Радев две послания оставят създателите на първата ни Конституция – завет за политическа мъдрост и за народен суверенитет, както и послание „законите да се правят от народа и за народа“. Президентът подчерта, че епохата, в която е работило Учредителното събрание, се различава от днешната. „Това е „свят“ на възрожденски възторг и родолюбие, всеобщо съгласие да се служи на България, да се прави добро за държавата и народа. Но това е време и на остри спорове, в които либерали и консерватори се надпреварват кой по-добре да служи на България според убежденията си“, заяви президентът.Държавният глава посочи, че преди 140 години нашите народни представители са били водени от силното си убеждение да отстояват интересите на народа и не са си и помисляли, че могат да предложат и гласуват закон, който да не служи на българския народ. „Това е завет, който приканвам нашите народни представители да следват във всяка своя мисъл, всяка своя дейност и всяко свое решение“, призова Румен Радев. Той посочи, че именно това е и причината в Търновската конституция да не се съдържа Конституционен съд.„Интересът към Търновската конституция с годините нараства, зарежда ни с духовна сила, осмисля и трасира нейното продължаващо дълголетие сега и за в бъдеще“, заяви президентът. В словото си той подчерта, че в динамичната и противоречива действителност днес именно върховенството на Конституцията заслужава особено внимание и грижи. „Законите, които предлагат и приемат народните представители, трябва да съответстват на този основен закон. Това само по себе си е легитимно изискване, което се е укрепвало и надграждало във вековното развитие на конституционализма“, допълни Румен Радев.Румен Радев връчи почетен плакет „Св. св Кирил и Методий“ на Народно читалище „Надежда-1869“ по случай 150 години от създаването на културната институция. В рамките на посещението си във Велико Търново президентът ще присъства утре и на тържественото заседание на 44-ото Народно събрание на Република България и ще наблюдава възстановка на събитията от 1879 година.", "date": "2019.04.16", "title": "Радев: Въплътените в Търновската конституция ценности и идеали на Възраждането са отправна точка за развитието ни като нация и днес"}
{"url": "https://www.novinite.bg/articles/174158/Rumen-Radev-za-naprejenieto-v-Gabrovo-Tryabva-bezkompromisno-prilagane-na-zakona-i-borba-sas-socialnite-prichini-za-problema", "text": "Цели поколения в България израснаха с чувство за безнаказаност, затова и се вихри този произвол и гневът на хората е разбираем. Това коментира президентът Румен Радев пред журналисти във Велико Търново, попитан за напрежението в Габрово.Държавният глава посочи, че основният проблем е в беззаконието, което е всеобщ проблем и за държавата. „Според мен трябват два паралелни подхода в този случай. Първият е безкомпромисно и твърдо прилагане на закона, вторият, много важен и стратегически подход, е да се води борба със социалните причини, които водят до престъпност – ниското образование и липсата на трудова заетост, на чувство на отговорност пред обществото“, заяви Радев.  „Президентството не е феодална институция - всеки е свободен да направи своя избор“, заяви президентът в отговор на въпрос за включването на началника на кабинета си Иво Христов в предстоящите избори за български представители в Европейския парламент. Румен Радев подчерта, че според българската конституция гражданите имат правото и свободата да се кандидатират за изборни длъжности. „Това е лично решение на г-н Христов, което аз уважавам. Всеки е свободен да бъде там, където се надява да бъде най-полезен и най-значим“, заяви президентът и допълни, че не е  снемал доверието си от Иво Христов. Румен Радев посочи, че България има нужда от компетентни и свободомислещи представители в Европейския парламент, които да отстояват българския интерес в условията на все по-динамична европейска среда и да работят за все по-пълното интегриране на страната ни в обединена, силна и по-просперираща Европа.Президентът е във Велико Търново за участие в честванията по случай 140 години от приемането на Търновската конституция. Пред журналистите там Румен Радев заяви, че създателите на първата ни конституция са оставили завети за политическата мъдрост и за народния суверенитет, както и най-важното  – законите да се правят от народа и за народа. „Ще пожелая на нашите народни представители да не забравят тези завети, да се водят от тях, за да има по-малко президентски вета върху лобистки закони и по-малко закони, отменяни от Конституционния съд“, заяви държавният глава.", "date": "2019.04.16", "title": "Румен Радев за напрежението в Габрово: Трябва безкомпромисно прилагане на закона и борба със социалните причини за проблема"}
{"url": "https://www.novinite.bg/articles/174163/Ministar-Petkova-Rusiya-prodaljava-da-e-klyuchov-partnor-za-Balgariya-v-yadrenata-energetika", "text": "Продължава отличната съвместна работа между АЕЦ \"Козлодуй\" и Държаната корпорация \"Росатом\" в изпълнение на програмата за модернизация на 5-ти и 6-ти блок на атомната централа\". Това каза енергийният министър Теменужка Петкова по време на среща с генералния директор на \"Росатом\" Алексей Лихачов, съобщиха от Министерството на енергетиката. Срещата е била в рамките на XI-я Международен форум \"Атомекспо 2019\" в Сочи, Русия.Министър Петкова е запознала представителите на \"Росатом\" с етапа, на който се намира процедурата за избор на стратегически инвеститор по проекта АЕЦ \"Белене\". \"Предстои публикуване на документацията в Официален вестник на Европейската комисия. След това ще информираме писмено заинтересованите компании, че 90-дневният срок за подаване на заявления е започнал\", е заявила Петкова, цитирана от енергийното ведомство. \"Национална електрическа компания\" ЕАД ще довърши процедурата за лицензиране на проекта, е допълнила тя. Получено е становище от Агенцията за ядрено регулиране, с което се потвърждава валидността на издадените до момента разрешения. Завършването на процедурата по лицензиране ще даде възможност на потенциалните инвеститори да разполагат с пълната информация по проекта, а на българската страна да увери своя дял в бъдещата проектна компания.По думите на Петкова българската страна разчита на партньорство с Държавната корпорация \"Росатом\" на всички етапи от реализацията на проекта АЕЦ \"Белене\". Двете страни ще продължат активния си диалог във връзка със стартиралата процедура за избор на стратегически инвеститор.По-рано министър Петкова е разговаряла и с представители на американската компания \"Дженерал Електрик\". От тяхна страна бе потвърден интересът им за участие в АЕЦ \"Белене\" като доставчик на част от оборудването и инженер по проекта. \"Дженерал Електрик\" би могла да сътрудничи и при осигуряването на част от финансирането за проекта, стана ясно по време на срещата.", "date": "2019.04.16", "title": "Министър Петкова: Русия продължава да е ключов партньор за България в ядрената енергетика"}
{"url": "https://www.novinite.bg/articles/174168/Borisov-Tarnovskata-konstituciya-e-simvol-na-svoboda-Chestit-praznik", "text": " Това написа в профила си във фейсбук премиерът Бойко Борисов по повод годишнината от приемането на Търновската конституция.Ето и останалата част от публикацията на премиера:", "date": "2019.04.16", "title": "Борисов: Търновската конституция е символ на свобода. Честит празник!"}
{"url": "https://www.novinite.bg/articles/174195/BABH-izvarshva-inventarizaciya-na-jivotnite-v-cyalata-strana", "text": "Българската агенция по безопасност на храните (БАБХ) и практикуващите ветеринарни лекари извършват инвентаризация на животните в стопанствата в цялата страна. Това обяви заместник- министърът на земеделието, храните и горите д-р Янко Иванов по време на среща със земеделски производители в Благоевград.Целта на проверките е да стане ясно има ли и колко са виртуалните животни във връзка с приема по директните плащания за Кампания 2019 г. Системата трябва да се изчисти от такива практики, категоричен беше заместник-министър Янко Иванов. По думите му проверките и инвентаризацията ще продължат, защото трябва да има яснота и по-добър контрол. По време на проверките във фермите ще бъдат гледани и паспорти, ветеринарномедицински свидетелства на животни и отразяването им в Интегрираната информационна система на БАБХ – ВетИС. “Трябва да има справедливо и ефективно разпределение на средствата, които се дават на животновъдите”, каза още той. Сред основните цели на Министерство на земеделието, храните и горите е Общата селскостопанска политика след 2020 г. по отношение на директните плащания да не претърпи кардинални промени, увери земеделските стопани Янко Иванов. По-голям фокус ще има върху малките и средни земеделски стопанства.", "date": "2019.04.16", "title": "БАБХ извършва инвентаризация на животните в цялата  страна"}
{"url": "https://www.novinite.bg/articles/174173/Ombudsmanat-Zabranata-za-dvojniya-standart-pri-hranite-e-dostoen-final-na-segashniya-Evroparlament", "text": "\"Днес Европарламентът в последната си сесия ще обсъди темата с двойните стандарти и утре забраната ще бъде гласувана. Това е един достоен финал на този Европейски парламент. Призовавам всеки персонално днес да се включи в обсъждането, а утре задължително да бъде в пленарна зала и да гласува против съществуването на двойни стандарти. Това е една успешна битка на гражданите в Европа срещу огрмните икономически интереси. Обърнах се към всички омбудсмани да призоват своите евродепутати да защитят своите граждани.\" Това заяви омбудсманът Мая Манолова по Нова телевизия.\"Партийни листи не коментирам. Всяка партия си има механизми, с които решава дали да спазва, или не,вътрешните си правила. Моята намеса би била възможна, само ако правото на някой гражданин да бъде избиран или да упражни пасивното си право да гласува, бъде накърнено\", коментира Манолова и листата на БСП за изборите на 26 май\"Важно е какво доверие тези листи ще съберат от българските граждани, което ще видим много скоро. Освен това останаха възможностите за перференции и гражданите могат да пренаредят листите, така че окончателният глас е техен\", допълни още тя.\"Още от края на 2017 г. стоя зад протестиращите граждани, които настояваха да поискам проверка за строежа на \"Златен век\". Чуха се изявления, че инвеститорът няма валидно разрешително за строеж, но в документа за спирането на строежа подобни аргументи така и не са развити. Причината са установени съществени нарушения от строителните книжа и ако те бъдат отстранени, то и строежът ще бъде възстановен\", коментира Манолова строежа на \"Златен век\".\"Интересите на потребителите съвпадат с тези на бизнеса и работодателските организации. С 50% ще се увеличат разходите и това ще рефлектира върху крайните продукти неминуемо\", коментира Манолова и искането на превозвачите да се отложи стартирането на толсистемата у нас.", "date": "2019.04.16", "title": "Омбудсманът: Забраната за двойния стандарт при храните е достоен финал на сегашния Европарламент"}
{"url": "https://www.novinite.bg/articles/174172/Vaklin-Sluchayat-s-Ivancheva-se-prevarna-v-medien-a-toj-e-kriminalen", "text": "Аз изпълних своя дълг - сигнализирах и дадох възможност на институциите да работят”. Така строителният предприемач Александър Ваклин коментира 20-годишната присъда на бившата кметица на „Младост” Десислава Иванчева.„Случаят е превърна в медиен, политически, а той е чисто криминален”, заяви Ваклин по Нова телевизия.„Не съм употребен. Разбирам тежестта на присъдата, изключително тежка е. Но законодателят така е преценил, че такива дейния – деяния срещу цялото общество, трябва да бъдат наказани със съответната строгост. Чисто човешки тези присъди стряскат и мен”, коментира още бизнесменът.Присъди получиха и Биляна Петрова - 15 години лишаване от свобода и 15 000 лв. глоба, както и Петко Дюлгеров - 12 години лишаване от свобода и 12 000 лв. глоба.Според Ваклин адвокатите на обвиняемите са „впрегнали всички свои медийни и пиар похвати и приложиха невероятен натиск над обществото, за да постигнат своите цели”.„С тази сложна композиция на законите за борба с корупцията – това е сериозен тест за правораздавателните органи дали ще успеят да поведат войната срещу този „рак” на обществото - корупцията”, заяви Ваклин.", "date": "2019.04.16", "title": "Ваклин: Случаят с Иванчева се превърна в медиен, а той е криминален"}
{"url": "https://www.novinite.bg/articles/174176/Zapochna-sreshtata-na-ministar-predsedatelya-Bojko-Borisov-s-premiera-na-Gruziya-Mamuka-Bahtadze", "text": "Започна срещата на министър-председателя Бойко Борисов с премиера на Грузия Мамука Бахтадзе, който е на официално посещение в България. След като българският премиер го приветства с добре дошъл и то в деня, в който отбелязваме 140-годишнината от приемането на Търновската конституция, гостът подчерта, че се радва да бъде за първи път у нас в качеството си на министър-председател именно днес.Министър-председателите Борисови и Бахтадзе обсъждат активизирането на икономическите и търговските отношения и сътрудничеството в сферата на инфраструктурата, транспорта и енергетиката между България и Грузия.Следва пленарна среща между двете делегации. С грузинския министър-председател Мамука Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова. ", "date": "2019.04.16", "title": "Започна срещата на министър-председателя Бойко Борисов с премиера на Грузия Мамука Бахтадзе"}
{"url": "https://www.novinite.bg/articles/174189/Perkite-po-grafa-vzeha-nova-jertva", "text": "Днес, в 10 часа сутринта на „Графа” падна поредният гражданин, коварно спънат от „перките на акули”, които вече четвърти месец кметът на София не премахва, въпреки явната опасност, която създават. Господинът, който виждате на снимките, падна и едва не бе сгазен от минаващия трамвай. Служители от близките магазини му оказаха първа помощ и му помогнаха да седне и да изчака линейка, защото той беше видимо объркан и неадекватен. За щастие колата на „Спешна помощ“ дойде за броени минути.Последва акция на „загриженост” от страна на Столична община – служител позвъни на телефона, от който бе повикана линейката (телефон на един от учредителите на „Справедливост за всички в България“), за да ни информира, че при направената проверка не е установен подобен случай. Последва и проверка от полицията. Нямаме информация къде е закаран пострадалия гражданин, но можем да ви уверим, че подобни случаи са ежедневие по улицата, която ние стриктно следим. Когато някой със своето бездействие води постоянно до травми на граждани, това следва да бъде квалифицирано като престъпно бездействие. За връзка с очевидец на събитието: Диана Дамянова, учредител на „Справедливост за всички в България“, 0888727600", "date": "2019.04.16", "title": "\"Перките\" по графа взеха нова жертва"}
{"url": "https://www.novinite.bg/articles/174203/Balgarska-kompaniya-za-rabotno-obleklo-oblicha-naj-uspeshnite-biznesi-v-stranata", "text": "Rabotno.bg, една от най-иновативните и бързо развиващи се компании в сферата на производството и търговията с работни облекла и лични предпазни средства, разширява гамата си от продукти. На ексклузивното събитие „Облечете бизнеса в успех“, което се проведе в Българската търговско- промишлена палата, компанията показа пред партньори и представители на най- големите компании в страната своята най-нова колекция. Тя е изцяло съобразена с всекидневните нужди на клиентите на Rabotno.bg – водещи компании в хранително- вкусовата промишленост, производствения сектор, строителството, хотелиерството и ресторантьорството, медицината и фармацията, инженерните професии и лабораторната дейност, енергетиката, транспорта и логистиката, охранителна сфера и др.През 2019 г. Rabotno.bg акцентира върху технологичните иновации, повишаващи безопасността на облеклата, върху нови „дишащи“, но непромокаеми, материи за работа в различни условия, както и върху модерни кройки, които предлагат удобство и улесняват движенията. Колекцията работни облекла и униформи се допълва от нова гама аксесоари за безопасен труд в ярки цветове и с допълнителна устойчивост при използване в различна среда на дейност. Rabotno.bg планира активно да продължи разрастването на своето портфолио от продукти, с което да затвърди лидерските си позиции на българския и румънския пазар.През последните години компанията бележи впечатляващ растеж благодарение на десетки иновативни решения, които повишават значително ефективността й.„Щастливи сме да представим новата си колекция униформи. Вярваме, че въвеждането на нови модели работни облекла ще помогне на служителите в различните компании не само да се чувстват защитени, но и още по-уверени и по- комфортно по време на всекидневните си работни задължения. Прилагайки персонален подход към всеки клиент и предлагайки най-високо качество на достъпни цени, ние показваме как всяка компания може да достигне устойчив растеж. Амбицията ни е Rabotno.bg да продължи да бъде сред водещите производители и търговци на работни облекла и лични предпазни средства у нас“, коментира Христо Павлов, основател на Астра Комерс и Rabotno.bg. Ключов фактор за успеха на компанията е нейният екип с дългогодишен опит в областта. Подкрепен от развитието на технологиите в текстилната индустрия и иновациите в материите, той създава изцяло нова и модерна линия работни облекла в унисон с най-новите изисквания и специфично търсене на пазара.За АСТРА КОМЕРС: АСТРА КОМЕРС работи на българския пазар от 1994 г. От самото си създаване фирмата се занимава с търговия на платове за работни облекла. След години в бизнеса и с желание да удовлетворява нуждите на клиентите си през 2014 г.АСТРА КОМЕРС сформира специализиран търговски отдел за работа с крайни клиенти, който впоследствие прераства във водещата компания Rabotno.bg. За Rabotno.bg: Rabotno.bg е доказан лидер в производството и доставката на работни облекла, предпазни екипировки и лични предпазни средства. Продуктите на компанията гарантират безопасност, като защитават здравето на служителите от вредните въздействия на околната и работната среда.", "date": "2019.04.16", "title": "Българска компания за работно облекло облича  най-успешните бизнеси в страната"}
{"url": "https://www.novinite.bg/articles/174212/Tehnologiite-na-badeshteto-sa-veche-tuk-16-18-april", "text": "Предстоят три вълнуващи бизнес дни, в които ще се запознаем с иновации за постигане на енергийна ефективност, автономно генериране на енергия, решения за умни градове и оползотворяване на отпадъците. Темите са повод за размисъл как бизнесът, общините и домакинствата могат да променят начините на производство и потребление на изчерпаемите ресурси чрез възможно най-добрите в момента налични технологии. Те са във фокуса на  изложенията и конференциите на Виа Експо ,  и , които ще продължат до 18 април. Днес по повод на официалното откриване приветствие поднесе Красимир Живков - заместник-министър на Околната среда и водите. Той подчерта значимата роля на събитието и цитира факти за напредъка на България в областта на рециклирането. Радосвет Радев - изпълнителен директор на Българската стопанска камара - изтъкна необходимостта от по-мащабно внедряване на високотехнологични и природосъобразни инвестиции, за да се постигне икономиката на кръговете.\"Трите ще бъдат изпълнени с много ползотворни идеи и контакти, които се надяваме да прераснат в дълготрайни бизнес партньорства и реализирани проекти.\" - споделят организаторите от Виа Експо.Всеки посетител ще бъде приятно изненадан с подарък - дръвче от инициативата \"Когато станем 100 000, ще посадим гора\".Акценти:Австрийското участие представя последните постижения на водещи компании - лидери в разработване на екологично ноу-хау.За първи път посетителите ще видят калиброван дървесен чипс, произведен с индустриална винтова дробилка - технология без аналог в Европа. Той се използва за генериране на топла вода и пара в горивни инсталации - хлебозаводи, мандри, текстилни предприятия и др. Изложител представя технология, базирана на феномена “рекуперация”. Тя намира приложение за ОВК на малки помещения, магазини, търговски обекти, училищни сгради, ресторанти и др. Сред продуктовите експонати ще видим разнообразие от котли на пелети с премиум качество. \"Очакваме да осъществим контакти с фирми, които искат да дистрибутират продуктите ни: висок клас климатична техника\" – съобщава изложител.На щанда на Клъстер София град на знанието и на еднодневната конференция ще се запознаете със смарт решения за по-умни и чисти градове, а български фирми поставят високи стандарти в решения за сградна и индустриална автоматизация, електрическа мобилност. \"Нашите продукти биха били полезни на клиенти, които искат да автоматизират дома, автомобила, бизнеса, сградите си. А каква по-добра комуникация от тази лице в лице?\"- споделя участник.Изложители демонстрират машини и практики за качествено оползотворяване на отпадъците в енергиен ресурс и нова суровина. \"Тази година представяме инсталация, която е първата по-рода си в Европа, и считаме че ще промени дълготрайно както опаковъчния, така и рециклиращия бранш.\" - обявиха от водеща българска фирма. Това решение ще бъде от интерес за компании, работещи в сферата на преработка на отпадъците и пластмасите. Внимание привличат контейнери в различни цветови комбинации и с иновативна конструкция за постигане на по-голяма издържливост.Тазгодишните конференции се провеждат в разнообразни формати: дискусии, семинари и кръгли маси. За първи път изпробваме \"ледено предизвикателство\", ще научим как да преодолеем \"енергийната бедност\" и как чрез нови финансови инструменти е възможно по-добро управление на отпадъците.За повече информация: ", "date": "2019.04.16", "title": "Технологиите на бъдещето са вече тук: 16-18 април"}
{"url": "https://www.novinite.bg/articles/174175/Dneven-horoskop-za-vtornik", "text": "Днес правете нещата бавно и спокойно, рядко нещо е на живот и смърт, така че оставете нетърпеливците, а вие следвайте собственото си темпо. Бъдете активни и практични.Много амбициозен ден, който обещава добри постижения на онези Телци, които ще овладеят импулсивността си и усърдно ще действат за реализиране на целите си. Ориентирайте са към градивна изява и ще успеете.Днес ще имате енергия поне за трима. Ще се наложи сами да запретнете ръкави и да отхвърлите някои задачи. Важно е да имате ред в работата и да го следвате. Не се разсейвате с дреболии.Вижте повече на : ", "date": "2019.04.16", "title": "Дневен хороскоп за вторник"}
{"url": "https://www.novinite.bg/articles/174174/Simeonov-Vinagi-sme-bili-velika-darjava-vinagi-sme-bili-velika-Balgariya", "text": "Единствено ние успяхме да отменим един лобистки закон. Ето ви факт, че думите на президента не са насочени към нас. Това каза председателят на НФСБ Валери Симеонов във Велико Търново по повод честванията за 140 години от приемането на Търновската конституция. \"Днешният ден е малко пренебрегван в българската история. На този ден се поставя основата на модерна България. Нашите предци са мислили модерно и хуманно тогава. Винаги сме били велика държава. Винаги сме били велика България. Винаги сме имали с какво да се гордеем, включително и днес.", "date": "2019.04.16", "title": "Симеонов: Винаги сме били велика държава, винаги сме били велика България"}
{"url": "https://www.novinite.bg/articles/174209/Jena-prebi-vazrastnata-si-majka-v-sofijsko-selo", "text": "Брутален случай на насилие в семейството установиха от полицията.62-годишна жена е арестувана, защото е пребила собствената си майка. До задържането й се е стигнало, след като вчера следобед внукът на битата баба се е обадил в полицията, за да сигнализира, че я е намерил в безпомощно състояние в дома й в с. Росоман. Жертвата на насилието е била прегледана от лекари, а побойничката е в килията за 24 часа.", "date": "2019.04.16", "title": "Жена преби възрастната си майка в софийско село"}
{"url": "https://www.novinite.bg/articles/174193/Otneha-vremenno-shoforskata-knijka-na-Lyutvi-Mestan", "text": "Временно отнеха шофьорската книжка на Лютви Места. Това е станало с постановление на Окръжната прокуратура в Кърджали, съобщават от държавното обвинение.Местан е привлечен като обвиняем за причиняване на смърт по непредпазливост. Той излезе от ареста под парична гаранция от 10 хиляди лева. Наложена му е забрана да напуска пределите на страната.", "date": "2019.04.16", "title": "Отнеха временно шофьорската книжка на Лютви Местан"}
{"url": "https://www.novinite.bg/articles/174184/Otnovo-8-godishno-dete-e-bilo-nahapano-ot-kuche-vav-Vraca", "text": "Куче нахапа 8-годишно дете във Враца, съобщиха от полицията, цитирани от Дарик. Инцидентът е станал на 15 април на бул. „Демокрация“ в центъра на града.Кучето е от породата източно-европейска овчарка и е било водено без намордник от 72-годишна жена, когато се е нахвърлило на детето.Момчето е прегледано във врачанската болница. На собственичката на животното е съставен акт.", "date": "2019.04.16", "title": "Отново: 8-годишно дете е било нахапано от куче във Враца"}
{"url": "https://www.novinite.bg/articles/174161/Izmami-s-evtini-naemi-na-apartamenti-v-socialnite-mreji", "text": "Измами с евтин наем на апартамент през Facebook.  Жена предлага едно и също жилище на различни хора, като от всички взема капаро, а до оглед не се стига и парите никога не се връщат.Измамите стават през групи във Facebook, в които се търсят и предлагат апартаменти под наем без брокери.„Бях пуснах обява и въпросното лице Гергана Маринова ме намери и ми предложи този апартамент, който е от 300 лв., намиращ се в „Младост” 1, обяснява Радостин Тодоров.Схемата е една и съща. Когато нов потребител пусне обява, с него се свързва жена, предлагаща много ниска оферта за хубаво жилище в искания район. Един от измамените е Радостин.„След час разговор по телефон, тя ме помоли да й изпратя капаро понеже доста хора са я лъгали и като вид застраховка да й пратя капаро. Пратих капаро със съответната сума и на следващия ден въпросната госпожа така и не се появи. Изпрати ми есемес, че била много зле. Било й прилошало, нямало как да дойде и да ми изпрати капарото. Вече две седмици въпросната госпожа и лъже и не иска да ми върне парите”, разказва Радостин.Недвижимата собственост, предлагана от Гергана, се оказва движима. Един и същ апартамент е обявяван в различни квартали, според търсенето на наемателите.„Оказва се в центъра, в „Студентски град”, в „Младост”, но никой от хората не я е виждал”, разказва Радостин.Екип на NOVA провери един от адресите, на който  наемодателката твърди, че се намира апартаментът. Оказа се трафопост.„Масово в момента се случват такива неща в социалните мрежи. Хора качват хубави снимки на нереално ниски цени”, обясни Натали Кирилова, консултант по недвижими имоти. „Това се прави, за да се привлекат потенциални клиенти”.Николета също попада в схемата. Тя превежда 150 лв. на наемодателката. До оглед отново не се стига, капарото също не е върнато.„Пуснах пост във Facebook групите. Останах изненадана, защото поне 10 човека се свързаха с мен, които също са изгърмели като мен”, заявява Николета Аврамова.Това не е първата измама на Гергана. През 2015 г. на същия принцип е предлагала и студентски общежития срещу заплащане. Нашият екип не успя да я открие за коментар.„Съветите, които бих дала на клиентите, са никога да не оставят капаро на нещо, което не са видели с очите си, да работят с доверен брокер, с проверена агенция, да не вярват на всичко, което четат в социалните мрежи”, заявява Наталия КириловКъм наемодателката са подадени жалби в полицията. Ако бъде образувано дело за измама, законът предвижда лишаване от свобода от 1 до 6 години.", "date": "2019.04.16", "title": "Измами с евтини наеми на апартаменти в социалните мрежи"}
{"url": "https://www.novinite.bg/articles/174183/NSI-Dohodite-na-domakinstvata-narastvat-sas-73-prez-2018-g", "text": "6 013 лв. - това е годишният общ доход средно на лице от домакинство през 2018 г. Ръстът е със 7.6% спрямо 2017 година. За последните десет години (2009 - 2018 г.) общият доход средно на лице от домакинство се увеличава 1,6 пъти, съобщават от НСИ, цитирани от БГНЕС.Реалните доходи на домакинствата нарастват със 7,3% през 2018 г. в сравнение с 2017 г., като най-висок е индексът на реалните доходи през 2018 г. спрямо 2011 г. - 138,1%.През периода 2009 - 2018 г. са регистрирани следните по-важни изменения по отношение на източниците на общия доход средно на лице от домакинство:е 3 336 лв. и се увеличава с 9.8% спрямо 2017 г., а нарастването му в сравнение с 2009 г. е със 73.0%;  са 1 645 лева. Те нарастват с 11.2% спрямо 2017 г. и с 61.4% в сравнение с 2009 година; Доходите от  са 420 лв., или с 11.4% повече в сравнение с 2017 г., и нарастват с 59.1% спрямо 2009 година; за последната година е 70 лв. и намалява спрямо 2017 г. с 45.7%, а в сравнение с 2009 г. - с 54.2%; Доходите от другите социални трансфери (обезщетения за безработни, семейни добавки за деца и други социални помощи и обезщетения) през 2018 г. са 156 лева. Те намаляват с 16.6% спрямо 2017 г. и нарастват с 27.9% спрямо 2009 година.В структурата на общия доход с най-висок относителен дял е работната заплата. През 2018 г. той е 55.5%, което е с 1.1 процентни пункта повече в сравнение с 2017 г. и с 3.3 процентни пункта -спрямо 2009 година.Доходите от всички социални трансфери (пенсии, обезщетения за безработни, семейни добавки за деца и други социални помощи и обезщетения) формират 29.8% от общия доход на домакинствата през 2018 година.С най-висок относителен дял в - 27.3% от общия доход на домакинствата, което е с 0.8 процентни пункта повече спрямо 2017 г. и с 0.3 процентни пункта по-малко в сравнение с 2009 година.През 2018 г. относителният дял на доходите на домакинствата от самостоятелна заетост в общия доход на домакинствата e 7.0% и се увеличава с 0.3 процентни пункта в сравнение с 2017 г., но намалява с 0.1 процентни пункта спрямо 2009 година.Относителният дял на дохода от трудова дейност извън работната заплата е 1.2% и намалява спрямо 2017 г. с 1.1 процентни пункта, а спрямо 2009 г. - с 2.9 процентни пункта. което е с 10.6% повече в сравнение с 2017 година. За периода 2009 - 2018 г. разходите на домакинствата се увеличават 1.7 пъти.Относителният дял на потребителския разход от общите разходи на домакинствата намалява от 85.7% през 2009 г. на 81.3% през 2018 година.През периода 2009 - 2018 г. по групи разходи се наблюдават следните промени по отношение на: Изразходваните средства за храна и безалкохолни напитки през 2018 г. са 1 714 лв. средно на лице от домакинство, или с 9.0% повече спрямо 2017 г. и с 41.0% - в сравнение с 2009 година; Разходите, свързани с жилището (вода, електроенергия, горива, жилищно обзавеждане и поддържане на дома), за последната година са 1 017 лева. В сравнение с 2017 г. нарастват с 3.0%, а спрямо 2009 г. се увеличават с 67.5%; през 2018 г. са похарчени 667 лв., което е с 15.8% повече от 2017 г. и с 90.0% - спрямо 2009 година; През последната година разходите за данъци и социални осигуровки средно на лице от домакинство са в размер на 738 лв. и се увеличават с 13.9% в сравнение с 2017 г., а спрямо 2009 г. нарастват над 3 пъти.През 2018 г. относителният дял на  което е с 0.4 процентни пункта по-малко в сравнение с 2017 г. и с 6.8 процентни пункта - спрямо 2009 година.През 2018 г. настъпват промени в потреблението на домакинствата спрямо 2017 г. - средно на лице  с 1.8 кг и на плодове с 1.2 килограма. Увеличава се консумацията на зеленчуци с 2.7 кг, на кисело мляко с 1.7 кг, на месо с 1.5 кг и на безалкохолни напитки с 1.2 литра.На годишна база се увеличава потреблението средно на лице от домакинство на алкохолни напитки (от 28.9 на 31.0 л) и на цигари (от 656 на 674 броя).През 2018 г. покупателната способност на домакинствата се увеличава спрямо 2017 г. за почти всички основни хранителни продукти с изключение на белия хляб, краставиците, пиперките, ябълките, гроздето, маслото. Най-много е нараснала покупателната способност при картофите, ориза, зрелия фасул, прясното мляко, свинското и птичето месо, захарта.През 2018 г. в собствено жилище живеят 90.7% от домакинствата, а 6.6% ползват жилище, без да плащат наем. В жилища под наем живеят 2.7% от наблюдаваните домакинства - 1.9% на свободен и 0.8% на общински наем. Второ жилище притежават 9.4% от домакинствата., като близо три четвърти (72.7%) са изградени в периода 1961 - 1990 година. Преди 1961 г. са построени 20.5% от жилищата, а изградените след 1990 г. са 6.8%.Две трети (68.1%) от домакинствата в страната живеят в дву- и тристайни жилища (74.2% в градовете и 51.1% в селата). В по-големи жилища (с четири и повече стаи) живеят 19.6% от домакинствата в градовете и 44.5% - в селата. (17.1% в градовете и 31.5% в селата).С електричество, вода, канализация, баня и тоалетна в жилищата разполагат 79.0% от домакинствата. Има съществени различия в благоустроеността на жилищата в градовете и селата. Централна канализация имат 41.2% от жилищата в селата, докато в градовете този процент е над два пъти по-голям - 95.2%.Тоалетна вътре в жилището имат 70.3% от домакинствата в селата и 97.4% в градовете.С централно отопление (парно или газ) са 21.8% от жилищата в страната - 29.5% в градовете и 0.2% в селата.Автомобили имат 51.1% от наблюдаваните домакинства, като 6.1% притежават два и повече автомобила. Не могат да си позволят да закупят и поддържат автомобил по финансови причини 14.3% от домакинствата, а 34.1% са заявили, че нямат необходимост от лека кола.От предметите за дълготрайна употреба най-разпространен е телевизорът - притежават го 99.0% от домакинствата, а 31.4% имат по два и повече телевизора.На второ място е хладилната техника - 98.4% от домакинствата в страната (98.7% в градовете и 97.4% в селата) имат хладилник и/или фризер.Автоматична перална машина притежават 92.3% от домакинствата, 5.2% не могат да си позволят този уред по финансови причини, а 2.4% смятат, че нямат необходимост.Без телефон (стационарен или мобилен) са 2.5% от домакинствата. Само стационарен телефон имат 5.1%, а 71.6% - само мобилен (преобладават тези с два и повече мобилни телефона). Двата вида телефони (стационарен и мобилен) притежават 20.8% от наблюдаваните домакинства.С компютри разполагат 55.2% от домакинствата (62.6% в градовете и 33.9% в селата). Все още е голям делът на тези, които преценяват, че нямат необходимост от компютър - 38.3%.Наличие на интернет връзка в жилището имат 56.8% от домакинствата в страната. В градовете домашен интернет има в 64.7% от жилищата, а в селата - в 34.8%. Посочили, че нямат необходимост от интернет връзка в дома си, са 37.0% от домакинствата.Климатици притежават 39.5% от домакинствата, а 27.1% не могат да си закупят такава техника поради липса на финансови средства. 33.4% от домакинствата в страната са заявили, че нямат необходимост от климатик. ", "date": "2019.04.16", "title": "НСИ: Доходите на домакинствата нарастват със 7.3% през 2018 г."}
{"url": "https://www.novinite.bg/articles/174207/Blizo-60-choveka-i-10-kucheta-sa-zadarjani-sled-akciya-sreshtu-nezakonni-boeve", "text": "Близо 60 човека са задържани след акция срещу незаконни боеве с животни, съобщава МВР. Девет питбула са предадени на \"Екоравновесие\".В гориста местност над язовир \"Искър\", в землището на Панчарево полицаите се натъкнали на изоставена панелна постройка, част от бивш пионерски лагер, където имало изградени две дървени арени за провеждане на незаконните боеве. Униформените заварили и много паркирани коли от цялата страна.Междувременно, един от задържаните от Самоков, изхвърлил пред полицейските служители кутия с около 4 грама марихуана.", "date": "2019.04.16", "title": "Близо 60 човека и 10 кучета са задържани след акция срещу незаконни боеве"}
{"url": "https://www.novinite.bg/articles/174208/Jandarmeriyata-i-specialnite-policejski-sili-ostavat-v-Gabrovo", "text": "Продължава специализираната полицейска операция, въведена в Габрово заради усложнената обстановка. Участие вземат сили от местната полиция, дирекция „Жандармерия” и служители на „Специални полицейски сили”, съобащва Целта е да не се допуска нарушаване на обществения ред, нерегламентирани граждански действия и да бъдат защитени правата, свободите, спокойствието и собствеността на гражданите.  ", "date": "2019.04.16", "title": "Жандармерията и специалните полицейски сили остават в Габрово"}
{"url": "https://www.novinite.bg/articles/174156/Notr-Dam-v-plamaci-Dve-ot-kulite-sa-sasipani", "text": "Пожар избухна в катедралата \"Нотр Дам\" в Париж, което е наложило евакуацията на хората оттам, предаде Франс прес, цитирана от БТА. Пожарникарите се опитват да спасят ценните произведения на изкуството. ЮНЕСКО обявиха, че ще включат във възстановяването им. В момента тече евакуацията на всички хора на остров Ил дьо ла Сите, където се намира катедралата. Парижани и туристи наблюдават безмълвни и през сълзи пламъците, обхванали катедралата \"Нотр Дам\" в Париж. Огънят поглъща емблематичната 800-годишна сграда с всяка изминала минута.Архиепископът на Париж призова всички свещеници в столицата да бият камбаните. Пожарникарите не са сигурни, че пожарът ще може да бъде спрян. Две от кулите на \"Нотр Дам\" са спасени. Това обявиха от пожарната служба на Франция, цитирани от Ройтерс. \"Огънят вече е по-слаб. Двете кули от катедралата са спасени. Все още се опитваме да спасим произведенията на изкуството”, каза  държавният секретар на френското министерство на вътрешните работи Лоран Нунес.Служител на френското вътрешно министерство заяви, че пожарникарите може да не успеят да спасят катедралата.Пожарът вече достигна една от кулите на \"Нотр Дам\" и доведе до рухване на заострения връх на катедралата.В гасенето на огъня участват стотици пожарникари. Властите заявиха, че са евакуирали жителите на остров Сите, където е разположена катедралата, посочва ТАСС.", "date": "2019.04.16", "title": "\"Нотр Дам\" в пламъци! Две от кулите са съсипани"}
{"url": "https://www.novinite.bg/articles/174180/30-mln-yajca-izyajdame-po-Velikden", "text": "По около 30 млн. яйца се консумират средно по великденските празници в България, съобщи проф. Димитър Белоречков, председател на Съюза на птицевъдите в България, пише \"Монитор\".Според него няма индикации за поскъпване на яйцата преди Възкресение. „Българските производители са подготвени и изкарват на пазара достатъчни количества“, поясни той. По думите му консумацията по празниците след Цветница от около 30 млн. яйца се покрива от производството в българските птицеферми за не повече от седмица.\"Няма опасност от дефицит даже ще има и за износ, категоричен е професорът.„Партидите са спазарени от цял месец назад и цените са равномерни и няма изгледи за покачване на цените от страна на производителите“, уточни той.Председателят на Съюза на птицевъдите в България поясни, че на година у нас се консумират по около 160 яйца на глава от населението, като в тази цифра не се включват яйчният прах, който се използва основно за производството на козунаци, сладкиши и други хранителни продукти. У нас от този продукт годишно се произвеждат 500-600 тона, като за 1 кг яйчен прах са необходими към 100 яйца.На въпрос дали има рискове, ако яйцата се купят по-рано преди Великден, проф. Белоречков обясни, че трайността след снасянето им е 28 дни и то съхранявани на стайна температура до 18 градуса. „В хладилник издържат повече, но според изискванията яйцата не е необходимо да се съхраняват на студено“, добави той.По данни на Съюза на птицевъдите в България родните производители на яйца продават част от продукцията си зад граница.През миналата година са изнесени около 170 млн. яйца, като доставките за консумация са били основно за съседните страни Гърция и Румъния, а за преработка в яйчен прах - в Холандия.През миналата седмица на едро яйцата поскъпнаха с 5,3% и средната им цена достигна 0.20 лв./бр., сочат данни от бюлетина на Държавната комисия по стоковите борси и тържищата (ДКСБТ).", "date": "2019.04.16", "title": "30 млн. яйца изяждаме по Великден"}
{"url": "https://www.novinite.bg/articles/174198/Blizo-ton-meso-bez-dokumenti-za-proizhod-beshe-izzet-ot-kola-v-Ihtiman", "text": " съобщиха от пресцентъра на МВР.Около 12.30 часа вчера автопатрул на РУ-Ихтиман спрял за проверка товарен автомобил \"Опел Виваро\", управляван от 44-годишен ихтиманец.В товарния отсек на микробуса униформените попаднали на 800 кг агнешко месо и 150 кг агнешки субпродукти, без задължителната съпътстваща документация. Случаят незабавно е докладван в Българската агенция по безопасност на храните, от чиито служители е съставен акт.Водачът е задържан за срок до 24 часа.", "date": "2019.04.16", "title": "Близо тон месо без документи за произход беше иззет от кола в Ихтиман"}
{"url": "https://www.novinite.bg/articles/174211/Vsyaka-vtora-danachna-deklaraciya-podadena-po-internet", "text": "\r\nсяка втора данъчна декларация, получена в Националната агенция по приходите (НАП), е подадена онлайн с персонален идентификационен код (ПИК) или с електронен подпис, съобщават от ведомството. От НАП очакват за пръв път броят на подалите документите си онлайн да е по-голям от този на избралите традиционния метод или хартията.\r\n\r\nДо момента получените документи са 300 000, а ПИК имат 600 000 лица. Крайният срок изтича на 30 април като тогава трябва да бъде платен и дължимият данък. „Отчитаме много силен интерес към издаване на ПИК в офисите ни в последните дни. Изглежда 2019 г. ще е първата, в която електронно подадените декларации ще са повече от хартиените. Електронното деклариране пести време и усилия“ каза по повод наближаващия краен срок за обявяване на доходите от миналата година директорът на „Обслужване“ в НАП Боряна Георгиева.\r\nЧрез ПИК или е-подпис могат да се видят всички изплатени суми извън трудов договор за 2018 г. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.\r\n", "date": "2019.04.16", "title": "Всяка втора данъчна декларация подадена по интернет"}
{"url": "https://www.novinite.bg/articles/174171/Sabirat-sredstva-za-vazstanovyavane-na-Notr-Dam", "text": "\"Адът погълна \"Нотр Дам\", \"Нотр Дам\" в сълзи\", \"Изпепеленото сърце\" - това са част от заглавията на френската и световната преса, след като цяла нощ противопожарната охрана се бори да овладее огнената стихия, изпепеляваща емблематичната катедрала в Париж.1000 кв. м. от покрива на храма. както и готическият връх са унищожени от огъня. Структурата на сградата и двете кули са запазени, но въпреки това първите снимки са съкрушителни.Специалисти се безпокоят за органа в катедралата, за витражите, както и за ценни картини от 17-ти и 18-ти век, които са били в сградата. Пожарната служба обяви, че около две трети от сложната, дървена конструкция на покрива на „Нотр Дам”, известна като „Гората”, се е срутила в резултат на огъня.Oсновната сграда на \"Нотр Дам\" e спасенаНай-ценните артефакти, пазени в катедралата „Нотр Дам”, обаче са били спасени от избухналия пожар. Короната от тръни и туниката на канонизирания за светец крал на Франция от 13-ти век Луи IX са на сигурно място, обяви ректорът на „Нотр Дам” Патрик Шове.Според ръководителя на Събранието на епископите на Франция Ерик де Мулен-Бофор, възстановяването на щетите от пожара в световноизвестния готически храм „ще отнеме години”.Хиляди граждани се събраха, наблюдавайки с ужас как огънят бушува в \"Нотр Дам\". През нощта започна спонтанно събиране на средства за възстановяването на щетите, а френският милионер Пино обеща да отпусне 100 милиона евро.Пожарът бележи началото на Страстната седмица, когато \"Нотр Дам\" наистина се превръща в религиозното сърце на Франция.Световни лидери изразиха съпричастност с болката на Франция. Премиерът Бойко Борисов написа във Фейсбук, че мислите му са с целия католически свят. \"Ужасно е да гледаш как 8 века история изчеват пред очите ти\", допълва още той.Председателят на Европейския съвет Доналд Туск написа, че \"Нотр Дам\" е цяла Европа. Кураж на парижани пожела и Хайко Маас. Американският президент Доналд Тръмп пък посъветва френските служби да гасят по въздух.", "date": "2019.04.16", "title": "Събират средства за възстановяване на \"Нотр Дам\""}
{"url": "https://www.novinite.bg/articles/174170/Prodaljava-megadeloto-za-iztochvaneto-na-KTB", "text": "Мегаделото за източването на КТБ продължава. Очаква се основният свидетел Бисер Лазов да продължи с показанията си. Обвинението е за присвояване на над 2 млрд. лв.В предишните две заседания счетоводителят Лазов разказа подробно и хронологично факти около запознанството му с Цветан Василев и работата му с него. Той сподели, че се е почувствал предаден от своя работодател.", "date": "2019.04.16", "title": "Продължава мегаделото за източването на КТБ"}
{"url": "https://www.novinite.bg/articles/174177/Tusk-prizova-vsichki-chlenki-na-ES-da-pomognat-za-vazstanovyavaneto-na-Notr-Dam", "text": "\r\nПредседателят на Съвета на ЕС Доналд Туск призова всички европейски държави да помогнат на Франция за възстановяването на катедралата \"Нотр Дам\" в Париж, която изгоря при пожар вчера.\r\n\r\n\r\n\r\n\r\n\r\n\r\n", "date": "2019.04.16", "title": "Туск призова всички членки на ЕС да помогнат за възстановяването на \"Нотр Дам\""}
{"url": "https://www.novinite.bg/articles/174160/Cipras-Garciya-shte-se-osvobodi-ikonomicheski-s-predsrochnoto-plashtane-na-dalgovete", "text": "Гръцкият премиер Алексис Ципрас каза, че страната му ще се сдобие с икономическа свобода, след като е върнала предсрочно дългове на Международния валутен фонд (МВФ), пише англоезичното издание на вестник \"Катимерини\", цитиран от БГНЕС.Страната планира тази седмица да поиска от Европейския стабилизационен механизъм (ЕСМ) съгласие, за да може Атина да осъществи предсрочните плащания.В интервю, излъчвано на живо по телевизията, Алексис Ципрас каза още, че Гърция няма да свали прага на доходите, освободени от данъци.Това е мярка, която страната договори с международните си кредитори и трябва да въведе от следващата година, за да увеличи броя на гражданите, от които събира данъци.\"Прагът няма да се променя докато СИРИЗА е на власт\", каза Ципрас, имайки предвид собствената си партия, която пое управлението през 2015 г.Тази година се очаква Гърция да покрие финансовите изисквания, които са й поставени от международните кредитори. Ципрас обеща остатъка да бъде раздаден на гражданите.\"След великденските празници ще се съберем с министрите и ще решим какво можем да предложим. Не като подарък преди изборите, а като постоянни мерки за облекчаване на положението, защото гръцката икономика се развива по-добре\", каза Ципрас.", "date": "2019.04.16", "title": "Ципрас: Гърция ще се освободи икономически с предсрочното плащане на дълговете"}
{"url": "https://www.novinite.bg/articles/174187/Nashi-hudojnici-shte-pomagat-za-vazstanovyavaneto-na-Notr-Dam", "text": "Български художници-живописци ще бъдат изпратени във Франция, за да помагат за възстановяването на катедралата Нотр Дам, съобщи премиерът Бойко Борисов. По думите му чрез българския посланик в Париж е предадено тази сутрин на френския президент Еманюел Макрон, че страната ни е готова да помогне финансово, но най-вече чрез реставратори, които да отидат на място. Борисов изрази надежда за бързото възстановяване на този символ на християнството\r\n\r\n\r\n\r\nКатедралата Нотр Дам оцеля след опустошителния пожар вчера. До рано тази сутрин продължи борбата с огъня, като пожарникарите успяха да спрат разпространението му към двете камбанарии и да спасят сградата от срутване. Около две трети от целия покрив, включително и Кулата-Стрела, обаче са напълно унищожени.Голяма част от историческите и културни ценности са изнесени навреме и спасени от огъня. Още снощи френският президент Еманюел Макрон обяви, че започва набиране на средства за пълното възстановяване на Нотр Дам.Все още няма яснота нито колко ще струва, нито колко време ще продължи реконструкцията, като първоначалните прогнози са за период от между 10 и 15 години. Френската прокуратура образува разследване на пожара, като за момента основната версия е, че огънят е възникнал в резултат на ремонтните дейности, които се извършват от година насам по катедралата", "date": "2019.04.16", "title": "Наши художници ще помагат за възстановяването на Нотр Дам"}
{"url": "https://www.novinite.bg/articles/174201/Zlopoluka-e-naj-veroyatnata-prichina-za-pojara-v-Notr-Dam", "text": "Пожарът в катедралата \"Нотр Дам\" вероятно е причинен от злополука и няма основание да се допуска, че е предизвикан умишлено, съобщи прокурорът на Париж Реми Ейц, цитиран от БТА.\"Пет фирми участват в работите на обекта. Още днес започнахме да изслушваме работници и служители на тези фирми. Петнайсет от тях са били на място вчера\", каза прокурорът на журналисти пред Нотр Дам. Той добави, че около 50 следователи от съдебната полиция ще участват в разследването на пожара, което ще бъде сложно и продължително.", "date": "2019.04.16", "title": "Злополука е най-вероятната причина за пожара в „Нотр Дам”"}
{"url": "https://www.novinite.bg/articles/174179/Pojarat-v-parijkata-katedrala-e-potushen-napalno", "text": "Пожарът в парижката катедрала \"Нотр дам\" бе потушен напълно, съобщават световните агенции. Над 400 пожарникари са се борили със стихията.Двама полицаи и един пожарникар са пострадали леко при пожара, предаде ТАСС.Следователи изслушват работниците, извършвали ремонтни дейности в \"Нотр Дам\", пише френският вестник \"Фигаро\", позовавайки се на прокуратурата в Париж.Започнало е разследване за неумишлен палеж, заявиха от прокуратурата, като вниманието на разследващите се фокусира върху версията, че пожарът е започнал от строителното скеле над покрива на катедралата.Според архитекта Филип Вилньов, ръководещ ремонтните дейности в \"Нотр Дам\", не е имало хора на скелето в момента на избухването на пожара, пише вестник \"Паризиен\".", "date": "2019.04.16", "title": "Пожарът в парижката катедрала е потушен напълно"}
{"url": "https://www.novinite.bg/articles/174202/Zashtita-na-licata-signalizirashti-za-nerednosti-odobreni-sa-novi-pravila-za-celiya-ES", "text": "Според новите правила в ЕС, приети във вторник, лицата, които разкриват придобита в работна среда информация, свързана с нелегални или нанасящи вреда дейности, ще бъдат по-добре защитени. Новите правила, приети с 591 гласа „за“, срещу 29 гласа „против“ и 33 „въздържал се“, които вече бяха договорени и с министрите на ЕС, установяват нови европейски стандарти за защита на лицата, подаващи сигнали за нарушения на законодателството на ЕС в голям брой области, включително обществени поръчки, финансови услуги, пране на пари, защита на продуктите и транспорта, ядрена безопасност, обществено здраве, защита на потребителите и на данните. Сигурни канали за сигнализиране За да се гарантира, че лицата подаващи сигнали, са в безопасност и разкритията ще останат поверителни, новите правила ще позволяват вътрешно разкриване на информация до съответното юридическо лице или директно до компетентните национални органи, както и до релевантните институции, органи, бюра или агенции на ЕС. В случай, че не са предприети съответните действия в отговор на подадения първоначален сигнал, или лицето вярва, че има непосредствена опасност за обществения интерес или опасност от репресивни мерки, сигнализиращото лице ще продължи да бъде защитено, ако реши да разкрие информацията публично. Защитни мерки от репресии Законодателството изрично забранява репресии и предвижда защитни мерки срещу уволнение, понижаване в длъжност и сплашване, или други форми на ответни действия с цел отмъщение. Тези, които помагат на лицето подаващо сигнал, като посредници, колеги или роднини, също ще бъдат защитени. Държавите членки трябва да гарантират, че лицата, подаващи сигнал, имат достъп до ясна и независима информация, безплатен съвет относно наличните процедури и средства за обжалване, както и правна помощ по време на съдебното производство. В процеса на производството, сигнализиращите лица също могат да получават финансова и психологическа помощ. Следващи стъпки Законодателството трябва да бъде одобрено от министрите на ЕС. Държавите членки след това разполагат с две години да се съобразят с правилата. Допълнителна информация Неотдавнашни скандали, от Люкслийск до Досиетата от Панама, доказаха колко са важни тези сигнали за разкриване и предотвратяване на нарушения на законодателството на ЕС, които са в ущърб на обществения интерес и благосъстояние. Понастоящем само 10 страни от ЕС (Франция, Унгария, Ирландия, Италия, Малта, Нидерландия, Словакия, Швеция и Обединеното кралство) предоставят ясна правна защита на лицата сигнализиращи за нередности. В останалите държави защитата е само частична или се прилага за конкретни сектори или категории работници. Проучване на Европейската комисия от 2017 г. оценява загубата от потенциални ползи произтичащи от липса на защита за лицата подаващи сигнали, само в сектора на обществените поръчки между 5.8 млрд. и 9.6 млрд. евро годишно за ЕС като цяло. ", "date": "2019.04.16", "title": "Защита на лицата, сигнализиращи за нередности: одобрени са нови правила за целия ЕС"}
{"url": "https://www.novinite.bg/articles/174199/Epidemiya-ot-morbili-e-obyavena-na-cyalata-teritoriya-na-Severna-Makedoniya", "text": "Епидемия от морбили е обявена на цялата територия на Северна Македония, съобщават македонските медии.Решението е взето на заседание на Комисията по заразни болести с цел да се предотврати по-нататъшното разпространение на болестта.Припомняме ситуацията у нас: към 3 април 2019 г. в Министерство на здравеопазването са съобщени 282 случая на морбили. От тях 223 са лабораторно потвърдени, съобщават от ведомството. Преди месец случаите бяха 94.Териториално са засегнати осем области: Благоевград – 107 заболели, Бургас – 3-ма заболели, Велико Търново – 1 заболял, Кюстендил – 1 заболял, Перник – 3-ма заболели, Пловдив – 1 заболял, София-град – 39 заболели, София-област – 127 заболели.", "date": "2019.04.16", "title": "Епидемия от морбили е обявена на цялата територия на Северна Македония"}
{"url": "https://www.novinite.bg/articles/174205/Tvorbite-na-izkustvoto-ot-Notr-Dam-shte-badat-premesteni-v-Luvara", "text": "ворбите на изкуството от \"Нотр Дам\" ще бъдат преместени в Лувъра. Това съобщи френският министър на културата, съобщават Ройтерс и БТА.", "date": "2019.04.16", "title": "Творбите на изкуството от \"Нотр Дам\" ще бъдат преместени в Лувъра"}
{"url": "https://www.novinite.bg/articles/174200/Putin-Tragediyata-v-Parij-ostavi-taga-v-ruskite-sarca", "text": "„Нотр Дам” е исторически символ на Франция, безценно съкровище на европейската и световна култура, един от най-важните християнски обекти. Трагедията, който се случи снощи в Париж остави тъга в руските сърца”, заяви Путин в съобщение до френския президент Еманюел Макрон.", "date": "2019.04.16", "title": "Путин: Трагедията в Париж остави тъга в руските сърца"}
{"url": "https://www.novinite.bg/articles/174157/Makron-se-varna-pri-goryashtata-katedrala-Notr-Dam-v-Parij", "text": "Френският президент Еманюел Макрон се върна при обхванатата от пожар парижка катедрала \"Нотр Дам\", предаде Асошиейтед прес.Макрон, който разглежда пожара като национална извънредна ситуация, разговаря на място с длъжностни лица и отиде да проведе срещи в централата на парижката полиция наблизо.Началникът на пожарната служба във френската столица каза, че не е ясно дали огънят ще може да бъде овладян, така че да не се разпространи и да причини повече щети.Служител на френското вътрешно министерство заяви, че пожарникарите може да не успеят да спасят катедралата.Пожарът вече достигна една от кулите на \"Нотр Дам\" и доведе до рухване на заострения връх на катедралата.В гасенето на огъня участват стотици пожарникари. Властите заявиха, че са евакуирали жителите на остров Сите, където е разположена катедралата, посочва ТАСС.", "date": "2019.04.16", "title": "Макрон се върна при горящата катедрала \"Нотр Дам\" в Париж"}
{"url": "https://www.novinite.bg/articles/174154/Dnes-shte-ima-vremenni-razkasvaniya-i-namaleniya-na-oblachnostta", "text": "Днес ще има временни разкъсвания и намаления на облачността в много райони до предимно слънчево. На отделни места в западната половина от страната, главно в следобедните часове, ще превали дъжд, в планините над 1800 м – сняг. Вятърът ще се ориентира от северозапад, ще е предимно слаб. Максималните температури ще са между 12° и 17°.Над планините ще е предимно облачно, на места, главно в масивите на Западна България ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 1°.Над Черноморието ще има разкъсана облачност. Ще духа слаб север-северозападен вятър. Остава хладно с максимални температури между 13° и 14°. Температурата на морската вода е 11-12°. Вълнението на морето ще е 2-3 бала.", "date": "2019.04.16", "title": "Днес ще има временни разкъсвания и намаления на облачността"}
{"url": "https://www.novinite.bg/articles/174204/Kralica-Elizabet-Dalboko-sam-natajena-ot-kadrite-ot-pojara-obhvanal-Notr-Dam", "text": "Британската кралица Елизабет заяви в послание до френския президент Еманюел Макрон, че е дълбоко натъжена от вчерашния пожар в катедралата \"Нотр Дам\" в Париж и че в молитвите си е с цяла Франция, съобщи Бъкингамският дворец, цитиран от Ройтерс и БТА.\"Принц Филип и аз сме дълбоко натъжени от кадрите от пожара, който обхвана катедралата \"Нотр Дам\", се казва в посланието.\"Изразявам искреното си възхищение от спешните служби, които рискуваха живота си, за да опитат да спасят този важен национален паметник. Мислите и молитвите ми са с богомолците, които посещават катедралата, както и с цяла Франция в този труден момент\", добави тя.Британски политици и религиозни лидери също изпратиха послания с предложения за помощ за възстановяването на средновековната сграда.Архиепископът на Кентърбъри Джъстин Уелби, главата на Англиканската църква, публикува в Туитър изображение на увредената от пожара катедрала с цитат от Библията: \"И светлината в мрака свети, и мракът я не обзе\". Във вторник над резиденцията на австрийския президент във Виена беше издигнато френското знаме. Президентът Александър ван дер Белен изрази солидарност с Франция след пожара в \"Нотр Дам\", предаде ДПА.\"Жестовете на съпричастност от Европа и целия свят изтъкват важността на общото ни духовно и културно наследство\", написа австрийският президент в Twitter.Ръководителят на най-важната институция и университет в сунитския ислям \"Ал Азхар\" изрази тъга във връзка с пожара, който частично разруши катедралата \"Нотр Дам\".\"Натъжен съм от пожара в катедралата \"Нотр Дам\" в Париж, този шедьовър на архитектурата с историческа стойност. Сърцата ни са с нашите братя във Франция, те заслужават пълната ни подкрепа\", каза Ахмед Тайеб, ректор на намиращата се в Кайро институция.", "date": "2019.04.16", "title": "Кралица Елизабет: Дълбоко съм натъжена от кадрите от пожара, обхванал \"Нотр Дам\""}
{"url": "https://www.novinite.bg/articles/174194/Rekorden-broj-zriteli-sa-gledali-Igra-na-tronove", "text": "\r\nТази нощ хитовата поредица \"Игра на тронове\" подобри собствения си рекорд за гледаемост. Над 17 милиона зрители по целия свят са гледали премиерата на последния сезон - както по телевизията, така и онлайн.\r\n\r\n\r\n\r\n\r\n\r\n", "date": "2019.04.16", "title": "Рекорден брой зрители са гледали \"Игра на тронове\""}
{"url": "https://www.novinite.bg/articles/174162/Prevozvachi-preduprejdavat-che-zaradi-TOL-taksite-shte-poskapnat-stokite", "text": "„От 18 филийки в хляба - три ще отиват за ТОЛ такса, а четири отиват за ДДС, останалото за разходи и печалба на производителя”. Това обясни в предаването „Здравей, България” Миролюб Столарски от Българската асоциация на сдруженията в автомобилния транспорт.От бранша искат държавата да отложи въвеждането на ТОЛ системата. Тя трябва да започне да функционира от средата на годината за камиони от над 3,5 тона. Още вчера обаче от КРИБ излязоха с призива ТОЛ системата да се въведе от 2020 г.„Очакваме хаос, защото системата все още не е изградена. По договор трябва да има 6-месечен тестов период, който да покаже, че системата работи и отчита коректно”, обясни Илиян Филипов, председател на Българската асоциация на сдруженията в транспорта. Според него без тестов период ще има хаос.Миролюб Столарски обясни, че австрийска фирма изгражда системата и трябва да я предаде на АПИ. От АПИ обаче молели същата фирма да помага за обслужването на тази винетна система.„По договор това е собственост на държавата, тоест на АПИ. Трябваше да бъдат създадени около 100 чисто нови пунктове. Не е направена връзката между митниците и АПИ, не е направена и между НАП и АПИ. Ще стане така, че транзитният трафик ще минава безплатно. На митницата няма как да ги контролират. Системата изобщо не е изградена. В момента с една винетка минават 3 турски камиона.”, заяви Столарски. Според него ТОЛ системата е „изкривена”.„Всички сме „за” системата. Но нито една държава не таксува 2-ри, трети клас”, заяви Столарски. Той е категоричен, че няма как един превозвач да избере път, по който да не плати, например по третокласен път.„Всички тези пари ще бъдат платени от българския потребител, а те никак не са малко. Това е разход, който ще вземем от  нашия клиент, а той ще я вземе от вас, от стоката, която си купувате”, заяви Филипов.Той каза, че са разговаряли с АПИ и са предупредили, че с тези такси няма да се съгласят и ако трябва, ще преминат към протестни действия.", "date": "2019.04.16", "title": "Превозвачи предупреждават, че заради ТОЛ таксите ще поскъпнат стоките"}
{"url": "https://www.novinite.bg/articles/174164/KZP-Pri-pazaruvaneto-i-turisticheskite-rezervacii-za-Velikden-e-naj-vajno-garantiraneto-na-pravoto-na-informaciya-na-potrebitelite", "text": "„Най-важното е да бъде гарантирано правото на информация, както при пазаруването, така и при туристическите резервации”, подчерта председателят на Комисията за защита на потребителите (КЗП) Димитър Маргаритов в Сутрешния блок на БНТ във връзка с наближаващите Великденски празници. Един пропуск на някоя от съставките в информацията на етикета на хранителен продукт може да представлява не просто нелоялна търговска практика, а риск за здравето, понякога и за живота на хората, добави той. За вносни стоки етикетите задължително трябва да са на български език. Коректното обявяване на цените е другият важен акцент, върху който се спря Маргаритов. „Рисковете да пазаруваме от амбулантни търговци хранителни продукти, но и не само такива, са по-големи, защото там понякога обявяването на цените може да стане по един недобър начин, при който потребителите да бъдат заблудени. Всъщност да платят повече, мислейки си, че си купуват нещо евтино”, каза той.По отношение на резервациите за Великден Димитър Маргаритов посъветва хората да се интересуват от реалните условия в съответния туристически обект и да не се притесняват да комуникират с предоставящите офертите. „Най-често оплакванията, които ние сме получавали, са за т.нар. разминаване между обещанието и това, което се получава на практика”, посочи той и допълни, че в много случаи се оказва, че това се е дължало на липсата на каквато и да било допълнителна комуникация между потребителя и търговеца извън привлекателните илюстрации. „Когато потребителите стигнат на място и установят разминаване, когато не им се предоставят услугите в пълния пакет, който са заплатили, или когато срещнат други подобни затруднения, могат да се обърнат към нас”, каза още председателят на КЗП. „Ние ще имаме дежурни екипи по време на празниците именно с цел да можем да реагираме – да отидем на място, да извършим проверка. И най-важното от гледна точка на хората, които биха могли да имат някакво неблагополучие по време на пътуването – да се опитаме да им помогнем да получат компенсация”, завърши Маргаритов.", "date": "2019.04.16", "title": "КЗП: „При пазаруването и туристическите резервации за Великден е най-важно гарантирането на правото на информация на потребителите”"}
{"url": "https://www.novinite.bg/articles/174159/Otbelyazvame-140-godini-ot-podpisvaneto-na-Tarnovskata-konstituciya", "text": "140 години от подписването на Търновската Конституция. Велико Търново става център на честванията по повод кръглата годишнина. Те ще започнат с възстановка на събитията от 16 април 1879 г. Тогава Търновската конституция се нарежда сред най-демократичните основни закони на своето време.По повод годишнината парламентът ще заседава изнесено в старата столица. Въпреки че в знак на демонстрация БСП не влиза на редовните заседания от седмици, днес се очаква социалистите да участват в тържественото заседание.", "date": "2019.04.16", "title": "Отбелязваме 140 години от подписването на Търновската конституция"}
{"url": "https://www.novinite.bg/articles/174167/94-godini-ot-atentata-v-Sveta-Nedelya", "text": "\r\nДнес се навършват 94 години от най-кървавия атентат в българската история и един от най-кървавите в световната. На тази дата през 1925 г. в катедралния храм „Света Неделя” в София загиват 213 души, а 500 са ранени. Експлозията събаря главния купол на църквата, затрупвайки вътре множество хора. Взривната вълна в затвореното помещение нанася допълнителни поражения.\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.16", "title": "94 години от атентата в „Света Неделя”"}
{"url": "https://www.novinite.bg/articles/174169/Blizki-na-postradalite-pri-katastrofata-s-Mestan-se-opasyavat-za-chestnostta-na-procesa", "text": "Опасения за честността на процеса срещу лидера на ДОСТ Лютви Местан споделиха близки на семейството, което пострада при катастрофата с негово участие. Тежкият пътен инцидент отне живота на 6-месечно бебе, като пуснатият под гаранция политик заяви пред медиите, че другата кола се е движела с превишена скорост и го е ударила челно в насрещното.Братовчедът на нейния водач Юсеин обаче разказа версията на семейството пред bTV: „Доколкото сме разговаряли с Юсеин, той твърди, че не се е движил с превишена скорост. Видял е колата (която идва от път без предимство – б.р.), но си е помислил, че господинът ще спре и ще му даде предимство. Другата кола е излязла внезапно на пътя и той просто е нямало как да избегне удара, опитал се е максимално да се изтегли вляво”.Чичото на водача подчерта, че „10 000 лв. (размерът на гаранцията на Местан – б.р.), 100 000 лв. за него са джобни пари”. Друг близък допълни: „Той е човек с повече познати, връзки – може да го изкарат невинен”.Всички казват, че Юсеин е добър шофьор и до момента не е имал проблеми на пътя. Детето му все още не е погребано – родителите са в болница с травми, макар и не животозастрашаващи", "date": "2019.04.16", "title": "Близки на пострадалите при катастрофата с Местан се опасяват за честността на процеса"}
{"url": "https://www.novinite.bg/articles/174213/Evropejskata-komisiya-podkrepya-podobryavaneto-na-biznes-sredata-v-Balgariya", "text": "Електронен , който е разработен специално да улесни предприемачите в процеса на търсене на информация, да подобри достъпа до законодателството и да облекчи бизнеса в справянето с най-сложните административни процедури е публикуван на уебстраницата на Министерството на икономиката. Чрез електронния наръчник предприемачите ще намират бързо синтезирана информация за множество бизнес операции, които са предизвикателство, особено за малките и стартиращите фирми. В същото време от него ще могат да се възползват всички предприятия, независимо дали сега започват своята дейност, искат да разширят своя бизнес или да прекратят дейността си.Бизнес наръчникът бе официално представен днес в присъствието на представители на Европейската комисия, публични институции, малкия и среден бизнес и работодателските организации. Наръчникът е достъпен на интернет страницата на Министерство на икономиката, на  и на  език.„Подобряването на ефикасността на политиките в подкрепа на малките и средните предприятия и създаването на по-благоприятна среда за растеж за компаниите, опериращи в България са сред основните приоритети на Министерство на икономиката“, посочи на представянето на електронния наръчник Началникът на политическия кабинет на министерството г-жа Миглена Александрова.Бизнес наръчникът съдържа кратки описания и насоки за над 120 регулации, разпределени според фазата на жизнения цикъл на предприятията. Те имат за цел да обяснят и насочат МСП в процесите на стартиране на бизнес, административно управление, финансови и счетоводни операции, търговски дейности, защита на личните данни, участие в процедури по ЗОП, научна и развойна дейност, промяна в структурата на бизнеса или прекратяване на дейността. Наръчникът съдържа множество препратки към други институции, програми и образци на документи, с цел да повиши достъпа до информация и облекчи бизнеса в справянето с разнообразни административни процедури.Проектът бе реализиран на няколко етапа, в рамките на които бяха проведени проучвания и интервюта със заинтересовани страни и представители на бизнеса, със специален фокус върху малките и средните предприятия, за да бъдат идентифицирани най-често прилаганите и най-сложните правни и регулаторни разпоредби, засягащи дейността на малките фирми в България. В резултат на проведения анализ бяха определени законодателните актове, които се явяват най-трудни за прилагане и бе разработен Бизнес наръчник, представящ на разбираема за бизнеса лексика по-голямата част от режимите и процедурите, които МСП трябва да спазват в своята дейност.Бизнес наръчникът е разработен по проект „Техническа подкрепа за изготвяне на Инструмент за подпомагане на малките и средните предприятия за прилагане на регулационни режими“ и се финансира от Програмата за подкрепа на структурните реформи към Европейската комисия. Проектът е реализиран от ПрайсуотърхаусКупърс заедно със Службата за подкрепа на структурните реформи.", "date": "2019.04.16", "title": "Европейската комисия подкрепя подобряването на бизнес средата в България"}
{"url": "https://www.novinite.bg/articles/174178/Papata-se-moli-za-frenskite-katolici-i-parijanite-sled-pojara-v-Notr-Dam", "text": "\r\nПапа Франциск е заедно с Франция и се моли за католици и парижани, след опустошителния пожар, който бушува в емблематичната катедрала „Нотр Дам” в сърцето на града, заявиха от Ватикана.\r\n\r\n\r\n\r\n\r\n\r\n", "date": "2019.04.16", "title": "Папата се моли за френските католици и парижаните след пожара в \"Нотр Дам\""}
{"url": "https://www.novinite.bg/articles/174166/Naj-cennite-artefakti-v-Notr-Dam-sa-spaseni", "text": "Най-ценните артефакти, пазени в катедралата „Нотр Дам”, са били спасени от избухналия пожар, предаде БГНЕС.Короната от тръни и туниката на канонизирания за светец крал на Франция от 13-ти век Луи IX са на сигурно място, обяви ректорът на „Нотр Дам” Патрик Шове.Според ръководителя на Събранието на епископите на Франция Ерик де Мулен-Бофор, възстановяването на щетите от пожара в световноизвестния готически храм „ще отнеме години”.Пожарната служба обяви, че около две трети от сложната, дървена конструкция на покрива на „Нотр Дам”, известна като „Гората”, се е срутила в резултат на огъня.Още днес започва събирането на пари от френските граждани чрез дарителска кампания.Пино, една от най-богатите фамилии във Франция, вече обеща 100 милиона евро за каузата.", "date": "2019.04.16", "title": "Най-ценните артефакти в „Нотр Дам” са спасени"}
{"url": "https://www.novinite.bg/articles/174185/Borisov-Pravi-se-opit-za-ustanovyavane-na-palzyashta-diktatura", "text": "\r\nОпонентите на ГЕРБ правят опит да наложат пълзяща диктатура, заяви лидерът на ГЕРБ Бойко Борисов, след като подписа споразумение за подкрепа за предстоящите евроизбори с партия \"Никола Петков\".\r\n\r\n\r\n\r\n\r\n\r\n\r\n\r\n\r\n", "date": "2019.04.16", "title": "Борисов: Прави се опит за установяване на пълзяща диктатура"}
{"url": "https://www.novinite.bg/articles/174181/Fandakova-izprati-pismo-do-kmeta-na-Parij", "text": "С голяма тъга приех новината за пожара, сполетял \"Нотр Дам дьо Пари“. Катедралата не е единствено културно – историческа и религиозна ценност, тя е един от обичаните, разпознавани и вечни символи на Париж, свидетел на славната история на френската столица. Това се казва в писмото на кмета на София Йорданка Фандъкова до кмета на Париж Ан Идалго, съобщиха от пресцентъра на Столична Община.В писмото на кмета на София се посочва също - \"Убедена съм, че тази сериозна загуба ще мобилизира духа, вярата и сърцето на всички съпричастни към възстановяването на катедралата и ще възвърне блясъка на символа на Париж и европейската култура.В мислите си аз и жителите на София сме с Вас в трудното изпитание, пред което сте изправени, но съм убедена, че ще вложите всичките си професионални и лични качества за по – бързото възраждане на сградата.“ ", "date": "2019.04.16", "title": "Фандъкова изпрати писмо до кмета на Париж"}
{"url": "https://www.novinite.bg/articles/174165/Kmetat-na-Veliko-Tarnovo-Chestit-praznik-velikotarnovci", "text": "На днешната дата преди 140 години в Търново са положени основите на изграждането на държавността в свободна България. Това се случва с изработването и приемането на първия български основен закон, останал завинаги в историята с името „Търновската конституция“. Нашите предци – първите законотворци, избират европейския път пред свободната ни държава. От изостанала провинция и територия, България се превръща в съвременна държава с гражданско общество. Търновската конституция – основният закон, издига на водещо място най-важните демократичните принципи, човешките права и свободи, равноправието. Конституцията е този програмен документ, който отразява волята на българския народ. През 1879 година нашите предци се доказват като истински държавници с визия за бъдещето. И макар да имат люти спорове помежду си, те се обединяват заради любовта към своята родина. Благодарение на делото им България се нарежда сред най-модерните по своето устройство европейски и световни държави. Трябва да помним, че Търновската конституция е достижение на целия български народ и това достижение е много силен повод за нашата национална гордост. Нека следваме начертания път – да бъдем силна европейска държава с истинско гражданско общество. Така, както са пожелали и нашите предци преди 140 години, създавайки Търновската конституция. Нека помним техните завети и уроците, които историята ни дава – а именно: единство в името на България и Велико Търново.Честит празник, великотърновци! Честит професионален празник на всички юристи!", "date": "2019.04.16", "title": "Кметът на Велико Търново: Честит празник, великотърновци!"}
{"url": "https://www.novinite.bg/articles/174188/Ninova-Da-varnem-silata-na-Konstituciyata-chrez-nejnoto-izpalnenie", "text": "Преди 140 години, будни и просветени българи на спасения от вековното Османко иго народ, събрани в Учредителното събрание, приемат първата българска Конституция. Тя, стъпила върху проекта за Органически устав, дава държавната подредба на Княжество България. Основният ни закон заема от натрупания по това време опит в Европа, но той не е ничие копие. Чл. 57 на Конституцията прогласява основния принцип на модерната държава и право – всички български поданици са равни пред закона. Разделение между съсловия в България не се допуска. И после, в чл. 61: „Никой в Българското царство не може нито да купува, нито нито да продава человечески същества. Всякой роб свободен става, щом стъпи на българска територия.” Но и днес, около век и половина по-късно, отново трябва да попитаме: равни ли сме всички пред закона? Колко са свободни мнозина наши съграждани, които живеят в недоимък, за сметка на други, които присвояват обществено богатстно. Можем да сме горди, че духът на Просвещението, който даваше свяст на поробения ни народ, намери своето продължение чрез Конституцията. Според член 78, първоначалното учение е безплатно и задължително за всички поданици на Българското царство. Според днешната ни Конституция, училищното обучение е задължително, а основното и средното образование в държавните и общинските училища е безплатно. Въпреки това, много български юноши и девойки преждевременно прекъсват своето обучение, без да придобият трудови умения и навици. Търновската конституция установява освен политическа и наказателна отговорност на политици, според чл. 155, Народното събрание може да предава министрите на съд за нарушаване на Конституцията, за предателство или някаква вреда, причинена на Царството за лична полза. Дали днес нямаме основание да се запитаме, на българските интереси ли служим всякога, ние политиците? Или на свои собствени? Дали не зависим понякога от чужди такива или от корпоративни. Дори когато Търновската конституция е била суспендирана или нарушавана, тя е била пречка пред крайния авторитаризъм и безконтролната власт. Затова демократично настроените личности и партии, прогресивните сили в българското общество, са се позовавали на нея и са отстоявали демократичия й дух. Седмото Велико народно събрание, с решаващото участие на българските социалисти, изработи и прие Конституцията на Република България. Тази Конституция беше използвана при подготовката на други, приети в последствие в страни от Източна Европа. Тя се оказа съвместима с изискванията ни за членство в Европейския съюз. Тази Конституция опроверга свои критици и надживя политическата им кариера. Тя полага основите на демократичната и правовата държава, тя установява принципите на разделение на държавната власт, политическия плурализъм, отделянето на вероизповеданията от държавата. Доколко днес тези принципи се зачитат в законодателството и в управленската практика, нека всеки сам да прецени.В най-голяма степен сме длъжници по отношение на икономическото развитие на страната и гарантирането на основните права на гражданите. Като се започне с избирателните, и се стигне до социалните – на труд, на здравеопазване, на социално осигуряване. Авторитетът и силата на всяка конституция се определят от нейното прилагане. От способността чрез нея да се осигури правомерно функциониране на властта и реализация на заложените в нея права. Конституцията съдържа потенциал, чрез който до голяма степен можем да решим днешните проблеми на България – икономически, социални, демографски, на сигурността. Тя съдържа добра база за това. Дали обаче ние, които трябва да я прилагаме и защитаваме, които полагаме клетва пред нея, притежаваме способността и волята да оправдаем доверието на българските граждани? Мнозина от тях днес виждат подобряване на собствения си живот чрез промяна на сегашната Конституция, или нова такава. Разбира се, и сегашната Конституция, като всеки законодателен акт, не е съвършена – тя е и променена. Но това ли е истинското решение на проблемите и на открите въпроси днес? Може да ви прозвучи странно, но преди да мислим за нова конституция, можем да направим промяна в живота на нашите сънародници, като започнем да спазваме сегашната. Ние се отклонихме от нея. Нека да я прилагаме. С този призив пожелавам на всички ви сили и воля да го направим. Да върнем силата на Конституцията чрез нейното изпълнение и да работим така, че законите да бъдат от народа и за народа.Честит празник!", "date": "2019.04.16", "title": "Нинова: Да върнем силата на Конституцията чрез нейното изпълнение"}
{"url": "https://www.novinite.bg/articles/174190/Narodnoto-sabranie-otbelyaza-tarjestveno-140-g-ot-Tarnovskata-konstituciya", "text": "\r\nВелико Търново е домакин на честванията по повод 140 години от подписването на Търновската конституция. В залата на Учредителното събрание в старопрестолния град се състоя тържественото заседание на 44-то Народно събрание.\r\n\r\n\r\n\r\n\r\n\r\n\r\n\r\n\r\n\r\n\r\nСотир Цацаров, главен прокурор: Днес е хубав ден. Бих пожелал малко повече българщина и малко повече мисъл за това, което ни обединява, не толкова разделителни линии, не толкова граници, не толкова обвинения, не толкова замеряне с кал. Това не работи за България.\r\n", "date": "2019.04.16", "title": "Народното събрание отбеляза тържествено 140 г. от Търновската конституция"}
{"url": "https://www.novinite.bg/articles/174182/20-partii-ne-sa-podali-finansovite-si-otcheti-za-2018-g", "text": "128 политически партии подадоха в Сметната палата годишните си финансови отчети и списъците на дарителите си за 2018 г., като спазиха изискванията за представянето им и предвидения в Закона за политическите партии  срок, който изтече на 01 април, съобщават от Сметната палата.Общо 20 партии не са подали годишни финансови отчети. От тях действащи са 8 партии: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Движение експерти за регионите“, ПП „ДЕОС (Движение за европейско обединение и солидарност)“, ПП „Другата България“, ПП „Обединена България“ и ПП „Федерация активно гражданско общество“.Останалите 12 партии, които не са подали отчети, са прекратени през 2018 г.: ПП „Алтернативно социалистическо обединение-независими“, ПП „Българска индустриално аграрна партия“, ПП „Гражданско движение глас“, ПП „Народняшка земеделска партия Никола Петков“, ПП „Национално патриотично обединение“, ПП „Нова Европа“, ПП „Обединение достойна България“, ПП „Отечествена партия на труда“, ПП „Политическо движение заедно за Сливен“, ПП „Северна лига“, ПП „Съюз България“ и ПП „Черноморец“.Сметната палата ще уведоми прокуратурата за това, че 6 от неподалите отчети партии правят това нарушение за втора поредна година: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Другата България“, ПП „Обединена България“ и ПП „Федерация активно гражданско общество“. Според чл. 40, ал. 1, т. 4 от ЗПП - „Софийски градски съд постановява разпускане на политическа партия когато „не е подала годишните си финансови отчети пред Сметната палата за две последователни години“, като „Решението на съда се постановява по иск на прокурора“ (чл. 40, ал. 2 от ЗПП).Освен това отчетите на 2 партии – ПП „Движение за равноправен обществен модел (ДРОМ)“ и ПП „Съюз за отечеството“, са подадени след законоустановения срок, но са спазени изискванията на Закона за политическите партии  относно формата, съдържанието и начина на представяне.Съгласно Закона за политическите партии , ще бъдат глобени всички партии, които не са представили отчети, както и тези, чийто отчети са представени след законовия срок. Имуществената санкция е в размер от 5000 до 10 000 лв. ", "date": "2019.04.16", "title": "20 партии не са подали финансовите си отчети за 2018 г."}
{"url": "https://www.novinite.bg/articles/174186/Radev-i-Borisov-izraziha-saprichastnost-kam-francuzite-sled-pojara-v-Notr-Dam", "text": "\r\nПрезидентът Румен Радев и премиерът Бойко Борисов също изразиха съпричастност към французите след пожара в Нотр Дам.\r\n\r\n\r\n\r\n\r\n\r\n\r\n\r\n", "date": "2019.04.16", "title": "Радев и Борисов изразиха съпричастност към французите след пожара в Нотр Дам"}
{"url": "https://www.novinite.bg/articles/174192/Krasimira-Gerginova-Prizovavam-pensionerite-da-podkrepyat-mladite-v-liceto-na-Volt-na-evroizborite", "text": "Възрастните хора трябва да подкрепят Европейска партия Волт на предстоящите избори за Европейски парламент, защото това е формация, която е съставена от млади и можещи хора. Виждам ги как ежедневно влагат своите сили, за да опитат да подобрят ситуацията в България. Това заяви в телевизионно интервю Красимира Гергинова, която е 12-та в евролистата на партия Волт за предстоящите избори на 26 май.„Благодарна съм, че Волт обърна внимание на моите качества. Приеха ме много радушно. Обичам да работя с млади хора. Работят толкова усърдно, че дори на моменти загърбват семействата си. Затова мисля, че Волт има бъдеще. Освен това имат отношение към всяка възрастова група. Аз, като пенсионер, много се притеснявам от факта, че ставаме свидетели на лош език и обидни думи в обществото и политиката. В същото време виждам и младите хора от Волт с какво уважение се отнасят и колко по-умерени думи подбират. Надявам се винаги да подхождат по този европейски начин, защото е крайно време да просперираме и ние!“, категорична е Гергинова, която от 10 години е пенсионер, но има активна гражданска позиция и е пример за енергичност и принципност.  Водачът на листата на Европейска партия Волт – Настимир Ананиев, добави, че искат да променят изцяло начина на правене на политика в България и Европа. Програмата им е фокусирана върху важни реформи в ЕС. Сред тях са федерализиране на Европа, даване на законодателна инициатива на Европейския парламент, пряк избор на европейския президент и повече прозрачност на структурите.„Освен това в България искаме европейско здравеопазване, европейски доходи. Тази година, примерно, ще дадем 4 млрд. лв. на Здравната каса, но усещаме ли подобрение? “, добавя Ананиев. Лидерът на Волт България добави, че партията ще бъде подкрепена от най-много млади хора, които гласуват за първи път. В 7 града вече цели класове абитуриенти са заявили, че ще ги подкрепят на предстоящия евровот, защото припознават в тях новата енергия в политиката.„Нашата листа е гражданска. Съставена е от хора, които не са се занимавали с политика. Подредбата ни е уникална, защото се редуват от началото до края мъж – жена. Седмата ни позиция е и историческа, защото на нея за първи път е номиниран чужденец - холандецът Дани Ван Сантен, който от 3 години живее и работи в София, а съвсем скоро ще се ожени и за българската си приятелка“, посочи още Настимир Ананиев. По думите му хората, за съжаление, знаят твърде малко какво прави Европа за тях. Повечето не осъзнават, че чрез европейски лостове могат да променят качеството на живот. Подобен пример е започналата наказателна процедура срещу страната заради прословутия чл. 417 за частните съдебни изпълнители. Така ЕК защитава интересите на гражданите и премахва една несправедливост на местно ниво.", "date": "2019.04.16", "title": "Красимира Гергинова: Призовавам пенсионерите да подкрепят младите в лицето на Волт на евроизборите"}
{"url": "https://www.novinite.bg/articles/174196/Borisov-Zelena-energiya-ot-Gruziya-moje-da-se-vnasya-ot-Cherno-more-kam-Evropa", "text": "Зелена енергия от Грузия може да се внася от Черно море към Европа. Това заяви премиера Бойко Борисов след срещата му с грузинския му колега Мамука Бахтадзе, който е на официално посещение в България, предаде \"Грузия произвежда зелена енергия от ВЕЦ. 2000 мегавата могат да бъдат пренасяни през Черно море. Отделно България е включена в европейския енергиен пръстен\", каза Борисов. И обясни, че са се договорили да работят и да търсят инвеститори за този проект. Предварителната работа по него е поне 6 месеца, но по думите на премиера той дава големи възможности. Вторият възможен проект между двете страни е изграждането на дигитален коридор и полагането на кабел за пренос на данни.Според Борисов така целият Каспийски регион ще може да ползва бърз интернет. \"Готови сме веднага да стартираме, по който начин искате да го изградите\" , каза Борисов. И допълни, че има евентуални инвеститори в Грузия. Ферибот ще свързва двете държави и ще пренася товари два пъти дневно. Това може да стане до 3-4 месеца\", заяви още премиерътБорисов обясни, че двете държави ще премахнат административните тежести и ще обезпечат инфраструктурата от двете страни на Черно море.  \"Ние строим усилено \"Хемус\" и с подобен обмен на товари ще върнем блясъка на пристанище Варна\", коментира още Борисов.", "date": "2019.04.16", "title": "Борисов: Зелена енергия от Грузия може да се внася от Черно море към Европа"}
{"url": "https://www.novinite.bg/articles/174210/Ambiciya-Feribotite-mejdu-Balgariya-i-Gruziya-po-2-na-den", "text": "Сериозно увеличение на фериботните превози между България и Грузия обсъдиха на среща в София премиерите на двете страни Бойко Борисов и Мамука Бахтадзе.Сега между двете страни пътуват по два ферибота седмично, амбицията ни е да ги направим по два на ден, каза Борисов. Той посочи, че България подкрепя членството на Грузия в НАТО и в ЕС.Оптимист, съм че в близко бъдеще ще обявим нов дигитален коридор, който да свърже двете страни, тоест Изтока и Запада, посочи Бахтадзе. Връзките ни с ЕС станаха по-силни, плавно се сближаваме и това помага на нашата страна, каза премиерът на Грузия.Повдигнах и темата, че Русия все още окупира 20 процента от територията на Грузия. Нашата страна подкрепя мирното решаване на този конфликт, но само твърдата позиция на международната общност може да доведе до решаване на конфликтите и постигане на мир, каза още гостът, цитиран от БТА.Грузинският премиер поздрави България с 140-та годишнина от Конституцията на страната.Борисов пък обясни, че Грузия е важна за нашата страна, защото са от другата страна на Черно море и там се събират товари, които пътуват към нас.\"Ние усилено строим магистрала \"Хемус\" и с подобен фериботен обмен ще върнем блясъка на пристанище Варна. В рамките на три - четири месеца ще тече подготовката за засилване на фериботните връзки\", каза българският премиер.Има желаещи да инвестират в дигиталната инфраструктура и в рамките на няколко месеца можем да започнем полагането на кабел за пренос на данни под Черно море, за целия Каспийски регион, допълни българският премиер.Двамата са обсъдили и развитие на енергийната свързаност. Грузия е производител на много енергия от ВЕИ източници, която може да се пренася през Черно море до нашата страна, каза още Борисов.", "date": "2019.04.16", "title": "Амбиция: Фериботите между България и Грузия по 2 на ден"}
{"url": "https://www.novinite.bg/articles/174191/Ministar-Karanikolov-se-sreshtna-s-ministara-na-vanshnite-raboti-i-targoviyata-na-Ungariya-Peter-Siyarto", "text": "Унгария е сред водещите чуждестранни инвеститори в България. За 2018 г. страната е на второ място по поток на преки чуждестранни инвестиции в България след Холандия. Това заяви министърът на икономиката Емил Караниколов по време на Втората сесия на българо-унгарската междуправителствена комисия за икономическо сътрудничество, която се проведе в Будапеща.Двете делегации обсъждат въпроси, свързани с икономиката и инвестициите, енергетиката, транспорта, съобщенията и информационните технологии. Министър Караниколов посочи, че за периода 2002 – 2018 г. унгарските инвестиции в България са над 1,5 млрд. евро. „Отчитайки потенциала на българската и унгарската икономики, считам, че съществуват редица възможности за успешно партньорство и привличане на повече унгарски инвестиции“, подчерта Караниколов. По-късно през деня министър Караниколов се срещна с министъра на външните работи и търговията на Унгария Петер Сиярто. Двамата обсъдиха възможностите за насърчаване на инвестициите, както и перспективите за реализиране на съвместни инициативи с унгарската страна.Договорено беше разработването на общ подход за презентиране на продукти и услуги, както и подпомагане на бизнеса, който има желание да оперира на териториите на двете страни. По време на посещението „Национална компания индустриални зони“ ЕАД и Асоциация на индустриалните, научните, иновационните и технологичните паркове в Унгария подписаха Меморандум за разбирателство.", "date": "2019.04.16", "title": "Министър Караниколов се срещна с министъра на външните работи и  търговията на Унгария Петер Сиярто"}
{"url": "https://www.novinite.bg/articles/174206/Zaharieva-Balgariya-shte-prodaljava-da-podkrepya-Gruziya-po-patya-j-kam-ES", "text": "„България ще продължава да подкрепя Грузия по пътя й към ЕС, оценяваме постигнатото от вас и може да разчитате и занапред на нашата помощ.“ С тези думи вицепремиерът и министър на външните работи Екатерина Захариева се обърна към грузинския си колега Давид Залкалиани по време на среща между двамата дипломати в София. Министър Захариева изтъкна традиционно добрите двустранни отношения между страните ни, изградени на основата на дългогодишни връзки между двата народа, и подчерта, че България  е един от най-активните поддръжници на европейската и евроатлантическата перспектива на Грузия. Българският вицепремиер открои постиженията на Българското председателство на Съвета на ЕС по отношение на страните от Източното партньорство, като изтъкна, че в тази област трябва да бъде направено още много. Тя подчерта, че страната ни е готова да споделя своя опит както във връзка с евроатлантическата интеграция, така и в процеса на провеждане на демократични реформи в Грузия.На срещата бяха обсъдени нови проекти в областта на енергетиката и транспорта, както и перспективите за задълбочаване на отношенията в сферата на културата и образованието. Министър Захариева сподели желанието на българския бизнес сектор за по-големи инвестиции в Грузия, а грузинският й колега заяви, че ще работи усилено за създаване на благоприятна среда за това.Министър Залкалиани изрази задоволство от предстоящите съвместни проекти, като изтъкна факта, че те ще са полезни не само на двете страни, но и за Европа като цяло.„Искрено Ви благодаря за подкрепата, която България оказва на Грузия по пътя й към евроинтеграцията – заяви Давид Залкалиани. – Отношенията между нашите две страни са отлични. Надяваме се да продължим да задълбочаваме връзките във всички сфери“.   Срещата бе в рамките на официалното посещение на премиера на Грузия Мамука Бахтадзе.", "date": "2019.04.16", "title": "Захариева: България ще продължава да подкрепя Грузия по пътя й към ЕС"}
{"url": "https://www.novinite.bg/articles/174197/Cacarov-Nyama-predsrochno-prekratyavane-na-mandati-v-predlojenieto-na-ministara", "text": "Според главния прокурор Сотир Цацаров предложението за промени в правосъдната система на министъра не е за предсрочно прекратяване на мандати, предаде БГНЕС.„То е за въвеждане на механизъм, при който така наречените трима големи, сред които в момента съм и аз, да могат да бъдат разследвани и срещу тях да се провежда дисциплинарно или наказателно производство в случай на обвинения за тежки престъпления или нарушения на служебните задължения.\", заяви във Велико Търново главният прокурор Сотир Цацаров.Изказването му е във връзка с приемането на ясни критерии и процедури, при които могат предсрочно да бъдат прекратявани мандатите на председателите на двете върховни съдилища и главния прокурор.", "date": "2019.04.16", "title": "Цацаров: Няма предсрочно прекратяване на мандати в предложението на министъра"}
