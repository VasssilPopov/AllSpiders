{"url": "https://www.novinite.bg/articles/178069/Emil-Radev-Shte-rabotya-za-priemaneto-ni-v-Shengen-i-otpadaneto-na-monitoringa-za-Balgariya", "text": "Борим се да влезем в Шенген. Вече осма година сме изпълнили всички условия, но благодарение на няколко държави, които поради вътрешнополитически битки, не допускат България, съвсем несправедливо стоим извън него. Другата битка е за премахване на дискриминационния мониторингов механизъм, който е само за България и Румъния. Това каза евродепутатът от Емил Радев от ЕНП/ГЕРБ в ефира на „Плюс-Минус. Коментарът след новините”.Той беше избран за заместник-председател на Комисията по граждански свободи, правосъдие и вътрешни работи в ЕП. „Това е може би една от най-важните комисии в ЕП и от най-големите – 96 души. Това е комисията, която се занимава с борбата с престъпността, с миграцията, с борбата с тероризма, с прането на пари, Шенген, мониторинговите механизми, върховенство на закона – всичко това е в нейните приоритети”, обясни той.По повод критиките на Радан Кънев - Радев обясни, че не е имало обструкции спрямо кандидатурата му: „Говорил съм с него и съм му казал, че ако си разменяме репликите във Facebook ,едва ли ще е полезно за българската делегация и политики”, каза той.Според Кънев кандидатурите за заместник-председател на правната комисия на България и Унгария са знак, че в комисията няма да се търси действителен натиск за реформи и ще бъде „поредната имитация на загриженост”. „Тази комисия е двигател на реформите, свързани и с върховенството на закона, и с нивото на демокрация, и със свободата на медиите, и с борбата с организираната престъпност. И аз и моите колеги отдаваме изключително голямо внимание за тези теми. Тази комисия е доказала, че не прави компромис с нито една държава, с нито един проблем и смятам,че и за в бъдеще тези политики ще бъдат такива. Няма никакви договорки. Може би само в главата на Кънев. Той нито е член на тази комисия, нито е участвал в гласуването, нито е присъствал. Не знам къде и от кого е получил поздравления. България е силна, ако сме единни във всички политики и за съжаление виждам, че в лицето на Кънев няма да получим нужната подкрепа за българските позиции”, каза Радев.Емил Радев прогнозира, че предстои тежък мандат за Европейския парламент: „Вече две политически сили не могат да приемат решения в ЕП, трябват три или четири. Това ще го видим и следващата седмица при избора на председател на ЕК, ако не бъде отложен. Виждаме, че вече и интересите на държавите членки са коренно различни. Виждаме ясно разделение в политическите семейства, появиха се нови силни играчи и оттук нататък много тежко ще се взимат решения в ЕП. Предстои тежък мандат”.", "date": "2019.07.12", "title": "Емил Радев: Ще работя за приемането ни в Шенген и отпадането на мониторинга за България"}
{"url": "https://www.novinite.bg/articles/178035/Montirat-parvata-senzorna-stanciya-za-sledene-na-pokazatelite-na-vazduha-v-Sofiya", "text": "Монтират първата от 22 сензорни станции за следена на показателите на атмосферния въздух в София. Проектът е на Столичната община. Данните от станциите ще бъдат достъпни в реално време, заедно с данните от измервателните станции на изпълнителната агенция „околна среда“.", "date": "2019.07.12", "title": "Монтират първата сензорна станция за следене на показателите на въздуха в София"}
{"url": "https://www.novinite.bg/articles/178036/Dvijenieto-v-tunel-Topli-dol-dnes-v-izprevarvashtata-lenta", "text": "От 9.30 ч. до 12.00 ч. днес движението в тунел \"Топли дол\" на магистрала \"Хемус\" в посока София ще се осъществява в изпреварващата лента, заради ремонтни дейности.\r\nПоправя се пожароизвестителната система. От 12 ч. до 14 ч. движението ще е само в активната лента, съобщиха от Агенция \"Пътна инфраструктура\".\r\nМежду 9 ч. и 18 ч. движението по пътя Самоков-Клисура при Продановци ще се извършва поетапно в една лента, поради монтиране на камера на електронната система за събиране на пътни такси.\r\n", "date": "2019.07.12", "title": "Движението в тунел „Топли дол“ днес в изпреварващата лента"}
{"url": "https://www.novinite.bg/articles/178037/Ot-dnes-zapochva-praskaneto-sreshtu-komari-po-porechieto-na-reka-Dunav", "text": "\r\nОт днес започва пръскането срещу комари по поречието на река Дунав, съобщи Агенцията по храните.\r\n\r\n\r\n\r\n\r\n\r\n", "date": "2019.07.12", "title": "От днес започва пръскането срещу комари по поречието на река Дунав"}
{"url": "https://www.novinite.bg/articles/178057/Recidivist-prebi-i-ograbi-maj-v-centara-na-stolicata", "text": "За броени дни столични полицаи разкриха извършител на грабеж.На 8 юли 40-годишен мъж съобщил в полицията, че бил нападнат в центъра на столицата от непознат, който след като му нанесъл удар, му отнел портмоне с пари и избягал.В резултат на предприети бързи издирвателни действия, служители на Второ РУ установили и задържали извършителя - 32-годишен, криминално проявен мъж.Материалите са докладвани в Софийска районна прокуратура, наложена му е мярка за неотклонение \"задържане под стража\" до 72 часа.", "date": "2019.07.12", "title": "Рецидивист преби и ограби мъж в центъра на столицата"}
{"url": "https://www.novinite.bg/articles/178042/Dneven-horoskop-za-petak", "text": "Организирайте парти тази вечер. Дори да е напълно спонтанно. Можете просто да поканите двама-трима приятели на вечеря и това ще е напълно достатъчно, за да ви зареди с енергия.Денят е перфектен да се захванете с купчината документи и сметки, които ви чакат. Днес забелязвате дори и най-малките детайли, именно заради това денят е подходящ за това задължение.Не всички идеи, които ще чуете днес ще бъдат лоши. Изслушайте хората и приемете всичко, което казват. Обмислете нещата внимателно и ще осъзнаете, че има и много добри идеи. Вижте повече на: ", "date": "2019.07.12", "title": "Дневен хороскоп за петък"}
{"url": "https://www.novinite.bg/articles/178038/Intenziven-trafik-na-KalotinaKapitan-Andreevo-i-Dunav-most", "text": "На граничните пунктове \"Калотина\",\"Капитан Андреево\" и \"Дунав мост\" при Видин трафикът е интензивен, показват данни на МВР към 7.00 ч.На ГКПП \"Калотина\" трафикът е интензивен на вход за леки автомобили, на \"Капитан Андреево\" - на изход за товарни автомобили, а на ГКПП \"Дунав мост\" при Видин на вход и на изход за леки и товарни автомобили.На българо-гръцката граница трафикът е нормален на всички гранични контролно-пропускателни пунктове", "date": "2019.07.12", "title": "Интензивен трафик на \"Калотина\",\"Капитан Андреево\" и \"Дунав мост\""}
{"url": "https://www.novinite.bg/articles/178040/Plovdiv-moje-da-ostane-bez-gradski-transport", "text": "За това алармираха трите фирми, които обслужват 29-те линии на обществените автобуси в града. Превозвачите обявиха, че имат натрупани дългове към доставчиците на гориво и работят на загуба, заради което поискаха увеличаване на общинската субсидия.Вижте повече в репортажа на Антоанета Чакандракова и оператора Антон Марчев.", "date": "2019.07.12", "title": "Пловдив може да остане без градски транспорт"}
{"url": "https://www.novinite.bg/articles/178053/Balgarin-ot-Halkidiki-Beshe-kato-vav-film", "text": "Безсилни пред времето и то на места, на които не може да се предвиди. Така с няколко думи може да се опише страховитата буря в Гърция, която отне седем човешки живота, рани десетки и остави след себе си апокалиптични разрушения. Полуостров Халкидики за втора поредна година претърпява страшни бури.Все пак Гърция постепенно започва да се съвзема. В момента плажовете се въвеждат в експлоатация след вчерашната буря.В морето вчера бе открито тяло на мъж. Бурята създаде трудности и с комуникацията. Има изключително много паднали дървета по пътищата. Над 80% от хотелите нямат достъп до електричество и питейна вода.Очаква се до края на деня проблемите да бъдат отстранени. Проливните дъждове и силните ветрове оставиха след себе си разруха и хаос. Много къщи са без покриви, a по плажовете се наблюдава стряскаща картина - съборени чадъри и шезлонги.Пътищата, които бяха блокирани, вече са проходими. Синоптиците успокояват, че времето започва да се подобрява. Над 600 сигнала са подадени към местната пожарна служба за проблемни участъци и наводнени къщи и хотели. Български турист, който е присъствал по време на природната стихия разказва пред Bulgaria ON AIR: \"Буйна нощ беше. Може би имаше и торнадо, но всичко стана много бързо и бе тъмно. Бурята беше толкова силна, каквато не сме виждали през живота си. Местните също не са виждали подобна буря\". По думите му бурята е продължила около 30 минути.\"Беше се смрачило. Времето даваше признаци, че ще има нещо голямо като дъжд, но не и циклон. Всичко стана за секунди. Помогнахме на местните като буквално прибрахме две маси. Едва дръпнахме щорите и  токът спря.  Невероятна буря!е Едва погледнах какво се случва през улицата и както сме гледали по американските филми.\"Гърците не са спрели от сутринта да чистят и се опитват всячески да поправят щетите, които нанесе стихията, но летовниците не харесват идеята да прекарат почивката си без ток или вода. Според местните се очаква голям отлив на туристите. Такъв имаше и миналата година след големите наводнения на другите два ръкава в страната.", "date": "2019.07.12", "title": "Българин от Халкидики: Беше като във филм!"}
{"url": "https://www.novinite.bg/articles/178033/Predimno-slanchevo-s-vremenni-uvelicheniya-na-oblachnostta", "text": "Днес ще бъде предимно слънчево с временни увеличения на облачността, по-значителни над източните, а след обяд и над планинските райони от Югозападна България, където на места ще превали. Ще духа слаб до умерен северозападен вятър. Максимални температури между 24° и 29°, в София около 24°. През нощта срещу събота ще превали на отделни места в Западна и Централна България. Над планините преди обяд ще бъде предимно слънчево. След обяд от запад облачността, първоначално висока, ще започне да се увеличава и до края на деня и през нощта срещу събота на места в масивите от Западна и Централна България ще превали дъжд. Ще духа слаб, по високите части умерен запад-северозападен вятър. Максимална температура на височина 1200 метра около 17°, на 2000 метра около 10°.Над Черноморието облачността ще бъде променлива, по-често значителна. Ще има и превалявания, на повече места по северното крайбрежие. Ще духа до умерен северозападен, а след обяд източен вятър. Максимални температури на въздуха: 24°- 26°, близки до температурата на морската вода. Вълнението на морето ще бъде 2 бала.", "date": "2019.07.12", "title": "Предимно слънчево с временни увеличения на облачността"}
{"url": "https://www.novinite.bg/articles/178066/Priemat-dokumenti-za-zapisvane-na-sedmoklasnicite-na-12-15-i-na-16-yuli", "text": "Учениците, класирани по първо желание след първия етап на класирането в гимназиите след седми клас, се записват в училището, в което са приети. Училищата ще приемат документи за записване на 12, 15 и на 16 юли - от 8.00 до 18.00 часа. Ако ученик не се яви, мястото му не се запазва и се обявява като свободно за втория етап на класирането, напомнят дна учениците и на техните родители от Регионалното управление на образованието (РУО) в София-град.В четвъртък излезе първото класиране за прием в гимназиите след седми клас в цялата страна, като подаването на заявленията за него за първи път беше изцяло електронно - чрез електронна платформа.Учениците, които са класирани по второ или по следващо желание и не са удовлетворени от класирането си на първия етап, следва да подадат в училището, в което са класирани, заявление за участие във втория етап на класирането - в същия срок (до 16 юли). Желанията не се пренареждат и кандидатът може да се класира на втория етап само на по-предно свое желание или на това, на което е приет на първото класиране, поясняват от РУО.Оттам информират още, че некласираните по нито едно желание на първия етап на класирането ученици, участват автоматично във втория етап на класирането и не е необходимо да подават заявление. ", "date": "2019.07.12", "title": "Приемат документи за записване на седмокласниците на 12, 15 и на 16 юли"}
{"url": "https://www.novinite.bg/articles/178065/SLED-BURYaTA-Prodaljava-razchistvaneto-na-shtetite-v-rajona-na-Halkidiki", "text": "Гърция - в опит да се справи с щетите след потопа в Халкидики. В много от пострадалите райони около крайбрежието възстановяват подаването на ток. Затворени пътища вече няма. Гръцката армия и стотици спасители продължават да оказват съдействие за отстраняване на пораженията. Продължава описването на щетите.Първата къща на Халкидики, която е посрещнала мощния смерч, е изградена от фирма с българско участие.„Собствениците са били тук и са видели как морето се вдига 30 метра нагоре. Окото на торнадото е преминало точно над къщата. Избива алуминиевите щори от прозорците, чупи самите прозорци”, разказва Йоргос.Въпреки че покривът е отнесен, постройката на живописния бряг е издържала на напора на бурята. Съседните сгради обаче са по-стари. Вятърът ги е оглозгал до основите.„Торнадото се завъртя оттук, мина през съседните къщи и продължи към останалата част на крайбрежието”, обяснява Йоргос.Крайбрежието и днес пази следите на стихията. Работата по изчистването обаче не е спирала, както от страна на собствениците на хотели и вили, така и от страна на местната власт.„Огромни борови дървета бяха нарязани от самите собственици. Никой не чака държавата. Собствениците на имотите си почистиха, оправиха. Дори и плажната ивица изчистиха”, разказва Кирил Веселинов, турист от България.„Властите в Гърция работят бързо, отзивчиви са, съдействат. Приоритет, разбира се, е човешкият живот”, заяви Веселина Миту.Предстои опис на щетите по всички пострадали сгради и по инфраструктурата. ", "date": "2019.07.12", "title": "СЛЕД БУРЯТА: Продължава разчистването на щетите в района на Халкидики"}
{"url": "https://www.novinite.bg/articles/178039/D-r-Chobanov-Nyama-da-moje-da-sprem-afrikanskata-chuma-ako-horata-ne-sadejstvat", "text": "\r\nПродължава разпространението на болестта африканска чума по свинете. Нови случаи бяха констатирани вчера в Плевенско. Хората явно не съзнават опасността от заразата и ние няма как да спрем вируса, при положение, че обществото не положи усилия, заяви в Сутрешния блок на БНТ д-р Георги Чобанов – директор Дирекция „Здравеопазване и хуманно отношение към животните и контрол на фуража“ към БАБХ. Той каза, че е конфискувано заразено месо от домашно прасе, на което вече е била взета проба за африканска чума и тя е била положителна.\r\nД-р Георги Чобанов: Констатирани са няколко огнища на африканска чума и стартира проучването на района. Има обявени 8 огнища към момента при домашни свине. В селищата се извършват мерките, животните са умъртвени и труповете ще бъдат заровени и местата дезинфекцирани местата.\r\n\r\n\r\n\r\n\r\n\r\n\r\n\r\n\r\n", "date": "2019.07.12", "title": "Д-р Чобанов: Няма да може да спрем африканската чума, ако хората не съдействат"}
{"url": "https://www.novinite.bg/articles/178064/V-Albaniya-zadarjaha-rusnak-zapodozryan-v-terorizam", "text": "Албанската полиция, местната служба на Интерпол и специалните служби в страната са работили съвместно по откриването и задържането на заподозряният.\"Задържаният Р.М. е на 34 години. Той и роден в град Норилск и ще бъде екстрадиран в Русия, където е издирван по обвинение в тероризъм. Влязъл е на албанска територия като нелегален мигрант\", гласи съобщението на полицията във Фейсбук.Руснака е обявен за издирване от Интерпол на 8 април 2015г. Тогава съдът в Чеченска област е издал решение за ареста му. Мотивите за решението на съда са \"участие в терористична организация “.Властите в Албания смятат, че задържаният е избягал от Русия в Сирия през юни 2013 г. Там той се е присъединил към терористичната група „Ислямска държава” и е участвал активно във военни действия срещу сирийските въоръжени сили.В Албания той е лишен от свобода и очаква екстрадиция въз основа на обвинение за участие „в незаконни въоръжени групировки в чужда държава“.", "date": "2019.07.12", "title": "В Албания задържаха руснак заподозрян в тероризъм"}
{"url": "https://www.novinite.bg/articles/178052/RZI-Sofiya-e-otkrila-nesaotvetstviya-po-otnoshenie-kachestvoto-na-vodata-v-6-basejna", "text": "От собствениците на откритите басейни се изисква в началото на сезона да дават тридневни проби на Регионалната здравна инспекция, а след  това - да правят и самостоятелни проби. Нико Стоянов - филтърен техник и химик на един от басейните в София, обясни за БНР, че във водата се поставя натриев хипохлорид и други добавки в зависимост от РН. Слагат се и препарати против водорасли.„Отделно правим наше си следене - четири пъти на ден се взимат проби с лакмус и се вижда каква е хлорта, какво е РН, за да може да се държи в норми“.Киселинността на водата трябва постоянно да се контролира, защото се променя много бързо например след дъжд или продължителни горещини. Бистрата вода е критерий, че водата в басейна се поддържа.„На един мръсен басейн нямате видите дъно, плочки, фуга. Препоръчваме преди да се влиза в басейна да се вземе душ…“.На откритите басейни най-много хора се събират в събота и неделя. Спасителите препоръчват се да не се влиза в басейна около час-два след обилен обяд и да не се консумира алкохол.В 6 басейна в столицата са открити несъответствия по отношение качеството на водата по химични показатели. Два от тях имат несъответсвия и по микробиологични показатели. Това съобщи в предаването \"Хоризонт до обед\" Мариана Петрова- главен инспектор отдел \"Здравен контрол\" в Регионална здравна инспекция - София:„Държавният здравен контрол в плувните басейни се извършва системно, без предварително уведомяване. За София са вписани 48 открити плувни басейна. Към момента те са обхванати с 96 проверки в тях и над 140 проби, плюс тези, които са с тридневните поредни проби преди пускането им в експлоатация. Към днешна дата имаме констатирани 6 несъответствия по химични показатели. Два от тях имат и микробиологични показатели. Задължително спираме басейна, без източване на водата, временно, до отстраняване на несъответствието, когато имаме отклонения по микробиологични показатели и по специфични химични показатели, които в определена комбинация и концентрация са не е както трябва“.Колкото по-бързо успее управителят да приведе качеството на водата в съответните норми, толкова по-бързо и самият басейн подновява работата си, допълни Петрова, но подчерта:„За микробиологията, като техническо време и обработка на анализа, се изискват три дни“.РЗИ вече има връчени предписания със задължителни мероприятия, както и едно временно спиране на експлоатацията на басейн. Досега са постъпили и 4 сигнала за неизрядна хигиена от страна на ползващи басейните:„Два вече са отработени, но те са неоснователни. Доказано е, взети са проби, анализите се излезли и, съответно, водата е в нормата… Другите два в момента се обработват и се изчакват изследванията на водата“.Собствениците или управителите на откритите басейни осъществяват ежедневен контрол на активната реакция и остатъчния хлор във водата. Стойностите се отбелязват в дневник, който се предоставя при поискване от контролните органи, допълни Петрова.", "date": "2019.07.12", "title": "РЗИ-София е открила несъответствия по отношение качеството на водата в 6 басейна"}
{"url": "https://www.novinite.bg/articles/178054/Kastrirat-bezdomnite-kucheta-i-kotki-v-Kyustendil", "text": "Двуседмична кампания за кастрация, ваксинация и обезпаразитяване на безстопанствени кучета и котки започва в Кюстендил. Кампанията е поредното съвместно усилие на „Четири лапи“ и Община Кюстендил за намаляване на популацията от улични животни по хуманен и ефективен начин.\r\nЕкип от двама ветеринарни лекари, един ветеринарен техник и двама хващачи на животни ще работи в общинския приют на областния град, като усилията на неправителствената организация ще бъдат насочени към животните в селата около града и в индустриалната зона. Ще бъдат обработвани и животни на социално слаби жители на общината. Предвижда се да бъдат обхванати около 200 кучета и 50 котки. Бездомните кучета ще бъдат обозначени с ушна марка, а котките с татуировка от вътрешната страна на едното ухо и изрязване на връхчето на другото ухо. На кучетата ще бъде поставен и микрочип, данните от който ще бъдат въведени в Интегрираната информационна система на Българска агенция по безопасност на храните.\r\nКампанията е четвърто посещение на екипа на „Четири лапи“ в Града на черешите. При предишните съвместни кампании през 2010, 2012 и 2016 г. бяха обработени общо 709 кучета и 60 котки.\r\n", "date": "2019.07.12", "title": "Кастрират бездомните кучета и котки в Кюстендил"}
{"url": "https://www.novinite.bg/articles/178055/ChEZ-shte-podobri-elektrozahranvaneto-na-14-stolichni-kvartala", "text": "\"ЧЕЗ Разпределение България\" получи разрешение за строеж за най-големия си проект през 2019 г. - подмяна на кабел 110 kV \"Зенит\" и частична реконструкции на две подстанции, свързани с автоматизиране на управлението на мрежата, съобщиха от компанията. Проектът е на стойност 2,9 млн. лева и се изпълнява в район \"Подуяне\" в София. Подмяната е част от изпълняваната от дружеството стратегия за подмяна на съоръжения високо напрежение и повишаване на сигурността на електрозахранването на столицата.Компанията ще подмени кабел с дължина 2200 метра, който захранва 96 000 домакинства и бизнес клиенти в 14 столични квартала. Това ще подобри качеството на услугата, ще бъде намален рискът от възникване на аварии и ще се съкрати значително срокът за тяхното отстраняване.Очаква се ремонтните работи да продължат до средата на септември. За да не се пречи на градския транспорт, се налага изкопните работи в близост до трасетата му, както и част от ремонтните дейности, свързани с пресичане на улици и булеварди, да бъдат извършени през нощта, като тези дейности са предварително съгласувани с със Столична община, Столичен електротранспорт, Център за градска мобилност и КАТ.ЧЕЗ Разпределение е създала необходимата организация за осигуряване на алтернативно електрозахранване за клиентите на компанията и за ограничаване до минимум на неудобствата за хората. ", "date": "2019.07.12", "title": "ЧЕЗ ще подобри електрозахранването на 14 столични квартала"}
{"url": "https://www.novinite.bg/articles/178056/Ministerskiyat-savet-shte-provede-zasedanie-na-15-yuli", "text": "На 15 юли, понеделник, от 9.00 часа ще се проведе заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г. Законопроектът е изготвен във връзка с придобиването на нов тип бойни самолети от въоръжените сили на Република България, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС.", "date": "2019.07.12", "title": "Министерският съвет ще проведе заседание на 15 юли"}
{"url": "https://www.novinite.bg/articles/178046/45-mln-lv-tryabva-da-badat-varnati-ot-narusheniya-v-kashtite-za-gosti", "text": " Десетки нарушения откри земеделското министерство при проверките на къщите за гости, финансирани с европари. 15 от тях не посрещат туристи. За две седмици са проверени близо 300 къщи.„Проверени са всички къщи, останали в мониторингов период, както и седем по сигнал. Тези 15 къщи представляват 5,2% от всички, които са в мониторинг”, обясни пред бТВ земеделският министър Десислава Танева.Изискуемата сума от установените нарушения ще е 4,5 милиона лева.В някои къщи са открити отклонения от някои показатели. На тях ще бъдат наложени финансови санкции. Става въпрос за 74 къщи за гости, при които има различни нарушения. Финансовата корекция при тях ще е между 5 и 15%, поясни Танева.След проверката стана ясно още, че бизнесмен, близък до кмета на Велинград, ще трябва да връща пари. Кметът обаче нямал нищо общо с проекта, уточниха от ведомството.Нередности не са открити и в еврокъщите, свързани с двама общински кметове в Луковит и Долна баня.Къщата на бившия зам.-министър на икономиката Александър Манолев в района на Сандански също е сред проверените. Установено е, че тя не функционира като къща за гости.Всички данни от извънредната проверка ще бъдат предадени на прокуратурата, каза още земеделският министър. Бенефициентите от своя страна ще трябва да върнат парите.„Вече има доброволно върнати близо 700 000 лв. Всичко останало е обект на съдебни дела”, заяви Десислава Танева.Тя бе помолена да коментира и информацията за двама експерти от Държавен фонд „Земеделие”, които са свързани с къщи за гости.„Те работят по предназначение. В единия случай става въпрос за бащата на служителка. Тя не е представила декларация за конфликт на интереси”, уточни министър Танева.", "date": "2019.07.12", "title": "4,5 млн. лв. трябва да бъдат върнати от нарушения в къщите за гости"}
{"url": "https://www.novinite.bg/articles/178049/Zatvaryat-AM-Hemus-v-dvete-posoki-utre-za-chas", "text": "Затварят АМ „Хемус“ в двете посоки за един час на 13 юли, съобщиха от пресцентъра на АПИ.Движението ще бъде спряно в участъка между 49-ти до 53-ти км от 23 ч. до 24 ч., за да не се затруднява трафикът през деня.Ще се монтира рамка с дължина 32 м на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).По време на ограничението трафикът ще се пренасочва от пътен възел „Ботевград“ по обходния път на Ботевград и път I-3 към с. Трудовец - с. Разлив - пътен възел „Правец“ - АМ „Хемус“ и обратно. Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.12", "title": "Затварят АМ \"Хемус\" в двете посоки утре за час"}
{"url": "https://www.novinite.bg/articles/178058/Protest-i-arest-vav-Velingrad", "text": "Напрежението във Велинград се покачи, след като полицията арестува един от демонстрантите на протест заради проблемите с водоснабдяването.В квартал на града група недоволни излезли на пътя с плакати заради проблема с честите ВиК аварии, които е от над 10 години.Протестът обаче не бил обявен и разрешен, а създавал условия за блокиране на оживен път, съобщиха от полицията.След пристигането на дежурните полицейски екипи се стигнало и до арест на един от протестиращите. Участниците разпространиха клипове от случилото се.Една от протестиращите показа днес синините по ръцете си, причинени ѝ от полицаи. Издадено ѝ е и медицинско свидетелство. Арестуваният с белезници мъж пък е съпругът ѝ. По думите ѝ той има сериозни заболявания. Смятат да съдят полицията.От МВР отговориха, че протестът е бил нерегламентиран и е създавал опасност от катастрофи. Хората са били помолени да напуснат пътното платно, но са отказали и затова се е стигнало до арест на един от тях, предаде bTV.", "date": "2019.07.12", "title": "Протест и арест във Велинград"}
{"url": "https://www.novinite.bg/articles/178062/MVnR-Novi-buri-prez-uikenda-se-ochakvat-v-Garciya", "text": "Във връзка с предупрежденията за възможни нови бури през почивните дни в Гърция, Министерството на външните работи съветва българските граждани, намиращи се на територията на страната или планиращи пътуване в южната ни съседка, да следят метеорологичните прогнози и да се информират за актуалната обстановка.По информация на генералното ни консулство в Солун нашите сънародници, адресно регистрирани и притежаващи недвижимо имущество в Халкидики, които са претърпели щети в следствие на природното бедствие от 10 юли, могат да посетят съответните общини и да подадат искане за обезщетение.Българските граждани могат да се свържат с:Община Неа Пропонтида – отдел „Защита на околната среда“ и отдел „Грижи“, тел.: 0030 237 33 50281.Община Касандра - „Техническа служба“ на общината, тел: 0030 23743 50100.Община Ситония - отдел „Протокол“, тел: 0030 23753 50100.Община Полигирос - отдел „Гражданска защита“, тел: 0030 23713 50706.На място в съответните общини е необходимо да бъде попълнено искане, както и да бъдат представени снимки с щетите на недвижимото имущество.В случай на претърпени поражения на МПС, българските граждани могат да се обърнат към Противопожарна служба на Полигирос – тел: 0030 23710215610, за издаване на удостоверения за събитието. На място е необходимо да подадат попълнен формуляр, както и да предоставят снимки на нанесените щети по автомобила.", "date": "2019.07.12", "title": "МВнР: Нови бури през уикенда се очакват в Гърция"}
{"url": "https://www.novinite.bg/articles/178045/Ochakva-se-uvelichavane-na-trafika-na-letishte-Varna", "text": "Очакванията за по-слаб туристически сезон през тази година са се оправдали, но летището прави всичко възможно, за да предлага отлични условия за пътниците и авиопревозвачите. Това заяви във Варна  директорът на аеропорта Димитър Костадинов. Костадинов обобщи резултатите до края на юни и очакванията:\"780 000 пътника сме обслужили до момента. Това са 12% спад от миналата година – нещо, което очаквахме. Коментирахме още януари месец, че записванията и програмите на авиокомпаниите говорят за намалени заявки най-вече по отношение на чартърните програми. Двукратен е спадът съответно и на немския, и на руския пазар – нещо очаквано. Това, което нас ни интересува на летище Варна, е, че авиацията не е сред причините. И от гледна точка на капацитет, и от гледна точка на обслужване, и от гледна точка на цени, това, което може да кажем, е, че условията, които са създадени за транспорт съответно на туроператори, на субектите в туризма, са повече от добри, с много активност от наша страна за нови линии, за привличане съответно на нови авиокомпании и откриване на дестинации нови. Трябва да кажем и добрата новина, че следващата седмица, на 16-и се открива вторият самолет или базирането на втория самолет, което ще доведе до повече трафик и ще компенсира до известна степен спада на пътникопотока, така че една година, която очаквахме, че ще се развие по този начин\".", "date": "2019.07.12", "title": "Очаква се увеличаване на трафика на летище Варна"}
{"url": "https://www.novinite.bg/articles/178071/Lovci-shte-otstrelvat-divi-svine-kato-prevenciya-sreshtu-afrikanskata-chuma-v-Plevensko", "text": "Изпълнителна агенция по горите, Областната дирекция по безопасност на храните – Плевен и Северозападно държавно предприятие проведоха информационно-образователен курс за ловни дружини и държавни горски и ловни стопанства, съобщиха от Изпълнителната агенция по горите. Специализирана информация и материали бяха представени по време на събитието с оглед по-доброто запознаване с характеристиките на заболяването и най-вече начините за намаляване на разпространяването му.\"Изключително важна е ролята на ловните организации и стопанства при превенция разпространяването на АЧС. Не само в изпълнение на плановия обход на засегнатите зони, за да се проследи има ли трупове на дива свиня или животни с нетипично поведение. Колегите ще бъдат особено полезни във връзка със стриктното съблюдаване за намаляване популацията на дивата свиня в ловностопанските райони чрез засилване на отстрела на дива свиня при индивидуален лов. Тази мярка е особено важна, за да се ограничи разпространението на заболяването, тъй като то се разпространява чрез самите животни при движението им в нови, незасегнати до момента площи. Веднага след разпореждането на министър Танева, служителите на трите държавни предприятия в Северна България – Северозападно, Северноцентрално и Североизточно започнаха да обхождат и проверяват, следвайки изготвения за целта график. В гората са разположени информационни табели, за да указват инфектираните зони и ограничат преминаването на хора, които в последствие са потенциални преносители на болестта. В допълнение и със съдействието на МВР в засегнатите райони се обезпаразитяват преминаващите автомобили\", заяви инж. Мирослав Маринов, изпълнителен директор на Изпълнителна агенция по горите по време на срещата.", "date": "2019.07.12", "title": "Ловци ще отстрелват диви свине като превенция срещу африканската чума в Плевенско"}
{"url": "https://www.novinite.bg/articles/178060/Parvi-sluchaj-na-afrikanska-chuma-po-svinete-vav-Velikotarnovsko", "text": "Първи случай на африканска чува по свинете е регистриран в област Велико Търново. Заболяването е потвърдено в домашно стопанство в свищовското село Ореш, съобщиха от Общинската епизоотична комисия.Очаква се Агенцията по безопасност на храните да издаде заповед за умъртвяване на прасетата в засегнатото село.БАБХ е потвърдила, че в Ореш има случай на африканска чума по свинете, умряло е домашно прасе, посочи ветеранният лекар д-р Кристиян Кирилов, председател на Общинския съвет в Свищов и член на Епизоотичната комисия: „Трябва прасетата, които са в личните дворове, да бъдат премахнати“.Както „Хоризонт“ първи съобщи, от тази седмица в Ореш стопаните започнаха масово да колят прасетата си, притеснени от случаите на африканска чума по свинете в съседната Плевенска област.По данни на д-р Кирилов в засегнатото село са останали не повече от 6 по-възрастни и 15 малки прасета, които ще бъдат умъртвени.В 10-километровата санитарна зона има промишлен свинекомплекс с над 30 хиляди животни.", "date": "2019.07.12", "title": "Първи случай на африканска чума по свинете във Великотърновско"}
{"url": "https://www.novinite.bg/articles/178034/Speshna-reviziya-na-Izborniya-kodeks", "text": "Спешна ревизия на Изборния кодекс три месеца преди местния вот. Депутатите решават дали машинното гласуване да отпадне.В сряда на първо четене правната комисия гласува да няма машини на кметски и парламентарни избори, с мотива, че администрацията не можела да се справи. ДПС и БСП се обявиха срещу идеята, а президентът видя нарушаване на правата на избирателите.Управляващите поискаха промените след анализ на ЦИК, който показа, че машините, първо са усложнили и второ са оскъпили вота. ", "date": "2019.07.12", "title": "Спешна ревизия на Изборния кодекс"}
{"url": "https://www.novinite.bg/articles/178067/NZOK-shte-prerazgleda-otkazi-za-lechenie-na-deca-v-chujbina", "text": "В Националната здравноосигурителна каса (НЗОК) постъпиха окончателни съдебни решения, с които се отменят издадени заповеди за отказ за лечение на деца и на пациенти на възраст над 18 години в Практика – клиника по имунология и клетъчна биология в град Мюнхен, ФР Германия, съобщиха от Касата. Тези заповеди за отказ са били издадени от директора на закрития Център „Фонд за лечение на деца“. Съгласно решенията на съда, НЗОК следва да разгледа отново подадените заявления за одобряване на медицинските и други услуги по реда на Наредба №2 от 27.03.20119г.Междувременно НЗОК е изискала информация от 28 международни точки за контакт от страните членки на Европейския съюз прилага ли се и признат ли е в медицинската практика методът: „Автоложна индивидуализирана имунотерапия с ендогенни цитокини“ при лечение на автоимунно заболяване увеит с ювенилен ревматологичен артрит и заплаща ли се от здравноосигурителните фондове на съответната държава, както и в кои лечебни заведения, които получават заплащане от здравноосигурителен фонд, се извършва лечение по горепосочения метод.До настоящия момент в НЗОК не е получен отговор от нито една държава членка на Европейския съюз.За да може институцията бързо да вземе решение по заявленията за лечение в посочената по-горе практика, следва заявителите да представят актуална медицинска документация: Протокол от лекарско - консултативна комисия, издаден от лечебно заведение, провеждащо лечението или наблюдението на пациента, или лечебни заведения с най-високо ниво на компетентност, както и официален документ (оферта) от лечебното заведение в чужбина за конкретното и предлагано лечение, която да съдържа информация за:- периода на предстоящото лечение;- цената, която следва да бъде заплатена и отделните й компоненти;- начина на заплащане;- очакваните резултати;- лице от лечебното заведение и друга информация за контакт;- съгласие на лечебното заведение за сътрудничество с НЗОК във връзка с предстоящите медицински процедури по отношение на конкретния пациент.", "date": "2019.07.12", "title": "НЗОК ще преразгледа откази за лечение на деца в чужбина"}
{"url": "https://www.novinite.bg/articles/178051/Zatvaryat-Podbalkankiya-pat-za-uikenda", "text": "Затварят част от Подбалканския път през уикенда, съобщиха от Община Карлово. Във връзка с ремонтни дейности в района на кръговото кръстовище преди Карлово, в посока Бургас, от 14 часа на 13 юли до 14 часа на 14 юли 2019 година, движението по пътя София - Карлово - Бургас ще се осъществява по обходни маршрути.Автомобилите, които ще се движат в посока София - Бургас ще бъдат пренасочвани през по обходен маршрут през селата Иганово, Московец, Богдан, Каравелово, Климент, Войнягово, Дъбене и Карлово. Същото треса ще се използва и в обратната посока, Бургас - София, като колите от основния път ще трябва да се отбият през село Дъбене. Реорганизацията на движението се налага заради полагане на плътен асфалтобетон на кръговото съоръжение.", "date": "2019.07.12", "title": "Затварят Подбалканкия път за уикенда"}
{"url": "https://www.novinite.bg/articles/178072/Izklyuchitelnite-partita-imat-vkusa-na-Miller-Genuine-Draft", "text": "Miller Genuine Draft, бирата, която прави незабравимите партита изключителни, се лансира в България от „Каменица“ АД, част от „Молсън Корс“, и вече може да бъде намерена в големите вериги магазини, супермаркетите и в някои от най-премиалните заведения от сектора ХоРеКа (хотели, ресторанти, кафенета). Miller Genuine Draft съпътства онези изключителни вечери, които планираме до най-малкия детайл, които помним дълго, и в които музиката, хората и мястото са на една и съща честота.   Вкусът на Miller Genuine е усъвършенстван до изключителна гладкост благодарение на иновативния процес на производство: бирата е четири пъти студено филтрирана. „Това е нашето обещание към тези, които правят изключителното осезаемо, и които постоянно търсят нови и различни преживявания. Miller Genuine Draft е бирата, която превръща всяко незабравимо парти в изключително преживяване.“, споделя Велик Шутналов, бранд мениджър на Miller Genuine Draft. Сред гостите на лансиращото събитие бяха актьорите Наум Шопови Иво Аръков, музикантите от JEREMY?, Поли Генова, Андре Токев, както и ключови бизнес партньори на „Каменица“ АД, инфлуенсъри, журналисти и представители на различни компании, които се насладиха на поредица от изключителни моменти. Кулминацията на събитието беше представянето на марката и издигането на Miller балона с горещ въздух, от който DJ Marten на височина от 20 м. във въздуха се погрижи за наистина изключителното настроение на всички гости. Разработена в Милуоки, САЩ, от 1986 г. Miller Genuine Draft присъства в над 50 страни по света.Продуктът е с 4,7% съдържание на алкохол. В България се предлага в бутилка от 330 мл. и в алуминиев кен от 500 мл. Miller вече е достъпен в търговските мрежи и обещава да бъде в центъра на всяко изключително парти.", "date": "2019.07.12", "title": "Изключителните партита имат вкуса на Miller Genuine Draft"}
{"url": "https://www.novinite.bg/articles/178044/Ninova-Alternativata-na-GERB-e-publichen-registar-bez-martvi-dushi-mashinno-glasuvane-video-nablyudenie", "text": "Ние, от „БСП за България“, последователно и твърдо сме за машинното гласуване. Смятаме, че то гарантира честен и прозрачен вот. Опитът да се премахне машинното гласуване е гаранция, че се готвят за манипулиране на изборите и подмяна на резултатите, което е антидемократично, против правовата държава. В навечерието на подписването на Конституцията ГЕРБ за пореден път си позволяват да нарушават конституционни принципи – на демокрация, правова държава и право да свободен избор.Винаги, когато сме обсъждали изборните правила, за последен път само преди 5 месеца, отново водехме този дебат, сме казвали, че преди избори не бива да се променя Изборният кодекс. Управляващите си позволяват отново, само 3 месеца преди избори, да променят правилата в движение, без да се съобразяват с обществената реакция и с общественото мнение. Затова предприехме тази стъпка - да не се регистрираме в пленарна зала, за да не се променя Изборният кодекс и да се отменя машинното гласуване.Винаги при тези дебати сме предлагали алтернативи – да се направи публичен регистър, с който да се изчистят мъртвите души, машинно гласуване, видео наблюдение. Водили сме този дебат дни наред в парламента и сме го защитавали с аргументи. На техните предложения сме давали алтернатива и винаги на инат са отхвърляни всички предложения на левицата. Ние имаме своята позиция и я отстояваме с всички възможни парламентарни норми на поведение. Поведението на ГЕРБ с отмяна на преференции и на машинно гласуване е последователно по пътя на антидемократичния процес в България. Ние сме последователни в защитата на демократичните правила и правовата държава.", "date": "2019.07.12", "title": "Нинова: Алтернативата на ГЕРБ е - публичен регистър, без мъртви души, машинно гласуване, видео наблюдение"}
{"url": "https://www.novinite.bg/articles/178043/Bojko-Borisov-provede-sreshta-s-delegaciya-ot-Kitaj", "text": "„България високо цени отношенията с Китайската народна република. Надяваме се по повод 70-ата годишнина от установяването на дипломатически ни отношения през настоящата година да постигнем значими резултати в практическото сътрудничество и да издигнем отношенията ни на ново, по-високо ниво“. Това заяви министър-председателят Бойко Борисов по време на срещата си с г-н Ли Хунджон, член на Политбюро на 19-ия ЦК на Китайската комунистическа партия (ККП), който е с ранг на вицепремиер на Китайската народна република (КНР).Хунджон е начело на делегация, която е на посещение у нас. В разговора с българския премиер участие взеха също извънредният и пълномощен посланик на Китай в България Дун Сяодзюн и представители на ръководни органи от китайския град Тиендзин. Премиерът Борисов приветства доброто сътрудничество между двете страни както на правителствено, така на парламентарно и регионално ниво.Българският министър-председател, Ли Хунджон и представителите на китайския град Тиендзин обсъдиха възможностите за сътрудничество в сферите от взаимен интерес между наши и китайски градове. „Под вашето ръководство България се развива с бързи темпове“, заяви Ли Хунджон, който предаде на министър-председателя Бойко Борисов поздрави от президента на КНР Си Дзинпин и премиера Ли Къцян. В разговора премиерът Борисов изтъкна, че страната ни подкрепя инициативите „17+1“ и „Един пояс, един път“.„Желаем те да доведат до практически резултати чрез изграждане в България на проекти в енергетиката и инфраструктурата с китайски инвестиции и участие при спазване на принципите и нормите на ЕС, на пазарен принцип, без държавни гаранции“, заяви още министър-председателят. Борисов добави, че подходящите за целта форми са концесиите, публично-частното партньорство, създаването на смесени проектни компании. По време на срещата българският министър-председател се спря и на резултатите от провелата се през 2018 г. Седма среща на върха „16+1“ в София, която допринесе за обогатяването на връзките между ЕС и Китай. Именно на форума у нас бе взето решението за създаването на Глобален център за партньорство „16+1“, който през април т.г. символично бе открит в Дубровник по време на Осмата среща на върха, но вече наименувана „17+1“, тъй като към формата се присъедини Гърция. М.г. София беше домакин и на Срещата на местните лидери на „16+1“.„Китайските компании могат да инвестират още в създаване в България на предприятия със съвременни технологии, производство на иновативни продукти, насърчаващи растежа на „зелената“ икономика“, добави пред китайската делегация премиерът Борисов и обобщи, че България предлага изключителни възможности за инвестиции. „Не на последно място разчитаме на по-нататъшна подкрепа от страна на нашите китайски приятели за увеличаване на пътуванията на китайски туристи в България, както и за засилването на обмена в образованието, културата, науката и контактите между младите хора“, каза още премиерът Борисов.", "date": "2019.07.12", "title": "Бойко Борисов проведе среща с делегация  от Китай"}
{"url": "https://www.novinite.bg/articles/178059/DPS-izleze-s-deklaraciya-v-podkrepa-na-mashinno-glasuvane", "text": "ДПС излезе с декларация, в която настоява машинното гласуване да остане, а всички бюлетини, с които е гласувано, да се броят ръчно.''По този начин ще се гарантира премахването на субективния елемент в гласуването.'' Това каза Мустафа Карадайъ след заседание на Централното оперативно бюро на партията, предаде БГНЕС.Карадайъ добави още, че машините за гласуване не трябва да бъдат взимани под наем, а трябва да бъдат купувани от държавата, софтуерът им – разработен от Информационно обслужване, а техниката – охранявана от държавата.„Омразата и разделението продължават, правата и свободите на българските граждани не са гарантирани и продължават да се нарушават. С управлението в страната и с местното самоуправление трябва да се ангажират партии с доказана привързаност към европейските ценности и демокрацията отговорни пред обществото днес и бъдещите поколения“, добави председателят на ДПС.Според него изборните правила в страната се променят непосредствено преди избори.„Държавата в лицето на Министерски съвет абдикира от своите отговорности да гарантира честни и прозрачни избори. При машинното гласуване имаше опит да бъде компрометирано. Вместо държавата да закупи машините, да осигури тяхното съхранение, обработката на софтуер, гарантирам извършването на одит, управляващите необосновано предлагат отменяна на машинното гласуване“, уточни Карадайъ.", "date": "2019.07.12", "title": "ДПС излезе с декларация в подкрепа на машинно гласуване"}
{"url": "https://www.novinite.bg/articles/178048/Ministerstvoto-na-turizma-i-KZP-sa-proverili-kompleks-v-kk-Slanchev-bryag-po-signal-na-turisti", "text": "Министерството на туризма и КЗП са проверили комплекс в к.к. „Слънчев бряг“ по сигнал за забавяне на резервация на туристи.Това съобщиха от пресцентъра на Министерството на туризма по повод медийни публикации за български хотелиер, който напада израелски туристи в к.к. „Слънчев бряг“ заради спор около забавяне на резервация в хотела.Експерти от Министерството на туризма, заедно със служители на Комисията за защита на потребителите са били на място, за да установят дали е била забавена резервацията. Проверка е направена и по отношение на туроператора, който е имал ангажимент към туристите.Резултатите от проверката ще бъдат обявени по-късно.", "date": "2019.07.12", "title": "Министерството на туризма и КЗП са проверили комплекс в к.к. „Слънчев бряг“ по сигнал на туристи"}
{"url": "https://www.novinite.bg/articles/178061/Ataka-vsekidnevno-shte-vnasya-iskane-za-svikvane-na-Koalicionniya-savet-na-OP", "text": "Партия \"Атака\" започва всекидневно да внася искане за свикване на Коалиционния съвет на \"Обединени патриоти\". Това съобщиха за \"Хоризонт\" от политическата сила. От \"Атака\" искат темата на заседанието да бъде отстраняването на Волен Сидеров като председател на парламентарната група на патриотите. Днес свикването на съвета на малката коалиция се провали заради заетост на лидерите на НФСБ и ВМРО.Лидерът на ВМРО Красимир Каракачанов отказа заради служебни ангажименти, а председателят на НФСБ Валери Симеонов обясни отсъствието си с командировка в чужбина. Симеонов посочи още, че не приема провеждането на политически съвет, на който промените в групата тенденциозно се определят като нелегитимни. Волен Сидеров настоява да бъде обсъдено нелегитимното, според него, решение, с което той беше свален от поста председател на парламентарната група на коалицията. Той вече оспори рокадата пред председателя на НС Цвета Караянчева и очаква нейното решение. От \"Атака\" очакват отговора и на премиера Бойко Борисов за свикване на голям коалиционен съвет. За „Хоризонт“ депутатът Николай Александров заяви: „Всякакъв тип промени са възможни, но стига това да е по законоустановения ред“.Според секретаря на парламентарната група Християн Митев от НФСБ, няма нарушение на правилника на Народното събрание при отстраняването на Волен Сидеров. Причините са и обективни, обясни той:„Тъй като за съжаление господин Сидеров не изпълнява правомощията си като председател на групата - не свиква на заседания, не координира работата ѝ, не присъства не само на заседания на групата, но и на заседания много често на Народното събрание“.Промените в парламентарната група няма да нарушат стабилността на управляващата коалиция, заявиха от трите партии.", "date": "2019.07.12", "title": "\"Атака\" всекидневно ще внася искане за свикване на Коалиционния съвет на ОП"}
{"url": "https://www.novinite.bg/articles/178050/BSP-zove-za-balans-v-politikata-protiv-lichniya-i-partijniya-interes", "text": "Левицата използва и отбелязването на годишнината от приемането на Конституцията, за да нападне управляващите.\"Ние, от БСП, все още вярваме, че балансът, приемане на чуждата позиция, когато е в полза на народа, ще се наложат над крайното отрицание, над личния и тясно партийния интерес, за да пребъде България\", написаха социалистите в позиция, изпратена до медиите, във връзка с приемането на основния ни закон преди 28 години.Сроред БСП Конституцията е едно от най- големите постижения на нашия народ през годините на прехода, постижение, дало правните основи за преобразуване на България от тоталитарна в демократична държава.\"Основният ни закон прокламира пред света, че България е модерна и демократична държава, функционираща в съответствие с националните си традиции и световните демократични ценности, че вече сме готови да влезем като равноправни членове в световното демократично семейство на народите. Българската Конституция беше първата изцяло нова конституция в страните от Централна и Източна Европа, която призна и гарантира правата на човека и гражданина, прокламира социалната, правова държава и пазарното стопанство, учреди парламентарната република и демократичните политически институции, провъзгласи първенството на международното право и предвиди прякото действие на Конституцията като гаранция за върховенството ѝ\", отелязват социалистите.Според тях усложнената процедура за изменение на Конституцията от 1991 г., заложена от създателите ѝ, е  не за да попречи на бъдещите народни представители да я приспособят към променените условия, а за да изключи авторитарни опити за промяна на демократичните ценности, отнемане на заложените в нея права и свободи на гражданите.Процедурата е гаранция, че промени в основния закон се правят само след широко обществено съгласие, обективирано свободно и осъзнато, смятат социалистите.\"През изминалия период имаше не малко манипулативни отрицания на Конституцията. Опитваха се да я превърнат в дежурния виновник за политическото си безсилие, опитаха се да я превърнат от харта, гарантираща основните права и свободи на българите, в хартия, с която да избършат извращенията над демокрацията. Конституцията не може да приема качествено законодателство, за това е отговорно управляващото мнозинство. Конституцията не може да принуди народните представители от мнозинството да слушат съвестта си, а не да узаконяват всяка прищявка на лидера си! Своята отговорност трябва да поемат и други институции\", обобщават от БСП.", "date": "2019.07.12", "title": "БСП зове за баланс в политиката против личния и партийния интерес"}
{"url": "https://www.novinite.bg/articles/178041/Simeonov-BSP-da-ne-vlizat-v-predishniya-si-rejim", "text": "Против сме машинното гласуване. Това е най-елементарната форма за манипулиране на избори. Това заяви Валери Симеонов, лидер на НФСБ и съпредседател на Обединените патриоти, предаде Novini.bg.\"Радвам се, че политиците го разбраха, дано и хората да го. Машинното гласуване няма да мине\", допълни той.\"Препоръчвам на опозиция да влиза в същата спирала на падението, в която бяха влезли предните няколко месеца. Този път няма да им се размине\", коментира лидерът на НФСБ.\"И БСП и ДПС си правят техните си игри, театралничат и играят контра по добрите предложения\", завърши Симеонов.", "date": "2019.07.12", "title": "Симеонов: БСП да не влизат в предишния си режим"}
{"url": "https://www.novinite.bg/articles/178047/Dobrichkite-zarnoproizvoditeli-ochakvat-s-okolo-10-na-sto-po-malko-rekolta", "text": "Земеделските стопани в Добричкия регион очакват с около 10 на сто по-нисък добив от пшеницата в сравнение с миналата стопанска година, съобщи председателят на Добруджанския съюз на зърнопроизводителите Радостина Жекова, предаде БТА. По думите й, стопаните жънат от 250 до 700 килограма от декар, като средният добив в областта вероятно ще достигне 480-500 килограма, което е под потенциала на сортовете пшеница.Добричкият регион е традиционен лидер в страната в добива на зърно, като през миналото лято реколтата достигна 660 853 тона при средно ожънати от декар 541 килограма.Тази стопанска година, след безснежната зима и сухата пролет в крайморските общини, където не падна дъжд близо три месеца, се оказа трудна за пшеницата, коментира председателят на браншовата организация. Жекова добави, че и жътвената кампания, която вече е приключила в 60-70 на сто от масивите, протича в трудни метеорологични условия при честите превалявания.Има ниски полета, където паднаха по 50 литра на квадратен метър, събрала се е вода и там ще бъде невъзможно пшеницата да се ожъне, поясни председателят на Добруджанския съюз на зърнопроизводителите. Според браншовиците, заради дъждовете реколтата е пропаднала в 1-5 на сто от общите площи с културата, които достигат около 1 300 000 декара.Все още няма пазар за новата реколта, търговците правят предложения за 280-290 лева за тон фуражна пшеница, което е на равнището на миналото лято, каза Жекова. Според нея справедлива цена няма да бъде постигната, защото разходите за пшеничните масиви са големи и зърнопроизводителите очакват да компенсират сметките с реколтата от пролетните култури.", "date": "2019.07.12", "title": "Добричките зърнопроизводители очакват с около 10 на сто по-малко реколта"}
{"url": "https://www.novinite.bg/articles/178063/Ot-KNSB-iskat-uvelichenie-na-zaplatite-ot-2020-g", "text": "От Конфедерацията на независимите синдикати в България (КНСБ) настояват за увеличение на работните заплати от 2020 г. на заетите в бюджетните системи.За да бъде обезпечено повишаването на основните работни заплати на заетите в предучилищното и училищното образование от 1 януари 2020 г., включително увеличението на минималната работна заплата (МРЗ) за страната, от Синдиката на българските учители (СБУ) настояват в Бюджет 2020 да бъдат отпуснати допълнително не по-малко от 514 млн. лв. спрямо бюджета за настоящата година.Според синдиката трябва да се отделят 470 млн. лв. за увеличение на работните заплати на педагогическите специалисти. Това ще позволи техните заплати да се увеличат с 20%. За 10% повишение на възнагражденията на непедагогическия персонал ще са нужни 44 млн. лв., допълниха от синдиката. Това ще допринесе за компенсиране увеличението на минималната работна заплата за страната.От КНСБ и СБУ считат, че с приемането на тези увеличения ще се утвърди приоритетното място на образованието в държавната политика.От Федерацията на независимите синдикати от държавното управление и организации (ФНСДУО) отчитат като положителни направените стъпки за увеличение на работните заплати с бюджета за 2019 г., но считат, че това е недостатъчно и следва през 2020 г. да бъдат увеличени средствата за персонал. За осигуряване достойно заплащане на заетите е необходимо увеличение на средствата за работни заплати в централната и местната администрация с 20%, както и увеличение с 20% на единните разходни стандарти (ЕРС) за делегираните от държавата дейности във функция \"Социално осигуряване, подпомагане и грижи\".Според тях предвиденото диференцирано увеличение по видове услуги ще покрие единствено повишаването на минималната работна заплата на неспециалистите и няма да има никакво реално отражение върху трудовите възнаграждения на специализирания персонал (социални работници, психолози, педагози, медицински персонал, психиатри и логопеди). Допълнителен аргумент за това е и фактът, че възнагражденията на заетите специалисти в системата на социалните услуги сериозно изостават от тези в останалите бюджетни сектори и почти се изравниха с размера на минималната работна заплата.Допълнително необходимите средства спрямо Бюджет 2019 са приблизително 560 млн. лв., посочиха от ФНСДУО.Федерацията на синдикатите в здравеопазването (ФСЗ) добавиха, че в здравеопазването има напрежение относно равнището на заплащане на труда. Налице е и застаряване на медицинския персонал. Средната възраст на персонала е над 55 години.Съществува диспропорция в заплащането, както между отделните специалисти, така и между отделните категории персонал. Поради ниските нива на възнаграждения на професионалистите по здравни грижи няма интерес за придобиване на професиите медицинска сестра, лаборант, рехабилитатор, лекарски асистент и др. В страната липсват над 30 000 специалисти по здравни грижи.", "date": "2019.07.12", "title": "От КНСБ искат увеличение на заплатите от 2020 г."}
