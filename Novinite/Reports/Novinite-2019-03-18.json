{"url": "https://www.novinite.bg/articles/172624/Korneliya-Ninova-Nacionalniyat-savet-na-BSP-izbra-Elena-Joncheva-za-vodach-na-evropejskata-lista", "text": "\"Националният съвет на БСП избра Елена Йончева за водач на листата за европейските избори. На изказаните съмнения за проведения избор ще отговря по два начина. Първият е технически - ако някой има жалби и съмнения, има партия, има контролни органи- да ги отнесе тук, а не да ги развява по телевизиите. Вторият е - ако си търсиш оправдания за една загуба, може да намериш много обяснения.\" Това заяви лидерът на БСП Корнелия Нинова на пресконференция в централата на партията. На въпрос дали и на кое място ще влезе Сергей Станишев в листата на БСП, Нинова отговри, че това ще реши Националният съвет на партията на заседание, което ще се проведе в първата половина на месец април, така както казват уставът и правилата за номиниране и подреждане на листата.", "date": "2019.03.18", "title": "Корнелия Нинова: Националният съвет на БСП избра Елена Йончева за водач на европейската листа"}
{"url": "https://www.novinite.bg/articles/172621/Gabriel-75-ot-mladite-evropejci-ne-razlichavat-falshivite-ot-istinskite-novini", "text": "75% от младите европейци на възраст между 15 и 24 години признават, че не могат да различат фалшивите от истинските новини. Това каза еврокомисарят по цифрова икономика и цифрово общество Мария Габриел по време на първата среща видеоконференция по проекта „София и Европа за младите – 3D – демокрация, диалог и дебат“ в столичното 18 СУ „Уилям Гладстон”, съобщава БГНЕС.Тя обърна специално внимание на това, че фалшивите новини имат две много негативни въздействия. „От една страна те рушат доверието помежду ни, както и това между хората и институциите. От друга страна въздействат върху емоциите. Неслучайно наше изследване показа, че трите теми, по които фалшивите новини имат най-голямо въздействие в Европа, са здравето, околната среда и миграцията“, заяви Габриел. И добави, че фалшивите новини винаги са съществували, но сега се разпространяват много по-бързо и мащабите им са по-големи.В 18 СУ еврокомисарят даде началото на първата Европейска седмица на медийната грамотност - нова инициатива на ЕК, предложена от Мария Габриел. „Целта ни е цялата тази седмица - между 18 и 22 март, в цяла Европа да привлечем вниманието върху медийната грамотност да видим как, можем ли и какво още трябва да научим, за да отличаваме истините от неистините, критично да оценяваме огромното количество информация, което е навсякъде около нас. В цяла Европа ще има такива събития и за мен е истинска чест, че тук, заедно с вас даваме символично и началото в България на европейската седмица на медийната грамотност“, каза Мария Габриел пред учениците. ", "date": "2019.03.18", "title": "Габриел: 75% от младите европейци не различават фалшивите от истинските новини"}
{"url": "https://www.novinite.bg/articles/172631/Pojarnikari-predotvratiha-incident-s-lokomotiv-teglesht-cisterni", "text": "Пожарникари във Видин предотвратиха инцидент с локомотив, теглещ цистерни. Няма нанесени щети. Локомотивът е изтеглен в депо на жп гарата.Малко след 10.00 часа тази сутрин на телефон 112 е получен сигнал за горящ локомотив, към който имало и цистерни. Незабавно към мястото са изпратени екипи на пожарната, съобщи главен инспектор Стилян Пешев:„При пристигане на мястото установяват, че точно в този момент няма горене, тъй като се оказва, че са горели твърди въглеродни частици в ауспуха на дизеловия локомотив. При загасяване, спиране на двигателя на локомотива съответно и пламъчното горене се е преустановило“.Горенето се е възобновило след опит дизеловият локомотив да потегли отново:„Тогава се налага нашите служители с прахов пожарогасител да прекратят горенето. То се е ограничило само и единствено в рамките на ауспуха на дизеловия локомотив. Не е имало опасност нито за самия локомотив, нито за цистерните, които той е теглил“.Товарът, който цистерните са превозвали, не е бил взривоопасен, уточниха от пожарната. ", "date": "2019.03.18", "title": "Пожарникари предотвратиха инцидент с локомотив, теглещ цистерни"}
{"url": "https://www.novinite.bg/articles/172632/Novite-iziskvaniya-za-kasovite-aparati-mogat-da-narushat-pravata-na-pacientite-smyatat-lekari", "text": "Българският лекарски съюз и Сдружението на личните лекари настояват да отпадне изискването информацията от касовите апарати при личните лекари да отива към НАП и медицинският софтуер да бъде приравнен с този в търговските обекти.„Разпоредбите в новата наредба превишават целите на фискалния контрол и могат да нарушат правата и интересите на пациентите с оглед на медицинската информация“, смята председателят на Лекарския съюз д-р Иван Маджаров:„С промяната се твърди, че самият НАП няма интерес от други данни, освен от данните, свързани с продажбата, но тук за каква продажба става въпрос - за преглед, който понякога започва днес и може да приключи утре след обяд или след два дни в зависимост от това кога са дошли резултатите от изследването на пациента. Не на последно място, тук нямаме такива огромни парични потоци, които да представляват огромен риск за фиска“.Според доц. Любомир Киров от Сдружението на общопрактикуващите лекари не са против контрола, но предлагат Националната агенция по приходите да проследи какво става със средствата, които трябва да постъпват при личните лекари от деветте категории освободени граждани, за които държавата заплаща такса:„Проблемът е за тези 2,90 лева, които на фона на данъците, които чуваме, че се крият и крадат в нашата държава, каквото и някой от нас да е съгрешил, едва ли може да достигне такива висоти. Нека да се помисли върху, образно казано, отрицателните финансови бонове. Ние настояваме за всички освободени от потребителска такса, които преминават през кабинетите ни, средствата да се калкулират и да ни бъдат приспаднати, когато се правят данъчните декларации, да ни намалят разходите“.Националната агенция за приходите не изисква данни за здравословното състояние на пациентите, заявиха за „Хоризонт“ от приходната агенция. От там уточняват, че това е обяснено на браншовите организации и на разработчиците на софтуер. В момента се анализират фискалните рискове и спецификите, когато се използва софтуер за нуждите на договорите с НЗОК. Ако се налага промяна, тя може да бъде направена, уточняват от НАП. ", "date": "2019.03.18", "title": "Новите изисквания за касовите апарати могат да нарушат правата на пациентите, смятат лекари"}
{"url": "https://www.novinite.bg/articles/172579/Vyara-Emilova-Elena-Joncheva-e-liceto-na-spravedlivostta-i-svobodata", "text": "„БСП вече има водач на листата за предстоящите европейски избори. На тайно гласуване НС на БСП избра Елена Йончева с 95 гласа, срещу 75 гласа за Сергей Станишев“. Това заяви секретарят на ИБ на БСП Вяра Емилова в сутрешния блок на БСТВ. „През изминалите години Йончева се утвърди като човек, който може да се бори срещу корупцията в нашата държава“, допълни тя. По нейните думи това, което е необходимо на България в момента, и на всички български граждани, е да се върне достойнството на всеки един човек и вярата в институциите. „Хората вярват, че тя може да направи това. Тя е лицето на справедливостта, лицето на свободата. Като водач на листата ще отстоява българските националните интереси в Европа“, каза още Емилова. Тя припомни разкритията на Йончева за „Кумгейт“, филма й „Граница“ - борбата, която тя води оградата да бъде полезна за държавата. „Йончева се опита да насочи вниманието на българското общество и институциите към правилното разходване на европейските средства. В момента тече и проверка за българските магистрали. Много са темите, които тя повдигна и няма да спре да работи по тях, но вече нивото е друго – ще бъдат повдигнати и на европейско ниво“, подчерта секретарят на ИБ на БСП. Емилова обясни, че дискусията в Националния съвет е продължила четири часа. „Чуха се много доводи, факти и история какво се е случвало през годините. Чу се и идея какво искаме да направим с България и в Европа. Нямаше напрежение в дискусията, тя беше конструктивна. БСП е демократична партия“, посочи тя и допълни, че в началото на месец април ще бъде подредена и листата. „Вчера взехме още едно важно решение – определиха се до 6 броя места за коалиционни партньори и представители на гражданската квота“, уточни тя. Според Емилова има възможност да се повтори ефектът „Радев“, който е личност и спечели доверието на българските граждани. „Елена е точно такъв човек. Виждате поведението й – тя не е човек, който се бори за постове. Вярвам, че предстоящите избори ще бъдат успешни за България и БСП. Тя е крехка, но изключително смела жена и поставя теми, които са важни за българското общество. Затова цялата машина на ГЕРБ се обърна срещу нея. Тя не само ще обедини социалистите, а ще привлече и много хора, извън партията“, каза още Вяра Емилова.", "date": "2019.03.18", "title": "Вяра Емилова: Елена Йончева е лицето на справедливостта и свободата"}
{"url": "https://www.novinite.bg/articles/172581/Sergej-Stanishev-Ne-se-chuvstvam-kato-padnal-ot-motora", "text": "Не се чувствам като паднал от мотора, но беше пропусната възможност БСП да излезе обединена. Това обяви в предаването „Тази сутрин” лидерът на ПЕС  по повод вчерашния пленум на БСП, на който  беше избрана за водач на листата на социалистите за еврозиборите. Станишев беше втори по резултат след Йончева с малка разлика. „Имаше практически паритет. Предложих да гласуваме челна двойка, защото очевидно има напрежение. Предложението дори не беше подложено на гласуване по решение на председателя на БСП. Притеснявам се, че това води до разделение”, коментира Станишев.По думите му на евроизбори партиите трудно могат да привлекат гласове от периферията, а трябва да мобилизират вътрешното ядро, което явно не се случва в БСП.  Лидерът на ПЕС призна, че от месеци не е разговарял с лидера на българските социалисти . Смята, че тя трябва да го потърси за разговор.„Оставам в битката за нареждането на листата, защото знам, че моето отсъствие ще накърни резултата на БСП и ще демотивира много хора. Обадиха ми се много хора вчера вечерта и казаха: „Да не вземеш да се откажеш”, заяви Станишев.", "date": "2019.03.18", "title": "Сергей Станишев: Не се чувствам като паднал от мотора"}
{"url": "https://www.novinite.bg/articles/172615/Pojar-gori-v-Dragalevci", "text": "Пожар гори в столичния квартал „Драгалевци”, издига се гъст дим, съобщава БГНЕС.Все още не е ясно какво гори.Очаквайте подробности!", "date": "2019.03.18", "title": "Пожар гори в „Драгалевци”"}
{"url": "https://www.novinite.bg/articles/172589/Biser-Petkov-Rabotim-za-po-dobro-zaplashtane-v-transportniya-sektor", "text": "Правим необходимите усилия за подобряване на условията на труд и заплащането на работещите в транспортния сектор. Това заяви министърът на труда и социалната политика Бисер Петков.Министърът участва в XVIII-та Годишна конференция на Мрежата на синдикалните организации от европейски столици, която се провежда под егидата на Европейската конфедерация на профсъюзите и Европейския синдикален институт.Конференцията е на тема „Транспортът и мобилността в европейските столици – за по-добри условия на труд и живот“, с акцент предизвикателствата в дигиталната ера. В нея участват 30 синдикални организации от 12 европейски столици – София, Атина, Белград, Берлин, Ла Валета, Лондон, Мадрид, Москва, Осло, Париж, Рим и Рига.Бисер Петков, министър на труда и социалната политика: Развитието на транспорта и мобилността в европейските столици зависи от редица фактори – степен на икономическо развитие, състоянието на инфраструктурата, публични инвестиции, гъстота на населението, доходи на домакинствата и т.н. Модернизирането на инфраструктурата и превозните средства в българската столица са от ключово значение за развитието на транспортната система и подобряването на мобилността. Всеки непредобеден гражданин на София може да види видимата промяна по улиците и булевардите на нашата столица. Замяната на морално остарели и замърсяващи елементи от транспортната система с нови и екологични чисти такива, води както до намаляването на замърсяването в града, така и до подобряването на условията на труд на работещите в сектора.Министърът увери, че в Националната програма за безопасност при работа 2018-2020 г. са включени и мерки за работодателите, които инвестират средства в подобряването на условията на труд.", "date": "2019.03.18", "title": "Бисер Петков: Работим за по-добро заплащане в транспортния сектор"}
{"url": "https://www.novinite.bg/articles/172592/Kristian-Vigenin-Glasat-na-Elena-Joncheva-shte-se-chuva-v-EP", "text": "„Основната задача на БСП е да спечели предстоящите избори. Изборът на Националния съвет беше фокусиран върху това. Преценката е, че Елена Йончева е човекът, който в по- голяма степен може не само да мотивира социалистите и симпатизантите ни, а и един по- широк кръг хора, които виждат в нея символ на две неща, по които България е на дъното на европейските класации – борбата с корупцията и свободата на медиите“. Това заяви секретарят на ПГ на „БСП за България“ Кристиан Вигенин пред БНР. „Искаме в ЕП да попаднат хора, които са достатъчно подготвени, за да бъдат активни членове на ЕП и техният глас да се чува. Йончева ще бъде от тези хора“, категоричен е той. Народният представител подчерта, че Елена Йончева е част от ръководството на парламентарната група. „Тя в никакъв случай не е чужда на БСП, но в същото време носи различен ореол, бонуса на човек, който все пак не е партиец, но изповядва идеи, които са близки до нашите и е символ на ключови за цялото общество теми – борба с корупцията и  свободата на медиите“, коментира Вигенин. По неговите думи битката за България ще се води и в Брюксел, и в София. „Тук не става въпрос за някакви съществени различия във фокуса на политиката на БСП на европейско равнище“, посочи Вигенин. Той подчерта, че има много сходства между платформата на БСП и тази на ПЕС и е на мнение, че Сергей Станишев има място в следващия ЕП и може да бъде много полезен и за България, и за БСП.", "date": "2019.03.18", "title": "Кристиан Вигенин: Гласът на Елена Йончева ще се чува в ЕП"}
{"url": "https://www.novinite.bg/articles/172619/Nad-16-000-sa-obyavenite-svobodni-rabotni-mesta-v-stranata", "text": "Над 16 600 са обявените свободни работни места в страната. 420 работодатели във София търсят да наемат няколко хиляди души персонал с посредничеството на \"Електронната трудова борса\" на Агенцията по заетостта. От обявите става ясно, че бизнесът търси предимно квалифицирани специалисти, а обявените заплати в столицата са най-високите за страната. Столична фирма търси 10 инженери енергетици с обявена заплата 3000 лева. Толкова се дава и за разработчик на софтуер. Търсят се строители. Всички фирми обявяват стартова заплата от 1600 лева. По-високите заплати в столицата от КНСБ обясняват и с по-високата издръжка на живот: \"Около 30 процента по-висока е от средната за страната, така че нормално е и заплатите да са с поне толкова по-високи от средната за страната\", обясни президентът на синдиката Пламен Димитров. И ако в София на сервитьор заплатата е 1000 лева, то във Видин този труд се оценява на 650, а във Враца за тази позиция обявената заплата е под минималната - 500 лева. ", "date": "2019.03.18", "title": "Над 16 000 са обявените свободни работни места в страната"}
{"url": "https://www.novinite.bg/articles/172614/124-sa-veche-sluchaite-na-morbili-v-stranata", "text": "124 са вече случаите на морбили в страната. Това каза за Агенция „Фокус“ главният държавен инспектор д-р Ангел Кунчев. „Трябва да подчертаем обаче, че случаите варират – появяват се нови, а други отпадат“, обясни д-р Кунчев. Той посочи, че най-голям продължава да бъде броят на открити случаи на морбили в областите Благоевград и София – област, и по-точно Самоков.", "date": "2019.03.18", "title": "124 са вече случаите на морбили в страната"}
{"url": "https://www.novinite.bg/articles/172604/NIM-otbelyazva-140-ot-priemaneto-na-Tarnovskata-konstituciya", "text": "Националният исторически музей отбелязва 140 години от приемането на Търновската конституция (1879 г.), като показва към постоянната си експозиция редица предмети, които за пръв път или рядко са вадени от фондовете му. Такъв е например юбилейният посребрен медал с лика на Антим I, изсечен във връзка със 120-годишния юбилей на Народното събрание. Също така и луксозното издание на „Алманах на българската конституция”, издаден през 1911 г. Книгата съдържа почти 1000 страници, с 1200 портрета на дейци и държавници и включва всички официални документи около предисторията на Търновската конституция, нейното създаване и промени. Посетителите на музея ще могат да видят оригинални снимки на някои от депутатите в Учредителното събрание в Търново през 1879 г. – на Петко Каравелов, Димитър Греков и Драган Цанков, чиито лични вещи са в постоянната експозиция. Впечатление правят изящната сребърна чаша и кутия с монограма „Ц” на Драган Цанков, както и поставката на писма на Петко Каравелов, водачи на либералите в Учредителното събрание. Любопитни са и Дневниците на Учредителното събрание от 1890 г., отпечатани в София от Янко Ковачев, които отдавна са библиографска рядкост. Точно това издание служи на Симеон Радев за написването на епохалния му труд „Строителите на съвременна България”. Особено впечатляваща е Търновската конституция, чийто оригинал се съхранява в Централния държавен архив, поставена във великолепна червена кожена подвързия, с надпис: „Конституция на българското княжество”.", "date": "2019.03.18", "title": "НИМ отбелязва 140 от приемането на Търновската конституция"}
{"url": "https://www.novinite.bg/articles/172586/Sportat-ni-kara-da-se-hranim-po-zdravoslvovno", "text": "Хората, които тренират редовно, е по-вероятно да се хранят здравословно.До това заключение стигат учени в ново проучване.Във всеки от нас се крие активен човекЗа експеримент към Университета Тексас в Остин, САЩ, 2680 души, които обичайно не са физически активни и не спазват хранителен режим, започват да тренират редовно за определен период от време.Участниците, които преди експеримента са тренирали по-малко от 30 мин. на седмица, започват да правят аеробни тренировки три пъти седмично в продължение на 15 седмици, без да трябва да променят хранителните си навици.Тренировката им включва 30 минути аеробни упражнения, специално подбрани за възрастта и пола, както и 5 минути загряване и разгряване, съответно преди и след нея.Въпреки че участниците са инструктирани да не променят хранителните си навици по време на тестовите седмици, екипът установява, че те започват доброволно да избират все по-здравословни алтернативи за своя хранителен режим, докато за сметка на тях нездравословните храни от менюто им постепенно отпадат.зад осъществяването на промяната, но предишни научни трудове по темата откриват, че редовните средно интензивни тренировки повлияват нивата на допамин в мозъка и намаляват предпочитанията към храни, богати на мазнини.Други проучвания пък доказват, че има връзка между интензивността на тренировките и нивата на хормоните, регулиращи апетита.„Преходът към физическа активност повлиява хранителните ни навици. Това е една от причините, поради които трябва да насърчаваме хората да са активни – тренировките създават и други здравословни навици“, коментира Моли Брей, съавтор на изследването, професор и декан към Тексаския университет в Остин, САЩ.смятат учените. В новото проучване вземат участие млади хора на възраст между 18 и 35 г. – период, считан за критичен при създаването на хранителен режим.Качването на килограми обичайно се случва в университетските години, на възраст между 20 и 22 г.Това влияе на вероятността за затлъстяване по-късно в живота.„Много хора в проучването не знаеха, че такъв активен здравословен човек се крие вътре в тях“, споделя Брей.Колкото по-рано събудим активния човек вътре в нас, толкова по-вероятно е да си спестим проблеми като затлъстяване, висок холестерол, понижен тонус и неудовлетвореност от начина, по който изглеждаме и се чувстваме, по-напред в живота си.Може би е време да събудите здравословното си аз и да му дадете шанс да излезе наяве? Ще останете изненадани колко ще се промени живота ви.", "date": "2019.03.18", "title": "Спортът ни кара да се храним по-здравослвовно"}
{"url": "https://www.novinite.bg/articles/172601/Predlagat-promeni-v-naredbata-za-TELK", "text": "Промени в наредбата за медицинската експертиза. Здравното министерство предлага нови правила за изчисляване на процент намалена работоспособност. Сега при определянето му се взема предвид само основното заболяване. Ако то носи поне 80%, а съпътстващите 50 - се дават и допълнителни проценти. Промяната предвижда съпътстващите заболявания да носят до 20%, те ще се вземат предвид, ако човек има повече от две диагнози, които носят над 50%. До предложението за реформа се стигна след протести на хора с увреждания, които твърдят, че сега действащата наредба ги ощетява.", "date": "2019.03.18", "title": "Предлагат промени в наредбата за ТЕЛК"}
{"url": "https://www.novinite.bg/articles/172580/2-godishno-momchence-izchezna-kraj-Ravnec", "text": "2-годишно дете издирват местни жители от село Равнец, полиция и жандармерия, съобщава дарик. До момента няма и следа от него, съобщи пред „Дарик“ кметът на населеното място Христо Колев. Търсенето започнало още снощи. Сигналът за изчезналото дете, стана ясно от думите му, е подаден малко след 20.00 часа.„Видели са го на около 300 метра над селото около 18.00 часа, на 17 март. Претърсили сме широк район около мястото, но без успех. Вечерта използваха и термокамери, но и това не помогна“, каза Колев. Момченцето е от ромската махала на Равнец.Издирването му продължава и към този момент.", "date": "2019.03.18", "title": "2-годишно момченце изчезна край Равнец"}
{"url": "https://www.novinite.bg/articles/172588/Spipaha-177-falshivi-sportni-stoki-v-Sliven", "text": "177 фалшиви спортни стоки от известни марки бяха иззети при операция на сектор „Противодействие на икономическата престъпност“ към ОДМВР-Сливен. Акцията е осъществена на 16 март в град Нова Загора. Извършени са проверки в търговски обекти за установяване на закононарушения, свързани с производството и разпространението на спортни стоки с търговски марки, обект на авторско право, нарушаващи правата на интелектуалната собственост. От три магазина в района на площад „Търговски“ са иззети общо 177 спортни артикула от марките „Адидас“, „Найк“ и „Пума“. Образувани са три досъдебни производства.Операцията е осъществена със съдействието на служители на РУ-Нова Загора. 34-годишен мъж е задържан от полицията в Сливен за производство на наркотични вещества. На 14 март, около 22,00 часа, служители на сектор „Криминална полиция“ към РУ-Сливен са извършили проверка на адрес в кв. „Република“. В жилището е установен криминално проявеният П.Ч. от град Сливен. В хода на процесуално- следствените действия полицейските служители са иззели прекурсори за производство на синтетични наркотици, съдове, колба, шишета с различни течности, електронна везна, и други предмети, имащи отношение към извършваната престъпна дейност. П.Ч. е задържан за 24 часа. Образувано е досъдебно производство. 40-годишен мъж е задържан от служители на участък „Надежда“ за грабеж. На 9 мрат криминално проявеният Д.П. е заплашил 58-годишен мъж в района на ЖП гарата в Сливен и му е отнел сумата от 12 лева. Уведомена е Окръжна прокуратура-Сливен. По случая е образувано досъдебно производство. Първоначално Д.П. е задържан за 24 часа.", "date": "2019.03.18", "title": "Спипаха 177 фалшиви спортни стоки в Сливен"}
{"url": "https://www.novinite.bg/articles/172590/Razsledvat-ubijstvoto-na-53-godishna-jena-ot-Harmanli", "text": "53-годишна жена е убита в Харманли на 17 март, съобщават от Областната дирекция на МВР в Хасково. Разследването е започнало след сигнал в 10.26 часа на спешния телефон от минувач, открил тялото в тревна площ на разграден празен парцел на улица „В. Левски“ в града.Пристигналата на място оперативна група е изяснила, че трупът е на 53-годишна жена от Харманли. Съдебният лекар е констатирал множество наранявания по главата.Работата по случая продължава.", "date": "2019.03.18", "title": "Разследват убийството на 53-годишна жена от Харманли"}
{"url": "https://www.novinite.bg/articles/172612/KAT-shte-se-sdobie-s-visokotehnologichni-dregeri-za-16-miliona-leva", "text": "Нови супердрегери ще засичат колко пияни са шофьорите, които не искат да дадат кръв заради страх от игли. Това става ясно от публикувана на сайта на Министерството на вътрешните работи обществена поръчка за закупуване на 100 от т.нар. \"доказателствени анализатори\".В момента у нас има 130 такива машини, като се очаква новозакупените да са по-модерни.По закон употребата на алкохол се доказва с кръвно изследване, след като дрегер за алкохол или тестът за дрога е дал положителен резултат. Шофьорите обаче имат право да откажат да дадат кръв, например ако ги е страх от игли. За тези шофьори от септември 2017 г. съществува възможността да се изследват в районно управление с доказателствен анализатор. Изследването се провежда от полицай, преминал обучение. Правят се две проби, а крайният резултат се добива средноаритметично. По същия начин ще се процедира и с новите по-модерни анализатори, които от МВР се канят да купят.Те ще могат да разпознават остатъчен алкохол в устната кухина и горните дихателни пътища, което е невъзможно за дрегерите, с които катаджиите работят на пътя.,,По този начин няма как шофьор, ползвал вода за уста например, да излезе пиян на пътя'', увериха от Пътна полиция, цитирани от \"Телеграф\".Всеки от стоте апарата ще може да засича наличие на алкохол в кръвта от 0 до 6 промила. От МВР ще имат задача да съхраняват анализаторите при температура от 20 до 40 градуса по Целзий, но в същото време машините ще могат да функционират правилно при температура от 0 до 40 градуса по Целзий.Обществената поръчка за закупуване на модерни дрегери е била открита в края на февруари и до 6 месеца се очаква уредите да бъдат закупени и да започнат да функционират. Прогнозно те ще струват 1 666 666 лева", "date": "2019.03.18", "title": "КАТ ще се сдобие с високотехнологични дрегери за 1,6 милиона лева"}
{"url": "https://www.novinite.bg/articles/172603/7200-l-spirt-v-konservi-obyaveni-kato-kokosovo-mlyako-zadarjaha-mitnicheski-slujiteli-v-rajona-na-Dunav-most-2", "text": "7200 л спирт, маскиран като кокосово мляко, иззеха митнически служители от ГД МРР в района на Дунав мост 2 при проверка, извършена в ранните часове на 15.03.2019 г. Стоката е била обявена като кокосово мляко и открита при проверка на товарен автомобил с българска регистрация, пътуващ в посока Западна Европа през Дунав мост при Видин - Калафат.При отваряне на една от фабрично запечатаните консерви, подредени в десет палета с общо тегло над 6 тона, митническите служители установили, че „кокосовото мляко“ всъщност представлява безцветна течност с мирис на спирт. Чрез измерване с денситометър е потвърден високия алкохолен градус на течността – 96,8. Взети са проби за лабораторен анализ. Образувано е административнонаказателно производство, работата по случая продължава.", "date": "2019.03.18", "title": "7200 л спирт в консерви, обявени като кокосово мляко, задържаха митнически служители в района на Дунав мост 2"}
{"url": "https://www.novinite.bg/articles/172610/Okolo-12-hilyadi-ptici-sa-bili-umartveni-v-loveshko-selo-zaradi-ptichi-grip", "text": "Около 12 хиляди птици са били умъртвени по хуманен начин в животновъден обект в ловешкото село Лисец заради птичи грип, заяви директорът на Областната дирекция по безопасност на храните /ОДБХ/ в Ловеч д-р Росен Федерчев.Както БТА съобщи, проби от националната референтна лаборатория към Националния диагностичен научноизследователски ветеринарномедицински институт са потвърдили на 13 март наличие на заболяването \"инфлуенца по птиците (H5)\" във фермата.По думите на Федерчев, предприети са всички предписани мерки от БАБХ. Незабавно е свикана областната епизоотична комисия, на която са присъствали всички институции, имащи отношение по предпазването от разпространение на заболяването.\"Унищожени са абсолютно всички птици във фермата\", каза Федерчев и добави, че до момента няма данни за други огнища в областта. Той посочи, че има съдействие от всички институции, както и от собственика на фермата с регистрираното заболяване. Птиците са били отглеждани за производство на патешки черен дроб в месопреработвателни предприятия, основно за износ. Според директора на ОДБХ няма опасност заразена продукция да е стигнала до потребителите.Зам. областният управител Илиян Тодоров заяви, че се извършва почистване и дезинфекция на обекта. Всички птици са умъртвени, съхраняват се в помещения и поетапно се изгарят, като процесът се очаква да приключи до ден-два.Населението е предупредено за мерките, които се предприемат, посочи кметът на Лисец Пламен Върбановски. Той добави, че в селото около 100 души отглеждат птици. Уведомени са да гледат животните си в закрити помещения, да не ги изнасят извън населеното място и да не продават от тях по пазарите.", "date": "2019.03.18", "title": "Около 12 хиляди птици са били умъртвени в ловешко село заради птичи грип"}
{"url": "https://www.novinite.bg/articles/172616/Izdirvat-izcheznalo-dvegodishno-dete-ot-selo-Ravnec", "text": "ОДМВР – Бургас издирва Юлиян Иванов Митков / Онур/ на две години и половина от с. Равнец, който е забелязан за последно около 18.30 ч. на 17.03.т.г. в района на лозов масив около селото. Детето е било в района заедно със свои близки за отбелязване на рожден ден, чието отпразнуване се е осъществило в стопански двор, разположен в края на село Равнец. По време на изчезването детето е било облечено с бяла или светла връхна дреха с дълъг ръкав. Същото има лек дефект при придвижване, изразяващ се във влачене на едното краче. ОДМВР – Бургас призовава гражданите, разполагащи с някаква информация относно местонахождението на Юлиян Иванов Митков да сигнализират незабавно на тел. 112 или в най-близкото поделение на МВР!", "date": "2019.03.18", "title": "Издирват изчезнало двегодишно дете от село Равнец"}
{"url": "https://www.novinite.bg/articles/172628/Narkoakciya-v-Plovdiv", "text": "Екипи на МВР в момента провеждат акция за наркотици в ромската махала \"Столипиново\" в Пловдив. Около 50-годишен мъж е арестуван с белезници, предаде репортер на TrafficNews.bgПолицаи конвоират задържания и преръсват в присъствието му пристройка на къща на улица \"Сполука\", перпендикулярна на \"Ландос\". По първоначални данни за сега е иззет един пакет с марихуана, но претърсването продължава. Малката улица, чийто вход е точно срещу пощата в район \"Източен\", е завардена от екип на МВР. Акцията се извършва от цивилни и униформени полицаи. Припомняме, че само преди няколко месеца в къщата, лепната на калкан до обискираната в момента пристройка, бяха открити наркотици при аналогична акция на пловдивското МВР. Тогава също имаше едно задържано лице. Към момента районът около къщата е спокоен, а полицаите правят опис на иззетите субстанции. ", "date": "2019.03.18", "title": "Наркоакция в Пловдив"}
{"url": "https://www.novinite.bg/articles/172600/Britanskoto-pravitelstvo-se-nadyava-utre-sdelkata-za-Brexit-da-bade-odobrena", "text": "Британското правителство ще поиска утре ново гласуване на сделката на Тереза Мей за Brexit, само ако е сигурно, че разделената Камара на общините ще я подкрепи при трети опит. Това съобщи външният министър Джереми Хънт, цитиран от Ройтерс. В отговор на въпрос дали утре ще има ново гласуване, Хънт, който е в Брюксел за разговори с колегите си от ЕС, каза пред журналисти: \"Надяваме се да има. Но трябва да сме сигурни, че ще имаме нужната бройка\". \"Рискът от излизане без сделка, поне що се отнася до британския парламент, избледня, но рискът от парализа на Брекзит не е\", каза външният министър. Според британския първи дипломат има известни признаци, че сделката на Мей ще бъде прокарана.Подкрепящ Brexit британски депутат обаче каза, че много хора в парламента все още са против сделката на Мей за напускане на ЕС и че несъгласието им не е само към предпазния механизъм за ирландската граница.\"Това е много лошо споразумение\", каза депутатът Джон Редууд по радио Би Би Си. \"Твърде много хора споделят моята загриженост, че нямаме нужда от този вид обвързващ договор. Става дума за много хора и те не са само от ERG (The European Research Group/Европейската изследователска група, включваща депутати консерватори, които са срещу членство в ЕС), които особено силно се стремят да издействат правилния Brexit\", добави Редууд, цитиран от Ройтерс.", "date": "2019.03.18", "title": "Британското правителство се надява утре сделката за Brexit да бъде одобрена"}
{"url": "https://www.novinite.bg/articles/172635/Arestuvaha-tijnejdjar-za-tri-grabeja-v-Sofiya", "text": "Служители на Шесто Районно управление - СДВР съвместно с техни колеги от Трето Районно управление, са установили и задържали извършител на грабежи. Това съобщиха от пресцентъра на МВР. На 11 март 20-годишна жена съобщила в Шесто Районно управление - СДВР, че ден по-рано, на спирка на градския транспорт в ж.к. \"Овча купел\", била нападната от непознат, който издърпал от ръцете ѝ мобилния телефон и избягал. В резултат на предприетите оперативно-издирвателни действия, служителите на реда задържали извършителя - 16-годишен криминално проявен столичанин. В хода на разследването е изяснено, че непълнолетният е извършител на още две идентични посегателства, извършени на територията на столицата. След доклад на събраните материали в Софийска районна прокуратура, 16-годишният е привлечен като обвиняем по чл. 198 от НК и му е наложена мярка за неотклонение \"задържане под стража\". Работата по документиране на цялостната му престъпна дейност продължава.", "date": "2019.03.18", "title": "Арестуваха тийнейджър за три грабежа в София"}
{"url": "https://www.novinite.bg/articles/172609/Afis-Balgarite-sa-protiv-uvelichavaneto-na-chasovete-za-izvanreden-trud", "text": "Повече от половината българи са против увеличаването на часовете за извънреден труд, показва изследване на агенция „Афис”. Има предложение за подобни промени в Кодекса на труда се предлагат.Според данните от проучването за 54% от хората у нас е неприемливо часовете за извънреден труд да се увеличат от 30 на 60 ч. месечно, а само 27% одобряват товаНегативно отношение среща и идеята за сключване на трудови договори, при които работникът е длъжен да се явява на работа „на повикване” и да му се плаща само за отработените часове – 55% от българи са срещу това, а 28% го подкрепят.По повод предложеното премахване на надбавките за трудов стаж, трима от всеки четирима граждани не одобряват подобна промяна.", "date": "2019.03.18", "title": "„Афис”: Българите са против увеличаването на часовете за извънреден труд"}
{"url": "https://www.novinite.bg/articles/172629/Lyuk-Beson-na-60", "text": "Гледали ли сте „Безкрайна синева“, „Никита“, „Леон“, „Петият елемент“, „Жана д`Арк“, „Транспортер“, „Такси“, „Предградие 13“ и много други? Името, което ги свърза е Люк Бесон – кинорежисьор, сценарист, продуцент.Той е роден на 18 март 1959 г. в семейство на инструктори по гмуркане. Детството му е изцяло свързано с безкрайната морска шир. Дори планира да стане морски биолог, но едва седемнадесетгодишен претърпява инцидент при гмуркане, който завинаги променя плановете му. Още като младеж Люк Бесон проявява писателски умения и започва да пише чернови за сценария на филма „Безкрайна синева“, а негов приятел му помага да стъпи на снимачната площадка. Това събитие го кара да вземе решението да се отдаде на киното. Докато чака своя шанс той продължава да пише истории, които по-късно ще го превърнат в един от най-известните френски режисьори.На 18 години той започна да снима първите си документални късометражни филми. След това заминава за няколко години в Америка, а когато се завръща във Франция създава своя собствена продуцентска компания.И въпреки скандалите и обвиненията за секс тормоз, които се въртят около името му в последните години, няма как да отречем неоспоримия му талант на режисьор, сценарист и продуцент, по чиито филми са правени не един и два римейка. ", "date": "2019.03.18", "title": "Люк Бесон на 60"}
{"url": "https://www.novinite.bg/articles/172572/Prodaljava-deloto-sreshtu-Dyankov-Trajkov-i-Prokopiev", "text": "Делото срещу бившия вицепремиер Симеон Дянков, бившият енергийния министър Трайчо Трайков и издателят Иво Прокопиев продължава с разпит на свидетели.Тримата заедно с още трима души от посредническата фирма „Булброкерс“ са обвинени за приватизационната продажба на дяловете на енергоразпределителното дружество EVN. ", "date": "2019.03.18", "title": "Продължава делото срещу Дянков, Трайков и Прокопиев"}
{"url": "https://www.novinite.bg/articles/172597/Nov-ujas-maj-s-psihichni-problemi-prebi-do-smart-bashta-si-v-Petrich", "text": "Мъж с психически проблеми преби до смърт баща си в Петрич. Убийството е станало тази сутрин, съобщава struma.com. Видимо без причина мъжът с инициали В.П. се развилнял на разсъмване, влязъл в стаята на баща си и започнал да му нанася ритници, крошета и удари удари с дъска по главата. Пострадалият е закаран в болница, където впоследствие е издъхнал. Полиция е на мястото и прави оглед на дома. По-рано днес стана ясно, че убийство е станало и в Харманли - тялото на 53-годишна жена е открито вчера със следи от множество наранявания по главата.", "date": "2019.03.18", "title": "Нов ужас - мъж с психични проблеми преби до смърт баща си в Петрич"}
{"url": "https://www.novinite.bg/articles/172602/Strelba-v-holandski-grad", "text": "Няколко души са ранени при стрелба в холандския град Утрехт, съобщиха от местната полиция, цитирани от Би Би Си.", "date": "2019.03.18", "title": "Стрелба в холандски град"}
{"url": "https://www.novinite.bg/articles/172605/Maduro-prizova-ministrite-si-da-podadat-ostavka", "text": "Президентът на Венецуела Николас Мадуро призова своите министри да подадат оставка за преструктуриране на кабинета. Това съобщи в неделя изпълняващият длъжността вицепрезидент Делси Родригес в Twitter. \"Президентът Николас Мадуро се обръща към всички в изпълнителната власт с молба да подадат оставка с цел на дълбоко преструктуриране на дейността на боливийско правителство\", написа тя. Родригес допълни, че целта на рестрикцията е да \"Защити Родината на (Симон) Боливар и (Уго) Чавес от всяка заплаха\". На 23 януари лидерът на венецуелската опозиция Хуан Гуайдо, чието назначение на поста говорител на парламента бе анулирано два дни по-рано от Върховния съд, се обяви за изпълняващ длъжността президент. В същия ден САЩ го признаха за президент, към него се присъединиха и участници от Групата на Лима (за изключение на Мексико), Организацията на американската страна и редица други страни. Президентът на Венецуела Николас Мадуро определи случващото се като опит за преврат и заяви за разрив на дипломатическите отношения със САЩ. В подкрепа на Мадуро се обявиха Русия, Беларус, Боливия, Иран, Китай Куба, Никарагуа, Салвадор, Сирия и Турция.", "date": "2019.03.18", "title": "Мадуро призова министрите си да подадат оставка"}
{"url": "https://www.novinite.bg/articles/172584/Rusiya-praznuva-5-godini-ot-prisaedinyavaneto-na-Krim", "text": "В Русия днес официално се отбелязва Денят на присъединяването на Крим. На 18 март преди 5 години руският президент Владимир Путин подписа договор за присъединяването с представители на местната власт на украинския полуостров, два дни след референдум за независимост, който не беше международно признат, пише cross.bg.Действията на Москва продължават да се разглеждат като незаконна анексия от страните в Европейския съюз и Западния свят.За петата годишнина от присъединяването Путин ще пътува до Крим. Там руският президент ще участва в церемонията по въвеждането в експлоатация на две нови топлоелектрически централи на полуострова.В Севастопол ще посети мемориалния комплекс „Малахов курган“, посветен на отбраната на града през Кримската и Втората световна война.В Симферопол руският лидер ще се срещне с представители на местната общественост и ще се включи в тържествата, посветени на петата годишнина от подписването на договора за присъединяване на Република Крим и град Севастопол към Руската федерация.Същевременно украинският президент Петро Порошенко, който се бори за преизбиране в края на този месец, обеща с пост във Фейсбук Киев да си върне Крим без задкулисни споразумения, възможно най-скоро след вота.В декларация по повод годишнината първият дипломат на Европейския съюз Федерика Могерини обяви, че съюза продължава да е ангажиран с политика на непризнаване, включително посредством санкции.Могерини допълва, че Брюксел продължава да настоява за освобождаването на украинските моряци, задържани в Азовско море през ноември, както и да алармира за нарушаване на човешките права на кримски татари, украинци и други малцинства на полуострова.Федерика Могерини адресира и притесненията, че Москва разполага оръжия в Крим.През миналата година беше завършен 18-километровият Кримски мост над Керченския проток, който свързва полуострова с Русия.След анексията основните стопански сектори в Крим бяха национализирани. ", "date": "2019.03.18", "title": "Русия празнува 5 години от присъединяването на Крим"}
{"url": "https://www.novinite.bg/articles/172570/Marinov-Nyama-informaciya-napadatelyat-ot-Nova-Zelandiya-da-e-imal-kontakt-s-balgari", "text": "МВР няма информация нападателят срещу джамиите в Нова Зеландия да е имал контакти с български граждани по време на престоя си у нас. Това заяви за БНР от Вашингтон вътрешният министър Младен Маринов.„Категорично на този етап можем да твърдим, че неговата цел тук е била единствено туризъм и до този момент нямаме информация той да се е срещал с български граждани или да е познавал такива.“ Маринов припомни, че нападателят е бил в България в периода 9-15 ноември миналата година. Вътрешният министър определи атаката в Нова Зеландия като недопустим терористичен акт.Маринов е на посещение в Съединените Щати, което включва срещи с ръководството на ФБР, Сикрет Сървис и службите за гранична сигурност.За БНР той също каза, че очаква в скоро време българите да могат да получават паспорти с по-дълъг срок на годност.„Тече обществена поръчка, която сме обявили. Надяваме се 2020-та година да започне подмяната като се предвижда и това международният паспорт да бъде удължен, неговият срок на действие да е десет годишен.“Според проект за промени кандидатстващите за документа ще имат възможност за избор и на действащата в момента валидност от пет години.По време на визитата си в САЩ Маринов ще посети границата с Мексико. Маринов заяви, че целта му е да разгледа съоръженията по американската южна граница с надеждата да обмени опит за противодействие на „мигрантския натиск“ в България.По темата за мигрантите вътрешният министър коментира и доклада на Държавния департамент на САЩ за човешките права, който посочва грубото отношение към мигранти и превишаване правомощията на властите като едни от проблемните области за страната ни.„Категорично по отношение на мигрантите и лицата, които са задържани мога да кажа, че се спазва изцяло законът и техните права. На всеки един от тях се дава пълната възможност включително и адвокатска защита и възможност да поиска убежище и всички процедури, които свързани с това. Всеки един случай и сигнал за превишаване на правомощията от полицейски служители се извършва незабавна проверка. Ние сме го доказали, че там, където сме констатирали някакви нарушения сме предприели незабавни действия. “Маринов също увери, че властите разследват всеки един сигнал за език на омразата. ", "date": "2019.03.18", "title": "Маринов: Няма информация нападателят от Нова Зеландия да е имал контакт с българи"}
{"url": "https://www.novinite.bg/articles/172630/Policiyata-izdirva-37-godishen-turchin-sled-strelbata-v-Utreht", "text": "След стрелбата в Утрехт е издирван мъж с турски произход, предаде Франс прес, позовавайки се на холандската полиция.Основният заподозрян е 37-годишният Гьокман Танъш, роден в Турция. Не е изключено обаче да са стреляли няколко души, казаха от полицията. Властите допускат, че зад атаките може да стои \"терористичен мотив\". Холандският премиер Марк Рюте свика кризисно заседание. ", "date": "2019.03.18", "title": "Полицията издирва 37-годишен турчин след стрелбата в Утрехт"}
{"url": "https://www.novinite.bg/articles/172627/Novi-protesti-v-Sarbiya", "text": "\r\nЕскалация на напрежението в Сърбия. Стигна се до сблъсъци между полицията и демонстрантите в сръбската столица, след като демонстрантите се опитаха да нахлуят в сградата на президентството в Белград.\r\n\r\n\r\n\r\n\r\n\r\n", "date": "2019.03.18", "title": "Нови протести в Сърбия"}
{"url": "https://www.novinite.bg/articles/172618/EK-prodaljava-da-raboti-po-plan-A-za-razdyalata-s-Velikobritaniya", "text": "Европейската комисия заяви, че продължава да работи по план \"А\" за оттеглянето на Великобритания от ЕС - раздяла на основата на споразумение.Говорител на комисията не уточни какви възможности ЕК ще представи на утрешното заседание на Съвета на ЕС.Във вторник министрите от ЕС ще бъдат запознати от европейския главен преговарящ Мишел Барние за развоя на преговорите с Лондон от последните седмици. Съветът се очаква да утвърди няколко допълнителни мерки, свързани с подготовката на ЕС за оттегляне на Великобритания без споразумение.Въпросът с британското оттегляне ще бъде разгледан в четвъртък и от Европейския съвет. Възможно е държавните и правителствените ръководители от ЕС да обсъдят дали приемат единодушно да дадат на Лондон допълнително време след първоначално оповестената дата за оттегляне 29 март. ", "date": "2019.03.18", "title": "ЕК продължава да работи по план \"А\" за раздялата с Великобритания"}
{"url": "https://www.novinite.bg/articles/172577/Dneven-horoskop-za-ponedelnik", "text": "Този ден ще бъде натоварен, но и едновременно с това и доста интересен. Предстоят ви срещи с интересни хора и полезна информация, която трябва да използвате. Впрегнете въображението си.За този ден е важно да знаете, че най-добрият начин за действия е \"бързай бавно”! Към това следва да се добави, че пречки за реализацията ви не липсват. Вероятно ще оцените колко време пропилявате за незначителни неща.Обстоятелствата за някои от вас се променят доста бързо и трябва да действате при голямо напрежение. Хубавото е че имате нужда от нещо подобно в момента.  Вижте повече на: ", "date": "2019.03.18", "title": "Дневен хороскоп за понеделник"}
{"url": "https://www.novinite.bg/articles/172568/Temperaturite-se-povishavat", "text": "Днес отново ще бъде слънчево. След обяд над Западна България ще има временни увеличения на облачността. Ще духа слаб, в Източна България до умерен южен вятър. Максималните температури ще са предимно между 21° и 26°, по-ниски по Черноморието. Над планините ще е слънчево, след обяд с временни увеличения на облачността над масивите в Западна България. Ще духа слаб до умерен югозападен вятър. Ще остане топло, с максимална температура на височина 1200 метра около 14°, на 2000 метра – около 8°.Над Черноморието ще е слънчево. След обяд вятърът ще придобие южна компонента и ще е слаб до умерен. Максималните температури ще са от около 14° на север, до 20° на юг. Температурата на морската вода е 8-9°. Вълнението на морето ще е 2 бала, вечерта по Северното Черноморие ще се усили до 3 бала.", "date": "2019.03.18", "title": "Температурите се повишават"}
{"url": "https://www.novinite.bg/articles/172599/Srabskiyat-premier-Protestite-ne-razklatiha-vlastta", "text": "Сръбският премиер Ана Бърнабич заяви днес, че протестите не са разклатили властта и не съществува никакво безпокойство във връзка с това, предаде Танюг.\"Не видях властта да е разклатена и няма нервност. Това е малцинство, събрало се около Бошко Обрадович, Драган Джилас и Вук Йеремич\", заяви сръбският премиер по Първа сръбска теревизия по повод протестите на част от опозицията през изминалия уикенд. Тя посочи, че това малцинство е лишило всички граждани от правото да протестират мирно и Обрадович иска да лиши хората от това демократично право.Бърнабич изтъкна още, че Сърбия е страна на порядъчни и толерантни хора, а не страна на насилието.Едно малцинство показа на света Сърбия по друг начин. Това не успя заради силната държава и институции и заради гражданите, които са против такъв акт, заяви Бърнабич по повод протестите през уикенда в Белград.", "date": "2019.03.18", "title": "Сръбският премиер: Протестите не разклатиха властта"}
{"url": "https://www.novinite.bg/articles/172613/Otkriha-40-kilograma-plastmasa-v-martav-kit", "text": "40 килограма пластмаса бяха открити в стомаха на мъртъв кит, който бе изхвърлен от морето на бряг във Филипините, съобщава Би Би Си. Морското животно е било открито по-рано този месец на изток от Давао Сити и след това изследвано от служители на музей \"D'Bone\".От стомаха на кита са били извадени общо 40 килограма пластмасови опаковки, като по-голямата част са били пазарски торби. Имало е и голям брой опаковки от различни продукти. \"Не бях подготвен за количеството пластмаса, която намерихме. Беше толкова много, че беше започнала да се калцифицира\", коментира директорът на музея Даръл Блачли.Според различни изследвания изхвърлянето на пластмасови продукти за еднократна употреба е сериозен проблем в някои страни в Източна Азия. Според изследване от 2015-та година Китай, Индонезия, Филипините, Виетнам и Тайланд са отговорни за 60 процента от пластмасовите отпадъци, които се озовават в световния океан. През юни миналата година в Тайланд бе открит мъртъв кит, погълнал 80 найлонови торби.", "date": "2019.03.18", "title": "Откриха 40 килограма пластмаса в мъртъв кит"}
{"url": "https://www.novinite.bg/articles/172593/Emil-Radev-Uskoryavame-procedurite-za-zashtita-na-interesite-na-decata-pri-razdyala-na-roditeli-ot-razlichna-nacionalnost", "text": "В ЕС има над 16 милиона семейства, в които родителите са с различна националност, а случаите на международни отвличания от единия родител са над 1 800 годишно. Когато се говори за семейноправни отношения и родителска отговорност, няма нищо по-важно от защитата на интересите на детето. Затова ревизираното предложение за промяна на Регламента Брюксел 2а гарантира ускорено връщане в семейната среда на детето, отвлечено от родител. Така българският евродепутат от ГЕРБ/ЕНП Емил Радев коментира приетия с голямо мнозинство доклад в Европейския парламент. Документът е посветен на ревизираното предложение за регламент на Съвета относно компетентността, признаването и изпълнението на решения по брачни въпроси и въпроси, свързани с родителската отговорност и международното отвличане на деца. С текста се въвеждат ясни правила по отношение взаимното признаване на трансгранични съдебни решения (премахва се екзекватурата). Предвидена е и една по- опростена процедура за връщане на детето, когато то е било изведено от страната от единия родител вследствие на развод например. Сроковете за връщането на детето в семейството също са съкратени значително, като вече ще са до шест седмици. „До голяма степен Съветът се е съобразил с исканията, които поставихме при обсъждането на промяната на Регламента в правната комисия на Европейския парламент. За мен съществена стъпка напред е задължението съдът да изслушва детето във всяка фаза на производството, тъй като неговото мнение е изключително важно и винаги трябва да бъде взето предвид. Това, разбира се, трябва да стане при максимално кратки процедури и винаги на език, който детето разбира”, обясни Радев. За случаите на международни отвличания с промените се въвеждат и ясни правила за настаняване на детето в приемно семейство в друга държава-членка, различна от държавата му на произход. Предвидени са и категорични срокове за изпълнение на постановените съдебни решения, както и ограничаване броя на обжалванията, които обичайно са причина за протакане на процедурата.", "date": "2019.03.18", "title": "Емил Радев: Ускоряваме процедурите за защита на интересите на децата при раздяла на родители от различна националност"}
{"url": "https://www.novinite.bg/articles/172607/Svetovnata-premiera-na-Grobishte-za-domashni-lyubimci-smrazi-posetitelite-na-kinofestivala-SWSX-v-Ostin", "text": "В събота, 16 март, на един от най-престижните световни кинофестивали South by Southwest (SXSW) се състоя световната премиера на Гробище за домашни любимци. Екранизацията на едноименния бестселър от автора на То Стивън Кинг предстои да смрази кръвта на българските кинозрители на 5 април. Звезди, критици и обикновени зрители, които имаха възможност да присъстват на събитието в Остин, Тексас, определиха Гробище за домашни любимци за една от най-добрите адаптации по произведение на Краля на ужаса.Смразяващ, изключително напрегнат, пълен с изненади и със страхотна актьорска игра, където ярко се откроява младата Жуте Лорънс, са само част от суперлативите, които получи филмът. Сред гостите на премиерата беше и творческият екип на филма в лицето на актьорите Джейсън Кларк, Ейми Саймец, Жуте Лорънс, Алиса Брук Левин и малките близнаци Хюго и Лукас Лавоа, режисьорите Денис Уидмайър и Кевин Кьолш и продуцентите Лоренцо ди Бонавентура, Марк Варадиан и Стивън Шнайдър. Гробище за домашни любимци разказва за ужаса на едно семейство, което научава, че понякога смъртта е за предпочитане. Д-р Луис Крийд (Джейсън Кларк), заедно със съпругата си Рейчъл (Ейми Саймец) и двете им малки деца, се мести от Бостън в красива стара къща в провинциален Мейн. Когато в семейството се случва трагедия, Луис разбира колко далеч е склонен да стигне човек, за да задържи смъртта далеч от най-близките си. Отчаянието завлича съкрушения баща надолу по саморазрушителна спирала. В края на която лежи мистериозно древно гробище със свръхестествената сила да връща живот от отвъдното. Но цената за това ще се окаже ужасяваща. Режисьори на Гробище за домашни любимци са Денис Уидмайър и Кевин Кьолш (Starry Eyes). Филмът е по идея на Мат Гройнбърг, а сценарият е на Джеф Бюлер по едноименния роман на Стивън Кинг. Продуценти са Лоренцо ди Бонавентура, Марк Варадиан и Стивън Шнайдър.Ще посетим Гробище за домашни любимци само в кината от 5 април 2019 г.", "date": "2019.03.18", "title": "Световната премиера на \"Гробище за домашни любимци\" смрази посетителите на кинофестивала SWSX в Остин"}
{"url": "https://www.novinite.bg/articles/172634/Vav-Franciya-zadarjaha-terorist-planiral-ataka-v-Balgariya", "text": "Екстремист, който планирал атентати в Париж и на територията на България, е бил арестуван от френските власти, съобщава онлайн изданието на „Фигаро”, като цитира и информация на „Франс прес”.Задържането е станало случайно в нощта на неделя срещу понеделник. Издирваният с Европейска заповед за арест пътувал в автомобил с видимо пиян шофьор, който бил спрян за полицейска проверка. Когато униформените проверили данните на двамата пътници в колата, станало ясно, че единият е именно търсеният екстремист.По информация във френски медии, става дума за човек, който е бил следен от службите заради данни, че се е радикализирал.Води се разследване за участието му в „престъпна дейност, изразяваща се в подготовката на терористични актове”.За момента няма повече информация за разкритите му планове.", "date": "2019.03.18", "title": "Във Франция задържаха терорист, планирал атака в България"}
{"url": "https://www.novinite.bg/articles/172625/Protivorechiyata-okolo-Brexit-moje-da-dovedat-jalti-jiletki-vav-Velikobritaniya", "text": "Френският в. \"Монд\" привлича вниманието към похода в подкрепа на Брекзит, организиран от Найджъл Фараж, бивш лидер на ЮКИП (Партията за независимост на Обединеното кралство), която имаше водеща роля за успеха на референдума през 2016 г. за излизане на Великобритания от ЕС, като прави аналог с френското движение на \"жълтите жилетки\". \"Ако Брекзитът не се състои, ще видим хората да излизат на улиците и да правят същото като тях\", предупреждава Ричард Тайс, бизнесмен, близък до Фараж, цитиран от в. \"Монд\". Включилите се в похода на Фараж поддръжници на Брекзита наблюдават с голямо притеснение \"окопната война\" в британската Камара на общините, довела до подкрепа за удължаване на срока на Брекзита. Очаква се британската премиерка Тереза Мей да предложи на депутатите да гласуват за трети път за постигнатото споразумение с Брюксел. Тя заплашва също, че ако те го отхвърлят, ще поиска голямо увеличаване на срока за напускането на ЕС - което съдържа риска, че Брекзитът може никога да не се състои. Участващите в протеста в подкрепа на излизането от ЕС се чувстват предадени както от Лондон, така и от Брюксел, отбелязва в. \"Монд\".През уикенда британското правителство правеше всичко по силите си, за да убеди депутатите в националния парламент да подкрепят постигнатото от Мей споразумение на гласуването, което може да се състои още утре, пише британският в. \"Гардиън\" в редакционна статия. Водят се рисковани преговори, особено от страна на северноирландската Демократична юнионистка партия (ДЮП), но има ясни признаци, че премиерката отново опитва да наложи своя подход към Брекзита.Тя може да си позволи това само заради решенията, приети от британските депутати във вторник и сряда миналата седмица. Те се противопоставиха на Брекзит без споразумение, подкрепиха удължаване на срока за преговорите и само два гласа не им стигнаха за поемане на контрола над процеса на напускане на ЕС. С това депутатите създадоха възможност за реализирането на множество възможности, включително много по-мек вариант на Брекзита и втори референдум. Премиерката залага, че депутатите от нейната партия ще се уплашат от тази нова несигурност достатъчно, че да подкрепят нейната позиция. Особени притеснения предизвиква фактът, че ЕС може да настои на участието на Великобритания в изборите за Европейски парламент в замяна на почти неизбежното удължаване на срока за преговорите. След седмици, в които без притеснения гласуваха против постигнатото от Мей споразумение с Брюксел, дори твърдите поддръжници на излизането на ЕС са подложени на натиск да не рискуват всичко - и част от този натиск идва от собствените им избиратели, а не от лидерите на Консервативната партия.За мнозина депутати позицията на ДЮП ще бъде от решаващо значение, отбелязва \"Гардиън\".Всичко това води до три извода. Първият: натискът от противниците на напускането на ЕС и поддръжниците на \"мекия\" Брекзит има ефект. Техните сили имат превес, те имат по-добри аргументи, по-устойчива подкрепа и в крайна сметка, по-голямо влияние.Вторият извод е, че тези събития можеха да бъдат предвидени. Националното разделение по въпроса за Брекзита изискваше компромиси и правене на избори, особено по отношение на единния пазар и митническия съюз, които Лондон трябваше да се стреми да запази. Парламентът започва да възстановява баланса, който подходът на премиерката се стреми да унищожи.Третият извод е, че всичко това ще продължи. Дори ако Мей успее да убеди депутатите да подкрепят споразумението с Брюксел, това няма да бъде краят: то се отнася до напускането на ЕС, но предстои да бъдат договорени бъдещите отношения. Фанатиците от нейната страна искат те да бъдат минимални, поддръжниците на единството на Великобритания се нуждаят от силни връзки. Процесът на Брекзита се проваля, преди всичко защото той е лоша идея и сега все повече хора го виждат. Независимо дали ще спечели гласуването, Мей е на път да загуби спора, подчертава в. \"Гардиън\", цитиран от БТА.\"Тези от нас, които винаги са смятали, че Брекзитът е лоша идея, сега би трябвало да са доволни. Но ние не сме, или поне аз не съм\", пише Робърт Самюълсън, автор на статия във в. \"Вашингтон пост\". \"Причината е очевидна. Много от нещата, които се страхувахме, се случиха или може да се случат. Още по-лошо е това, че последствията не са ограничени до границите на Великобритания\", подчертава той.Дори груба оценка на позициите на големите центрове за анализи във Вашингтон показва - не особено изненадващо - че повечето от тях смятат, че Великобритания е изправена пред мрачни икономически перспективи.Макар че страните от ЕС също биха загубили известен износ към Великобритания, техните загуби биха били далеч по-малки от тези на британския износ към континента. Следователно те могат да бъдат компенсирани далеч по-лесно със засилване на износа към други страни, се казва в доклад на Института за международна икономика \"Петерсън\".Британските загуби не са чисто теоретични - някои компании вече обявяват, че спират производството си във Великобритания, а банки преместват финансови активи от офиси в Лондон към континента. Има сериозни опасения, че Лондон ще загуби традиционната си позиция на водещ финансов център. В същото време хаосът, объркването и противоречията в усилията на британския парламент да намери стабилна политика за Брекзита вероятно подкопават сериозно доверието в политическата система на страната и способността й да привлича инвестиции.По-големият и по-важен въпрос е за бъдещето на световната търговска система. Резултатите от Брекзита са само малка част от по-голям въпрос. Разпада ли се световната търговска система, изграждана през последния половин век? Или проблемите са просто временни? Историята очаква отговор, подчертава в. \"Вашингтон пост\".", "date": "2019.03.18", "title": "Противоречията около Brexit може да доведат \"жълти жилетки\" във Великобритания"}
{"url": "https://www.novinite.bg/articles/172571/Golyam-pojar-gorya-v-stolichniya-kvartal-Svetovrachene", "text": "До късно снощи продължи борбата с огъня в столичния квартал \"Световрачене\". Големият пожар избухна в ранния следобед вчера в заблатена местност със суха растителност. Четири екипа на пожарната гасиха пламъците, които за минути се разпространиха върху близо 40 декара площ. За щастие огънят не достигна до къщите на хората.Гъстите облаци дим от пожара се виждаха в почти цяла София. В неделния ден са станали около 100 малки пожара в страната, съобщиха за NOVA от пожарната.  ", "date": "2019.03.18", "title": "Голям пожар горя в столичния квартал \"Световрачене\""}
{"url": "https://www.novinite.bg/articles/172573/Sofijska-voda-vremenno-shte-prekasne-vodosnabdyavaneto-v-nyakoi-chasti-na-stolicata", "text": "На 19 март 2019 г. (вторник), във връзка с изпълнение на инвестиционен проект за реконструкция на уличен водопровод на ул. „Бял нарцис“ местност „Карпузица“ кв. „Княжево“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Горна Баня“ – ж. п. линия София Перник, ул. \"Ехо\", улица \"Извор\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьо езеро\", ул. \"Дон\", ул. \"Подлозище\", местност \"Подлозище\", местност „Карпузица“ – ул. \"Поточе\", ж.п. линията София - Перник, ул. \"Гербер\", ул. \"Буря” ул. \"Дъбрава\", ул. \"Дивна\", ул. \"Княжевска\", ул. \"Доброволец\", ул. \"Лазаро поле\", ул. \"полк. Стойно Бачийски\", ул. \"Люлински път\" от ул. \"полк. Стойно Бачийски\" до ул. \"Войводина могила\" При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Карпузица“ - ул. „Стефан Пешев“ ъгъла с ул. „Ива“; кв. „Горна баня“ – бул. „Никола Петков“ ъгъла с ул. „Никола Хрелков“. След възстановяване на водоснабдяването е възможно временно повишаване мътността на водата. На 19 март 2019 г. (вторник), във връзка с изпълнение на инвестиционен проект за реконструкция на уличен водопровод на ул. 748 вилна зона „Горна баня“ район „Овча купел“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: кв. „Горна Баня“ – ул. „Обзор“ от ул. 747 до ул. „Вечерница“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на обръщалото на автобус 260. След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.", "date": "2019.03.18", "title": "„Софийска вода” временно ще прекъсне водоснабдяването в  някои части на столицата"}
{"url": "https://www.novinite.bg/articles/172606/Obyaven-za-izdirvane-beshe-otkrit-obesen-kraj-Dupnica", "text": "Обявеният  от РУ Дупница за местно издирване Димитър Георгиев Джермански е открит вчера обесен в плевня в с. Ресилово, съобщават от ОДМВР-Кюстендил.При извършения оглед на място следи от насилие не са установени. Трупът е закаран за аутопсия в кюстендилската болница. По случая е започнато досъдебно производство. Уведомен е дежурен прокурор.58-годишният мъж бе обявен за издирване на 15 март. За последно той бе видян ден по-рано, когато излизал от дома си в Ресилово.", "date": "2019.03.18", "title": "Обявен за издирване беше открит обесен край Дупница"}
{"url": "https://www.novinite.bg/articles/172636/Toploto-vreme-donese-temperaturni-rekordi", "text": "Температурен рекорд от 25,6 градуса отчетоха в Търговище. На датата 18 март най-топло досега е било през 1957 година, когато термометрите са показвали 24,5 градуса. Това съобщи за БТА ръководителят на Метеорологичната обсерватория в града Красимира Стойчева.По данни на метеоролозите абсолютният рекорд за март е поставен на 30 март през 1952 година, когато са регистрирани 31 градуса. Справка в обсерваторията показва, че най-студено е било на 18 март през 1987 година с отчетени минус 11 градуса. А най-ниската измерена температура през март в Търговищко е била минус 16 градуса през 1991 година.От утре синоптиците очакват захлаждане, ще има понижение на температурите и те ще достигнат 18 градуса, каза още Стойчева.В Монтана вчера и днес са измерени рекордно високи температури, съобщиха от метеорологичната станция в града.В историята на измерванията до сега най-топлият 17 март в Монтана е бил през 2001 година, когато са отчетени 22 градуса. Вчера са измерени 24,8 градуса. В 14 часа днес са измерени 24,6 градуса, което също е с три градуса над досегашния рекорд за най-топъл 18 март.Температурен рекорд за датата 18 март е регистриран днес в 14.11 часа в Силистра - 27.1 градуса, съобщиха от Метеорологичната обсерватория в града.Досегашният температурен рекорд за тази дата е бил 23.8 градуса, измерен през 2012 година.От 8 до 10 март тази година бяха регистрирани три последователни температурни рекорда.През март е имало и други изненади, показва статистиката на Метеорологичната обсерватория. През март 1987 година за девет дни е отбелязан абсолютен минимум на температурите. Две години по-рано на 1 март е регистрирана температура минус 15.5 градуса. През 1952 година на 7 и 8 март снежната покривка в Североизточна България достигнала до 60-70 сантиметра, а преспите - до два метра. През 1992 година на 19 март след интензивни снеговалежи и силни ветрове в Тутраканската, Дуловската, Ситовската и Кайнарджанската община на Силистренска област били прекъснати електропроводи и затворени пътища.", "date": "2019.03.18", "title": "Топлото време донесе температурни рекорди"}
{"url": "https://www.novinite.bg/articles/172575/Stopanite-ot-Bolyarovo-Samnyavame-se-da-e-imalo-chuma-po-ovcete", "text": "Елховският районен съд отмени глобата от 1900 лв. за стопаните от Болярово, които не позволиха на ветеринари да влязат във фермата им. Санкцията бе наложена от БАБХ - Ямбол. Стадото не бе унищожено и вече наброява около 280 глави, а стопаните се съмняват въобще да е имало чума по овцета. В началото на лятото обявиха Болярово за огнище на чума и трябваше да евтаназират животните, но фермерите осуетиха влизането на ветеринарите. Стопаните казаха, че ще си търсят правата в съда и ще искат да им се изплати субсидията за 2018 г. Засега стадото е затворено и не могат да се продават продукти и месо от овцете.Собственичката на животните Ани Петрова каза, че живеят на пенсията на един от членовете на семейството и на дарения от хората. Според нея всички институции са против тях. Тя заяви и че от Агенцията по храните не са дошли да вземат втори проби, а стадото се плоди. Стопаните се съмняват дали въобще е имало чума.От областната агенция по храните коментираха, че овцете са изградили имунитет към чумата, но това не означава, че не са били болни, затова стадото е заличено като обект и ще остане затворено.Казусът между стопани и агенцията ще бъде решен на 2 април в съда в Сливен.", "date": "2019.03.18", "title": "Стопаните от Болярово: Съмняваме се да е имало чума по овцете"}
{"url": "https://www.novinite.bg/articles/172569/Vremenno-metrostanciya-Zapaden-park-e-zatvorena", "text": "Временно метростанция „Западен парк“ е затворена за достъп на граждани. Това съобщиха от Столична община. Причината е забравен багаж", "date": "2019.03.18", "title": "Временно метростанция „Западен парк“ е затворена"}
{"url": "https://www.novinite.bg/articles/172623/Razkriha-zashto-povecheto-drevnoegipetski-statui-sa-bez-nosove", "text": "\r\nПовечето древноегипетски статуи са с отчупени носове, защото крадците съзнателно са ги повреждали, за да попречат на душите на мъртъвците да им отмъстят, съобщи в. \"Дейли мейл\".\r\n\r\nМакар и стърчащият нос да изглежда уязвим, Едуард Блийбър от Бруклинския музей, който е посветил изследване на темата, е убеден, че това не е случайно. Според него счупавнето на носа е \"съзнателно разрушаване\".\r\nЗа древните египтяни статуите са били \"съд\", който е съхранявал душата на изобразения човек. Вандалите са вярвали, че като отчупят нещо от нея, ще намалят силата му, както и че повредената част вече няма да може да функционира. Ако бъде счупен носът, статуята няма да може да диша.\r\nПрактиката продължава и в наши дни.\r\nДревноегипетски статуи без носове са включени в подготвената от Блийбърг изложба в музея на фондацията за изкуства \"Пулицър\" в Сейнт Луис.\r\n", "date": "2019.03.18", "title": "Разкриха защо повечето древноегипетски статуи са без носове"}
{"url": "https://www.novinite.bg/articles/172576/Specialist-za-incidenta-s-lyutiviya-sprej-Policaite-ni-ne-sa-podgotoveni-za-bezredici", "text": "След куриозната случка на протеста пред Министерския съвет, когато полицаи използваха лютив спрей и се самообгазиха става ясно, че те не са обучени за борба с масовите безредици, коментира в студиото на bTV бившият главен секретар на МВР проф. Николай Радулов.На протеста против политическата система органите на реда използваха спрея заради сблъсъци. Поривите на вятъра го разнесоха и така засегнати от него се оказаха и граждани, и полицаи.Според Николай Радулов ситуацията е показателна за това, че нашите полицаи не са тренирани и им липсва екипировка. „Къде им бяха противогазите, каските, очилата. Ако наистина се беше стигнало до неконтролируема ситуация, те нямаше как да реагират. Сълзотворният газ се изстрелва със специални пушки, а самата полиция няма противогази и маски”, коментира Радулов.Той добави, че газът е използван без видима причина, понеже масови безредици не е имало.По думите му това е било разпоредено и е тревожен знак за по-твърдо отношение на властта към протестиращите.„Властта е готова на всичко и това нещо се случва преди едни европейски избори“, допълни проф. Радулов.По данни на МВР трима души са били прегледани в ИСУЛ, след като се оплакали от парене в очите. Кадрите предизвикаха и оживени коментари във Facebook.", "date": "2019.03.18", "title": "Специалист за инцидента с лютивия спрей: Полицаите ни не са подготовени за безредици"}
{"url": "https://www.novinite.bg/articles/172574/Hilyadi-otpadat-ot-TELK-zaradi-novite-pravila-za-izdavane-na-resheniyata", "text": "Хиляди българи отпадат от системата на ТЕЛК, заради новите правила за издаване на решенията за инвалидност. Те са в сила от август миналата година и много хора, получаващи досега пенсия, вече няма да могат да я вземат, заради новата методика на изчисление на процента нетрудоспособност. Така хора, които са здрави пред ТЕЛК, реално остават „зад борда” - и в социален, и в икономически план. Един такъв случай е Галю Иванов е на 55 години. Преди 3 години получава първия си инфаркт, малко след като е съкратен от кораборемонтния завод във Варна. Така той стига до първия си ТЕЛК. През 2011 г. обаче, инфарктът го покосява отново и се налага да се направи стент. 13 години Галю е с инвалидна пенсия. „Тогава беше 80% инвалид за една година, след това процентите станаха 50. Въпреки това - при 50% получава пенсия\", разказва пред Нова съпругата му Невяна Иванова. От ден обаче, вече няма право на нея, тъй като заболяването му - стенокардия - е предвидено като 40% нетрудоспособност в новата наредба за ТЕЛК. Преди 3 години, когато е минавал за последно ТЕЛК - в решението е записано 51% нетрудоспособност, отбелязани са и 10% нетрудоспособност заради развит диабет. От ТЕЛК казват, че според новата наредба, ако не присъстват поне 50 % по една от всичките 2-3 болести, оставаш без пенсия. От август разликата била, че се гледат систуалната и диастулната функция от ехографията. „Когато има диастулна дисфункция е 40%, което е нищо и няма пенсия вече, а когато и систулна - тогава може да бъде и 50, може и повече в зависимост от застоя и от сърдечната недостатъчност”, казва д-р Анелия Колева, председател на ТЕЛК.Съпругата му споделя, че така се оказва, че той е без пенсия, макар че заболяванията нито са намалели, а са се увеличили, след установяването на захарен диабет. Лекарствата трябвало да продължава да си ги пие доживот. „Промяна той да е по-добре няма. Промяна има само, че го лишават от пенсията, поне е спокоен, че каквото и да се случи - лекарства има. Всъщност сега трябва сам да си плаща здравните осигуровки, защото те спират след като няма тоя ТЕЛК”, допълни Невяна. Галю е притеснен, че при липсата на работа, няма да разполага с финанси да си закупи лекарства. Решението е той да се яви пред Националната експертна лекарска комисия, където да докаже, че заради заболяванията нетрудоспособността му е над 50%.", "date": "2019.03.18", "title": "Хиляди отпадат от ТЕЛК заради новите правила за издаване на решенията"}
{"url": "https://www.novinite.bg/articles/172582/Policai-gotvyat-protesti-zaradi-nespazeni-obeshtaniya", "text": "В тъмната и опасната част на денонощието полицаите са онези, които следят за реда по улиците. В същото време служителите на реда получават едва по 25 стотинки на час за нощен труд.Напрежението в сектора се повиши, когато ръководството на министерството даде празно обещание парите да бъдат удвоени. За да се случи това са необходими 5 милиона лева, а такива няма.Това кара служителите на МВР да се готвят за нов протест през месец май. Той е обвързан с още едно условие. Полицаите водят преговори с министерството за промени в няколко закона и ако текствоете, на които държат не бъдат приети, ще се стигне до демонстрации.,,Тези промени са свързани с нормативната база, уреждаща социалния диалог в Министерството на вътрешните работи, с връзването на заплатата със социално измерим променлив критерий като средната и минималната работна заплата\", коментира зам.-председателят на СФСМВР Илия Кузманов.По думите му за една нощна смяна от 12 часа, в която 10 часа са нощен труд, един полицай взима около 2 лева, а за 24-часово дежурство - 2, 40 лева.Планираният протест на полицаите през месец май съвпада с идването на папа Франциск у нас.,,Залагаме на това, че за около месец бихме могли да се споразумеем с министерството и да не се стига до тази крайна мярка. Не търсим сензацията, нямаме намерение да блокираме посещението на папата, нямаме намерение да предприемаме действия срещу държавата'', катеогоричен бе Кузманов пред Bulgaria ON AIR.", "date": "2019.03.18", "title": "Полицаи готвят протести заради неспазени обещания"}
{"url": "https://www.novinite.bg/articles/172578/Dvijenieto-v-tunel-Praveshki-hanove-na-AM-Hemus-shte-bade-v-edna-lenta", "text": "От 10 ч. до 12 ч. движението в тунел \"Правешки ханове\" на АМ \"Хемус\" в посока Варна ще се осъществява в една лента поради ремонтни дейности по антените на мобилните оператори. Ще бъде ограничено движението по активната лента. Трафикът ще преминава по изпреварващата лента.От 12.30 ч. до 14.30 ч. движението в тунел \"Правешки ханове\" на АМ \"Хемус\" в посока София ще се осъществява в една лента поради ремонтни дейности по антените на мобилните оператори. Ще бъде ограничено движението по изпреварващата лента. Трафикът ще преминава по активната лента.", "date": "2019.03.18", "title": "Движението в тунел \"Правешки ханове\" на АМ \"Хемус\" ще бъде в една лента"}
{"url": "https://www.novinite.bg/articles/172585/Jena-pochina-v-avtobus-85-v-stolichniya-kv-Svoboda", "text": "Жена е починала в автобус, движещ се по линия №85 в столицата, съобщиха за TrafficNews от МВР.Инцидентът е станал сутринта на спирка \"Ген. Никола Жеков\".Читател ни изпрати две снимки, от които е видно, че има полиция на мястото на инцидента, но Спешна помощ не се вижда.Към момента няма яснота какво е предизвикало смъртта на жената. Автобусът е спрян, а полицаите провеждат разпити на пътниците", "date": "2019.03.18", "title": "Жена почина в автобус №85 в столичния кв. \"Свобода\""}
{"url": "https://www.novinite.bg/articles/172596/TEC-Bobov-dol-pak-sprya-rabota-zaradi-niskite-ceni-na-toka", "text": "ТЕЦ „Бобов дол“ спря работа заради ниските борсови цени на тока. Това съобщи пред БНР изпълнителният директор на дружеството инж. Емил Христов.По същата причина през миналата година централата спираше работа четири пъти, като последният беше през юни.Разчетите показват, че за близо три денонощия е по-добре и по-изгодно като финансови показатели ТЕЦ-ът да не работи изобщо.„Спираме поради ниски цени на борсата до понеделник сутринта. Това е в цяла Европа. Доколкото знам, в Германия са около 12 евро на мегават“, обясни инж. Христов и допълни: „При нас са малко по-високи, но във всеки случай под себестойността на производството“.Дежурните екипи, работещите на непрекъснат режим и по контролните системи са на работните си места.Няма да има проблеми с Инспекцията по труда, която за поредното спиране обаче не е била уведомена.В централата работят малко на 900 души - технически персонал, специалисти и работници. Работата ще бъде възстановена в понеделник, 18 март, в 08.00 часа.", "date": "2019.03.18", "title": "ТЕЦ „Бобов дол“ пак спря работа заради ниските цени на тока"}
{"url": "https://www.novinite.bg/articles/172583/Dvama-dushi-sa-v-bolnica-sled-dve-katastrofi-v-centara-na-Plovdiv", "text": "Двама души пострадаха при две катастрофи в центъра на Пловдив. На кръстовището между бул. „Руски“ и бул. \"Шести септември\" в Пловдив кола е блъснала велосипедист. Сигналът за инцидента е подаден около 7.30 ч. Десетина минути по-късно е получено съобщение за произшествие и с пешеходец на моста на Герджика. Пострадалите са откарани в болница за прегледи. Движението в района и на двете катастрофи е затруднено. На място са екипи на „Пътна полиция“, извършват се огледи на двете местопроизшествия. ", "date": "2019.03.18", "title": "Двама души са в болница след две катастрофи в центъра на Пловдив"}
{"url": "https://www.novinite.bg/articles/172594/Jelyazkov-Neobhodimi-sa-4-mlrd-leva-za-izgrajdaneto-na-strategicheskite-jp-proekti", "text": "Необходимият бюджет за реализацията на всички стратегически жп проекти у нас след 2021 г. е 4 млрд. лева. Това заяви министърът на транспорта, информационните технологии и съобщенията Росен Желязков по време на работна закуска с представители на Германо-българската индустриално-търговска камара (ГБИТК) и на Австрийското търговско представителство ADVANTAGE AUSTRIA. По думите му това включва жп връзките със Сърбия и Северна Македония, участъците Видин-Медковец, Карнобат-Синдел, внедряване на Европейска система за управление на влаковете в няколко участъка в страната, както и развитие на жп възел Варна и този в Горна Оряховица.„Като страна членка на ЕС, ние следваме ясна политика, в съответствие с европейските приоритети, като целта е да се постигне оптимална интеграция на транспортните мрежи в Съюза“, обясни Росен Желязков. Според транспортния министър, до 2030 г. следва да бъдат завършени проектите, разположени на основната TEN-T мрежа, а до 2050 г. – всички проекти на широкообхватната мрежа.Пред представителите на германския и австрийския бизнес, министър Желязков заяви, че ще бъдат реализирани редица проекти и в пътния сектор. Той посочи, че предстои строителството на автомагистрали Русе – Велико Търново и Калотина, и скоростни пътища Видин – Монтана – Враца и Мездра – Ботевград. „Индикативният бюджет на тези четири проекта е 3,605 млрд. лева, като в това число не е включено завършването на автомагистралите „Струма“ и „Хемус“, които са в процес на изпълнение“, обясни Желязков.В рамките на срещата бяха обсъдени и текущите концесионни процедури, на които Министерството е възложител, както и предстоящото въвеждане на ТОЛ-система за тежкотоварните превозни средства.", "date": "2019.03.18", "title": "Желязков: Необходими са 4 млрд. лева за изграждането на стратегическите жп проекти"}
{"url": "https://www.novinite.bg/articles/172595/NOI-podgotvya-analiz-na-efekta-ot-novata-formula-za-izchislyavane-na-pensiite", "text": "\r\nНационалният осигурителен институт подготвя анализ за ефекта от прилагането на промените във формулата за изчисляване на пенсиите. Той ще бъде готов тази седмица, обяви министърът на труда и социалната политика Бисер Петков, който участва в Годишната конференция на Мрежата на синдикалните организации от европейски столици.\r\n\r\n\r\n\r\n\r\n\r\n", "date": "2019.03.18", "title": "НОИ подготвя анализ на ефекта от новата формула за изчисляване на пенсиите"}
{"url": "https://www.novinite.bg/articles/172611/Manolova-i-srabskiyat-kolega-Zoran-Pashalich-organizirat-obshta-priemna-v-Caribrod", "text": "На 19 март 2019 г., от 10.00 до 16.00 часа омбудсманът Мая Манолова и сръбският ѝ колега Зоран Пашалич организират обща приемна в гр. Цариброд /Димитровград/, Сърбия, на адрес - Публична библиотека „Детко Петров“, ул. „Сутиеска“ № 2. Това съобщиха от пресцентъра на институцията. От 12.00 часа омбудсманът Манолова ще се срещне с кмета на сръбската община Димитровград Владица Димитров, адрес – ул. „Балканска“ № 2. На срещата ще присъства и българският посланик в Сърбия Н. Пр. Радко Влайков.", "date": "2019.03.18", "title": "Манолова и сръбският колега Зоран Пашалич организират обща приемна в Цариброд"}
{"url": "https://www.novinite.bg/articles/172617/Strategicheski-savet-se-sazdava-pri-darjavniya-glava-Rumen-Radev", "text": "Държавният глава Румен Радев създава със свой указ Стратегически съвет към президента на Републиката. Стратегическият съвет е консултативен орган, работещ на обществени начала при президента на Република България и има за цел изготвянето на документи със стратегическо значение, позиции, становища, анализи и др.Председател на Стратегическия съвет при президента е началникът на кабинета на държавния глава, Иво Христов.  е роден на 8 октомври 1970 г. в Истанбул. Завършва средното си образование в „Athénée Royale“ в Брюксел през 1988 г., а висшето си юридическо образование в Софийски университет \"Св. Климент Охридски\".Преводач на множество романи на Ромен Гари, Маргьорит Дюрас, Андре Жид, Филип Джиан, Тонино Бенакиста.Работил е като журналист в RFI-България, НТВ, БНТ и сп. „Europe Magazine“, издавано в Париж (2000-2001 г.).Автор на политическата биография на Франсоа Митеран, издадена на български език през 2000 г.Автор на блога Публикувал е в списание „L'Europeo“, вестник „Сега“ и списание „Тема“, кореспондент на сайта Courrier des Balkans за България.Създател на сдружение „Солидарна България“.Редактор и коментатор в списанието за политически анализи „A-specto“ (2014-2016).Публикувал е статии посветени на киното, литературата и фотографията. Автор на две фотографски изложби.Владее френски, английски, руски и испански език.Назначен e за началник на кабинета на държавния глава с указ на президента №45 от 23 януари 2017 г. Заместник-председател на Съвета е Невин Фети, съветник на президента по правни въпроси.  е родена на 2 април 1977 г. в гр. Варна, където завършва  езикова гимназия с изучаване на френски език. През 2001 г. придобива магистърска степен по право от Софийския университет “Св. Климент Охридски”, от 2005 г. има магистърска степен по защита на националната сигурност от Академията на Министерството на вътрешните работи. Защитава дисертационен труд и придобива образователно-научна степен „доктор” по въпросите на сключването и изпълнението на договори с достъп до класифицирана информация.През 2002 г. е съдебен кандидат в Софийския градски съд. Била е адвокат в Софийската адвокатска колегия /2002-2003/, работила е в Държавната комисия по сигурност на информацията /2003-2004/, заемала е последователно длъжностите асистент, старши асистент и главен асистент в Академията на Министерството на вътрешните работи /2004-2012/. В периода 2007-2011 е секретар на Президента на Република България по юридически въпроси. Хоноруван преподавател по дисциплината “Гражданско право - обща част” в Юридическия факултет на Софийския университет “Св. Климент Охридски”. Дългогодишен преподавател в Националния институт на правосъдието по въпросите на защитата на класифицираната информация. Автор е на множество статии.Владее турски, френски, руски и английски език.роден на 12 май 1957 г. в София. През 1982 г. завършва социология в Софийския университет „Св. Климент Охридски”. През 1987 г. защитава дисертационен труд за ролевите конфликти на личностно равнище и придобива образователна и научна степен доктор по научна специалност „Социология”.Започва трудовата си дейност през 1983 г. в Софийския университет „Св. Климент Охридски”. От 1991 до 1997 г. е народен представител в 36-то и 37-то Народно събрание.От 2005 г. е доцент, а от 2016 г. – професор в катедра „Публична администрация” на Философския факултет на Софийския университет „Св. Климент Охридски”, от 2009 г. – доцент, от 2017 г. – професор в катедра „Политически науки” на Пловдивския университет „П. Хилендарски”. От 2008 до 2014 г. е член на Постоянната комисия по социални и правни науки и национална сигурност към Агенцията за акредитация.Автор на четири авторски монографии, 4 колективни монографии и над 70 студии и статии. Член на редакционни съвети на четири научни периодични издания.Научен ръководител на шест успешно защитили докторанти и над 70 дипломанти.От 2002 г. и досега развива активна журналистическа и публицистична дейност в електронни и печатни медии.Владее руски, английски и френски език.Майстор на спорта по хокей на лед, състезател на хокейните клубове на „Левски” (1972-1978 г.),  и „Академик” (1979-1983 г.) и на националния отбор на България (1976-1980 г.). е икономист в Австрийския институт за икономически изследвания (WIFO), във Виена, Австрия, и лектор във Виенския университет по икономика и бизнес (WU Wien). Преди това е работил в Европейската Централна Банка във Франкфурт, Германия. Завършил е бакалавърска степен по икономика във Виенския университет по икономика и бизнес и магистратура по икономическа политика в University College London. В момента докторант по икономика във Виенския университет по икономика и бизнес (WU Wien) с фокус върху темите парична и фискална политика. Член е на Съвета за икономическо и социално развитие към Президента на Република България. Два пъти избран за стипендиант на Българската Народна Банка (2015, 2019). През 2018 също избран за стипендиант на Австрийската икономическа асоциация. Член на Инициативата за млади изследователи на Института за Ново икономическо мислене (Institute for New Economic Thinking).  е дипломат от кариерата, специализирал в Харвардския институт по международно развитие, Вашингтонския институт по международно право, Световната търговска организация – Женева, работил с УНКТАД, ИКАО, Комитета за космоса на ООН; единствения чуждестранен адвокат пред Народния съд на полк. Муамар Кадафи, допуснат до защита на 5-те български медицински сестри в Либия по СПИНпроцеса в Либия през 2000-2002.  е театровед и театрален критик. Двигател на каузите за съхраняването на българските театри и опазването на Борисовата градина.  е роден на 3  юли 1953 г. в гр. Кюстендил. Завършва Техническия Университет в София със специалност Електроинженер – Автоматизация на енергийните системи”  през 1977 г.В периода 1977-1980 г. работи като инженер наладчик в „Пусково Наладъчно Управление” към ДСО „Монтажи”, а от 1981  до 1989 г. е научен сътрудник и ръководител на секция в НИТИ „Техенерго” В периода 1990 – 1991 г. е народен представител в 7-ото ВНС и заместник председател на Комисията по енергетика.От 1993 до 1996 г. е член на Съвета на Директорите на НЕК, а в периода 1995 – 1997 г. е Главен секретар на Министерство на енергетиката.В периода 2002 - 2003 г. е Изпълнителен Директор на Енергопроект, а от 2003 до 2006 г. е ръководител на проект „Рехабилитация на блокове 1-4 в ТЕЦ Марица- Изток 3” към „Енергоремонт – Гълъбово”.Член е на Надзорния Съвет на „Енел – Марица Изток 3”  за периода 2006 – 2010 г.От 2001 – 2013 г. и от 2015 г.– досега е управител на „Пирин Ват” ООД. В периода 2013 – 2014 е член на ДКЕВР.Женен и има  син и дъщеря и внуци.  е лекар, доктор на науките на БАН, гост - изследовател и преподавател във Франция и Германия. Два пъти директор на Агенцията за лекарства, извършила съществени реформи за преструктуриране на фармацевтичния сектор у нас. Има 7-годишен опит като Директор за Източна Европа към Европейското представителство на производителите на безрецептурни лекарства в Брюксел. Работила е за Световна банка като експерт по лекарствена политика. Била е съветник към българския Икономически и социален съвет. Номинирана е 3 пъти за шеф на кабинета в здравното и социално министерства.  Носител е на диплом за европейски политики от Националното училище по администрация на Франция. Владее свободно френски, немски, английски и руски езици. е роден на 25 февруари 1955 г. Магистър по социология, преподавател в бакалавърски и магистърски програми на специалностите 'Социология' и 'Политология' в СУ 'Климент Охридски' в направленията 'Методология на емпиричните социологически изследвания', 'Маркетингови изследвания', 'Политически и социален маркетинг'.От 1992 г. до 2001 г. е изследователски директор на ББСС Галъп Интернешънъл, а от 2001 г. собственик и управител на Джи Кънсалтинг - компания, специализирана в изследователска и консултантска дейност.С богат професионален опит в ръководството и реализизацията на изследователски проекти за множество компании, Световната банка, UNDP, USAID, министерства, държавни агенции, общини, неправителствени организации, политически партии.През различни периоди е бил председател или член на управителния съвет на неправителствени организации като Фондация 'Развитие на гражданското общество',  Институт за социална интеграция, Граждански институт, Институт 'Иван Хаджийски' и др.).  е роден на 24 април 1976 година в София. Завършва 133  СОУ „Ал. Пушкин” с хуманитарен профил и руски език (1994).  През 2001 се дипломира като магистър по политически науки със специализация „Външна политика и национална сигурност“ в СУ „Св. Климент Охридски“. Доктор по политически науки от СУ (2011). Преподавал е различни политически дисциплини в СУ “Св. Климент Охридски“ и ЮЗУ „Неофит Рилски“. Негови научни публикации са издавани на английски, сръбски, хърватски и албански език. Автор е на две монографии – „Поколения и възраст в политиката. Българският преход“ и „Западните Балкани и България (политика, дипломация, сигурност)“. От 2015 година е политолог и главен анализатор на Института за стратегии и анализи (ИСА). Владее английски, руски, сръбски и хърватски език.  е роден в София на 15 януари 1951 година. Завършил е Английската гимназия в София (1970), а след военната си служба (1970-1972) завършва МГИМО (1977).Работил в МВнР (1978-2015), във всички кариерни дипломатически рангове от аташе до посланик, бил е началник на политическия кабинет на министъра при Станислав Даскалов (1993-1994) и при Соломон Паси (2004-2005), както и директор на различни дирекции в Министерството.Извънреден и пълномощен посланик на Република България  в Република Кипър (2005-2009), в Република Молдова (1995-2001), в Република Турция (1991-92), Генерален консул на Република България в Истанбул (1990).Удостоен със златен почетен знак на Министерството на външните работи (2005 и 2013) и златен почетен знак „За вярна служба под знамената“ (2001) на Министерството на отбраната.Автор на книгата „А иначе дипломацията е сериозен занаят“ (2013).Владее английски, турски, руски и френски.Женен, с три деца.  е роден през 1966 г. в град Бургас. Завършва УНСС като магистър по Икономика. Има следдипломни квалификации от Университета на Джорджтаун, Вашингтон, САЩ (Банков рисков мениджмънт), Университет Сeйнт Джон, Колеж по застрахователен и рисков мениджмънт, Ню Йорк, Университета Екситър, Великобритания (Банки и финанси).Специализирал е банков и застрахователен мениджмънт в Германия и Англия.Председател на Агенцията за застрахователен надзор, след което е зам.-председател на Комисията по финансов надзор.Работил е в управителните съвети на международни финансови компании от Холандия, Австрия и САЩ.Автор е на три книги и поредица от статии в националната  и международна преса в областта на банките, застраховането и финансите.Владее английски език и руски език.", "date": "2019.03.18", "title": "Стратегически съвет се създава при държавния глава Румен Радев"}
{"url": "https://www.novinite.bg/articles/172622/Korneliya-Ninova-Imame-opaseniya-ot-falshifikacii-no-i-reshimost-da-garantirame-svoboden-i-chesten-izbor", "text": "„Днес проведохме среща с Българска земеделска партия – това е поредната ни среща с извънпарламентарни партии и граждански сдружения, в желанието ни да съберем повече подкрепа в общ фронт за гарантиране на честни избори”, това заяви председателят на БСП Корнелия Нинова по време на на пресконференция на „Позитано 20”. По думите й по време на разговора са били обсъдени позициите на двете страни за промяната на изборните правила, като те имат съвпадение по тях. „Имаме опасения от фалшификация и подмяна на вота, но имаме и решимост с общи възможности да противодействаме, за да гарантираме свободен, честен и почтен избор”, коментира Нинова. Председателят на БСП използва случая, за да призове българските граждани да гласуват за когото те предпочитат, но да упражнят демократичното си право на глас. „Тези разговори прерастват в разговори за политики.Българската земеделска партия представлява малки, средни, дребни земеделски производители. Днес обсъждахме как с общи усилия можем да защитим техните права – не само тук, но и с оглед на предстоящите европейски избори”, заяви Нинова. „Искаме да гарантираме равнопоставеност на българския дребен земеделски производител със земеделските производители на другите европейски държави”, добави тя. По думите й е била обсъдена и програмата на БСП за развитие на земеделието, която се подкрепя от Българска земеделска партия.  От своя страна, от Българската земеделска партия благодариха за срещата и разискваните  политики в сектор земеделие, Изборния кодекс и  предстоящите избори. „Обсъдихме в нашия Управителен съвет отношението на БСП към българското земеделие и общите ни политики, които съвпадат в посока европейско и българско земеделие. Затова решихме да работим заедно по този процес”, коментира председателят на партията д-р Пейчо Касъров. Той смята, че трябват гаранции правото на избор да не бъде опорочавано.", "date": "2019.03.18", "title": "Корнелия Нинова: Имаме опасения от фалшификации, но и решимост  да гарантираме свободен и честен избор"}
{"url": "https://www.novinite.bg/articles/172587/Provede-se-golyama-mejdunarodna-yuridicheska-konferenciya-v-Sofiya", "text": "София стана домакин на международни експерти, в сферата на правото, от цял свят. Конференцията е част от годишната програма на „TAG Alliances“ – международна мрежа на независими адвокатски, счетоводни и одиторски кантори, която има членове в над 100 държави. Старт на семинара се даде от вицепрезидентa на организацията – Мелиса Атиша, която разкри бъдещите планове за разрастване на организацията в световен мащаб и нейните приоритети в сферата на обмена на опит и сътрудничество, както и в киберсигурността, която е от огромно важност за всички членуващи в мрежата. Стамен Янев от Българската агенция за инвестиции, посрещна чуждестранните гости, запознавайки ги със страната, възможностите за инвестиции в нея и секторите, които се очертават като най-големи и благодатни, сред които автомобилния и аутсорсинг. „Бързият и качествен интернет в страната е атракция за чуждестранния бизнес. Виждаме тенденция, все повече млади хора и инвеститори да избират София, за да стартират своя бизнес, а градът се нарежда след Лондон и Берлин като предпочитан стартъп хъб“, сподели Стамен Янев.„България може да предложи много на чуждестранните инвеститори. Наблюдаваме огромно раздвижване в аутсорсинг сектора. За 2013г. той заема 2,9% от БВП, за 2017г. е достигнал 5% или 2,1 млрд. евро, а прогнозите за 2021г. са за 8% или 4 млрд. евро.“, допълни Анна-Мари Виламовска, Изпълнителен директор на Българската аутсорсинг асоциация. „Секторът у нас се трансформира от локално ориентиран в национален. Наблюдаваме тенденция, при която фокусът се измества от София, където е ситуиран 80% от аутсорсинг бизнеса в България, и от Пловдив и Варна – съответно с 13%, към градовете Велико Търново, Русе и Бургас.“Адвокатите Станислав Николов и Нора Кючукова от „Попов, Арнаудов и партньори“, допълниха картината за потенциала на България за инвестиции и бизнес. „Да регистрираш дружество в България е изключително лесна задача, благодарение на държавната ни политика. Стартовият капитал и регистрационните такси, нужни за целта, са малки, а сроковете – много кратки, в рамките на няколко дни след подаване на необходимата документация“, заяви Нора Кючукова. „Данъците в страната са ниски и стабилни, което предоставя спокойна среда за развитието на бизнесите – плоският данък върху доходите остава непроменен от 2008г., а ДДС – от 1999г. Те не само са приети преди десетилетия, запазвайки стабилност до днес, но също така са изключително ниски, сравнени с тези в Европа“, допълни Станислав Николов. Балканската перспектива беше разгледана по време на модерирания от адвокат Сибина Ефтенова панел с участници от Румъния, Македония, Хърватска и България, а акцентите в нея бяха дигитализацията, публичните и бизнес е-услуги, както и обмяната на опит и експертиза сред юристите в региона. „България е една от страните в Европа с най-добро покритие и скорост на интернет мрежата в големите градове, с най-много сертифицирани IT специалисти, а също и с едни от най-добрите хакери – включително „бели”.Позитивна тенденция е успешното развитие на нови идеи и продукти в сферата на блокчейн, биометрията, мобилните игри” сподели адвокат Бенислав Вътев от „Попов, Арнаудов и партньори“, който беше един от панелистите. Пред интересни възможности е изправена Македония, където инвестициите се насочват към един нетрадиционен бизнес – този с канабис. „Това от своя страна ще внесе в страната много нови технологии от САЩ, Канада и Холандия, както при предлагането на услуги, така и в рекламния и комуникационен бизнес“, сподели Владимир Боцевски от Čakmakova Advocates. Финалът на конференцията мина под мотото на санкциите на САЩ. „Средата е изключително динамична. Юристите в страната трябва да следят и спазват регулации, директиви, интерпретации и препоръки от три контролни органа, а тази задача често се усложнява от президента ни, който взима непредвидими политически и икономически решения, в една и без това постоянно променяща се среда.Това може да представлява особено затруднение за тези от нас, а също и за тези от вас, които работят с международни клиенти“, заяви Робърт Слак от Kelley Drye & Warren LLP от САЩ. „Все по-често виждаме санкции, които се налагат от страна на САЩ към лица, компании и страни на други територии, и включително в Европа. Това в общите случаи се дължи на бизнес сделки със страни под ембарго или в черния списък на САЩ, а понякога причината за наложена санкция може просто да е използването на щатски долари на даден етап от сделката“. Конференцията представи най-актуалните проблеми в света, пред които са изправени бизнеса и в конкретика юристите. Решението за тях, както в регионален, така и в глобален мащаб, е обменът на опит между специалистите, експертна подкрепа на бизнеса и иновативен подход. Следващата конференция на TAGAlliences ще се състои в Лондон по-късно през 2019г. „Попов, Арнаудов и партньори“ е единствената кантора в България, припозната от международната мрежа като юридически партньор в страната.", "date": "2019.03.18", "title": "Проведе се голяма международна юридическа конференция в София"}
{"url": "https://www.novinite.bg/articles/172608/Ministar-Petkov-Pravim-vsichko-vazmojno-za-podobryavane-na-usloviyata-na-trud-v-transportniya-sektor", "text": "Министерството на труда и социалната политика прави всичко възможно за подобряване на условията на труд и гарантиране на правата на работещите в транспортния сектор. Ролята на държавата за осъществяване на ефективен контрол и осигуряване на справедливи условия на труд е от особено значение за заетите в бранша. Това каза министърът на труда и социалната политика Бисер Петков по време на откриването на 18-та годишна конференция на Мрежата на синдикалните организации от европейските столици на тема „Транспортът и мобилността в европейските столици – за по-добри условия на труд и живот“, която се провежда в София. Министър Петков подчерта, че замяната на остарелите, замърсяващи околната среда елементи на транспортната система, с нови, екологично чисти транспортни средства, води както до намаляване на замърсяването, така и до подобряване на условията на труд на работещите в сектора. Създаването на условия за достоен труд зависи от усилията на всички участници в пазара на труда. В България полагаме усилия да водим конструктивен социален диалог, който сближава позициите на бизнеса и работната сила, каза още министърът на труда и социалната политика. Министър Петков представи Националната програма за безопасност и здраве при работа, в която основен приоритет е осигуряването на безопасни и здравословни условия на труд. В нея са включени мерки за работодатели, които инвестират в подобряване на условията за работещите. Осъществяването на оценка на риска на работните места е предпоставка за системното управление на безопасността и здравето при работа и основа за създаването на култура на превенция, добави той. В изказването си министърът на труда обърна внимание, че транспортът и мобилността са жизненоважни за икономиката и гражданите на Европа и са приоритет в програмата на ЕС за създаване на работни места и растеж на инвестициите. Той напомни, че по време на Българското председателство на Съвета на ЕС успешно приключиха преговорите по Директивата за командироването на работници в рамките на предоставянето на услуги, с която се реализира принципът на едно и също заплащане за един и същи труд. София беше домакин и на конференцията на Европейската конфедерация на профсъюзите, на която беше лансирана идеята за възходяща конвергенция на доходите на работещите в ЕС. България ще продължи да подкрепя Европейската конфедерация на профсъюзите в реализирането на това намерение, каза в заключение министър Бисер Петков.", "date": "2019.03.18", "title": "Министър Петков: Правим всичко възможно за подобряване  на условията на труд в транспортния сектор"}
{"url": "https://www.novinite.bg/articles/172637/Bojko-Borisov-izprati-telegrama-do-premiera-na-Niderlandiya-Mark-Ryute-vav-vrazka-s-tragichnite-sabitiya-v-Utreht", "text": "Премиерът Бойко Борисов изпрати телеграма до министър- председателя на Нидерландия Марк Рюте във връзка с нападението над цивилни граждани в холандския град Утрехт. “Сериозно съм загрижен от трагичните събития в Утрехт и изразявам искрената си съпричастност към пострадалите и техните близки“, пише българският министър-председател. Борисов посочва още, че България е солидарна и подкрепя Нидерландия в този тежък момент. „Продължаващите нападения срещу цивилни граждани потвърждават необходимостта от единни и решителни действия на международната общност срещу всяко грубо посегателство върху здравето, живота, свободата и демократичните ценности”, пише още министър-председателят в писмото си до премиера Марк Рюте.", "date": "2019.03.18", "title": "Бойко Борисов изпрати телеграма до премиера на Нидерландия Марк Рюте във връзка с трагичните събития в Утрехт"}
{"url": "https://www.novinite.bg/articles/172598/Za-poslednite-4-godini-ot-balgarskiya-pazar-sa-iztegleni-1512-lekarstva", "text": "1512 лекарства са били изтеглени от българския пазар за последните 4 години.Това стана ясно на работна среща в Пампорово на Федерация „Български пациентски форум“ и Българската асоциация за развитие на паралелната търговия с лекарства. В 62% от случаите причините за недостиг на лекарства касаят временно или трайно преустановен внос на лекарства и т.нар. дерегистрирани лекарства, чиито досиета са изтрити от България по желание на техните първовносители. „И които лекарите продължават да изписват и пациентите продължават да търсят, без те да са налични на нашата територия“, обясни пред БНР Боряна Маринкова, председател на асоциацията за развитие на паралелната търговия с лекарства.Паралелният износ като проблем на недостига на лекарства в Европа не е водеща причина, а напротив – той може да помогне за справяне с недостига, смята Маринкова. Като посочи, че предстои въвеждането на системата за следене на лекарствените наличности, тя изрази надежда чрез законов механизъм да се въведат проактивни мерки, не просто забрана за износ на лекарства в ситуации на недостиг. „Не просто ще има лекарство, което ще влезе в забрана за износ, а там ще се инициира процедура за много бърз паралелен внос на това лекарство, откъдето е необходимо“, каза още тя.Боряна Маринкова изрази мнение, че е добре с поправки в Закона за лекарствата да се даде възможност да се осъществява паралелен внос на дерегистрирани лекарства, които не са изтеглени от България заради проблеми с лекарствената безопасност. През 2017 година са били дерегистрирани 327 лекарства, без нито едно от тях да има проблем с лекарствената безопасност, даде пример тя.За около три седмици, през паралелен внос, с изпълнение на всички регулаторни изисквания, липсващи лекарства могат да стигнат до българския потребител, казват още от Българската асоциация за развитие на паралелната търговия с лекарства. „Тоест, при първия сигнал, че има проблем, до две-три седмици може да се реагира, което е приемливо време, в което пациентите да не усетят остър недостиг“, коментира Боряна Маринкова. На европейско ниво имаме достъп до 500-милионен пазар в партньорство с над 100 дистрибутори, допълни тя.На онлайн платформата, създадена съвместно с Федерация „Български пациентски форум“, която функционира от 9 юни миналата година, за шест месеца са били получени 400 сигнала. Според Маринкова, това е много интензивен период на сигнализиране на фона на досега действащите форми за обратна връзка от страна на пациентите. Получените сигнали са за 274 лекарствени продукта. Над 85 на сто от сигналите са получени от крайния потребител – пациенти или техни близки и роднини. Има и сигнали от медии и от Здравната каса.", "date": "2019.03.18", "title": "За последните 4 години от българския пазар са изтеглени 1512 лекарства"}
{"url": "https://www.novinite.bg/articles/172626/Georgi-Vergiev-shte-se-zakalne-kato-deputat", "text": "\r\nЦентралната избирателна комисия определи за народен представител Георги Вергиев. Той ще се закълне като депутат от \"БСП за България\" на мястото на напусналия миналата седмица Славчо Велков.\r\n\r\n\r\n\r\n\r\n\r\n\r\n", "date": "2019.03.18", "title": "Георги Вергиев ще се закълне като депутат"}
{"url": "https://www.novinite.bg/articles/172591/Do-mesec-finalizirat-pregovorite-za-uvelichenie-na-zaplatite-v-stolichniya-transport", "text": "До месец приключват преговорите по 3-годишната програма за ежегодното увеличение с 10% на заплатите в столичния транспорт. Това съобщи кметът на София Йорданка Фандъкова, цитирана от БГНЕС. Предложението за 3-годишната програма бе на синдикатите КТ „Подкрепа“ и КНСБ. „Аз го намирам за изключително разумно и преговорите ще продължат, за да можем да го финализираме. Надявам се, че по този начин хората ще видят грижата за тях и второ – ще работят по-добре за гражданите. В никакъв случай няма да допусна разреждане на линии или влошаване на качеството на транспорта“, увери Фандъкова.Тя припомни, че е прието и нейното предложение за изравняването на доходите на работещите в електротранспорта и автотранспорта. Наскоро доходите на водачите в транспорта бяха повишени за втори с 10%, което води до над 20% увеличение от началото на годината. „Основният проблем е недостигът на водачи и ще продължим да правим всичко възможно, за да запазим тези, които работят и да привлечем нови“, увери кметът на София.Йорданка Фандъкова коментира и поредния протест на собственици на имоти в кв. „Горубляне“, които на няколко пъти блокират част от „Цариградско шосе“и предизвикват голямо задръстване. „Правя вече няколко пъти среща с представителите на инициативния комитет. Те имат своите основания, но тук говорим за един процес, който сега започва, а не е приключил. ПУП на „Младост“, който включва изграждането на Източен парк е само в първоначалния процес на обсъждане. От една страна е желанието за изграждането му, а от друга – правата на собствениците, които имат своите претенции. Има възможност в рамките на обсъжданията да се коментира този въпрос“, обясни столичният кмет. ", "date": "2019.03.18", "title": "До месец финализират преговорите за увеличение на заплатите в столичния транспорт"}
{"url": "https://www.novinite.bg/articles/172620/Ninova-Nacionalniyat-savet-shte-reshi-dali-Stanishev-shte-bade-v-listata-i-na-koe-myasto", "text": "\"Дали ще бъде в листата Сергей Станишев и на кое място - ще реши Националният съвет на следващо свое заседание, което ще се проведе в първата половина на април\". Това каза лидерът на БСП Корнелия Нинова в отговор на въпрос дали председателят на Партията на европейските социалисти (ПЕС) Сергей Станишев изобщо ще присъства в листата на левицата за предстоящите избори за Европейски парламент.Коментарът си Нинова направи по време на пресконференция след среща с ръководството на Българска земеделска партия. Нинова уточни, че решението се взима от Националния съвет според устава и правилата за подреждане на листата.На въпрос, свързан с твърденията на бившия председател на партията Михаил Миков, който изрази откровени съмнения при избора за водач на листатата на БСП, Нинова отговори: \"Ако някой има жалби, съмнения, има партия, има контролни органи - да ги отнесе тук, а не да ги развява по телевизията\".Тя коментира още, че ако си търсят оправдания за една загуба, може дa се намерят много обяснения.\"Факт е, че Националният съвет избра Елена Йончева за водач на листата\", допълни Нинова, цитирана от БТА.", "date": "2019.03.18", "title": "Нинова: Националният съвет ще реши дали Станишев ще бъде в листата и на кое място"}
{"url": "https://www.novinite.bg/articles/172633/Sharenkova-Joncheva-shte-povtori-efekta-Radev", "text": "Социалистите утвърдиха Елена Йончева за водач на листата за Европейски парламент.Елена е знаеща, можеща и смела жена.Тя не се страхуваше да прави репортажи и да снима филми под куршумите в Косово, Чечня, Ирак, Сирия и Украйна.Не се страхува да изобличава корупционните скандали на управлението на ГЕРБ, да задава неудобни въпроси на недосегаемите олигарси.Със сигурност тя е човекът, който в Европейския парламент ще защитава българските каузи, идеите на социалната държава, няма да се подчинява на „началствата”, няма да премълчава истините за оядената брюкселска бюрокрация. Защото Елена ще защитава българщината и изконните наши традиции.Няма съмнение, че тя, познавайки ужасите на войната, ще води автентичната социалистическа политика на мир и диалог, ще бъде категоричен опонент на евро атлантическите ястреби и пещерни русофоби, на търговците на война и смърт. Но най-важното сред тези качества е, че Елена Йончева е човекът, който ще даде надежда на хиляди разочаровани и обезверени българи.Йончева ще повтори ефекта „Радев” – мощен протестен и граждански вот за промяна на статуквото.Въпреки натиска на външни и вътрешни фактори зад кандидатурата на Елена застана лидерката на БСП Корнелия Нинова. Тя отстоя социалистическата визия за БСП, България и Европа, поемайки лична лидерска отговорност.Такава е политиката на БСП, която дава резултат!Така бе с кандидатурата на ген. Румен Радев за държавен глава.Така бе с радикалната уствна промяна в БСП – пряк избор на лидер, мандатност за всички в партията, подмладяване, активиране на местните структури.Така бе с ярката парламентарна опозиционност – левицата въстана срещу парламентарната цензура и политиката „Главчев”.Сега БСП е извън парламента, а властта е в паника – лъсват тайните коалиции и задкулисните договорки.БСП изобличава корупцията, застана до „малкия” човек – защити майките на деца с увреждания, протестиращите работници, лекари, животновъдите в Странджа...БСП се противопостави на Истанбулска конвенция и на вредния Пакт за миграция, лансирани от Брюксел и ПЕС.В БСП днес силното лидерство дава резултат. Той ще стане факт и на предстоящите европейски избори.За това е нужно БСП да продължава да отстоява автентичния социалистически и патриотичен курс, за да постигне нужната за България промяна!", "date": "2019.03.18", "title": "Шаренкова: Йончева ще повтори ефекта „Радев”"}
