{"url": "https://www.novinite.bg/articles/167323/BSK-nastoyava-za-speshna-sreshta-s-premiera-zaradi-kasovite-aparati", "text": "От името на 28 браншови организации Българската стопанска камара /БСК/ настоява за спешна среща с министър-председателя Бойко Борисов във връзка с промените в Наредбата за регистриране и отчитане чрез фискални устройства на продажбите в търговските обекти, съобщиха от камарата.В писмото до премиера организациите подчертават, че подкрепят усилията на кабинета за повишаване на фискалната дисциплина, ограничаване на нелоялните търговски практики и намаляване дела на \"сивата\" икономика, но са притеснени заради кратките срокове, в които бизнесът трябва да приведе дейността си в съответствие с изискванията на Наредбата, както и непрецизно формулираните текстове, които създават неяснота, правна несигурност и икономическа непредвидимост.В писмото се изтъква, че промените в наредбата засягат практически всички стопански субекти, от всички сектори на икономиката. Това означава, че сме изправени пред потенциална опасност в началото на следващата година да се стигне до сериозно социално напрежение, което бихме искали да предотвратим, отбелязват организациите.", "date": "2018.11.14", "title": "БСК настоява за спешна среща с премиера заради касовите апарати"}
{"url": "https://www.novinite.bg/articles/167285/KZK-proveryava-procedurite-garantirashti-konkurenciyata-na-pazara-za-goriva", "text": "Комисията за защита на конкуренцията осъществява контрол относно изпълнението на поетите с решение от 2017 г., задължения от страна на „Лукойл България” ЕООД, „Еко България“ ЕАД, „Шел България“ ЕАД, „ОМВ България“ ООД, „НИС Петрол“ ЕООД и „Петрол“ АД с цел гарантиране на конкурентната среда на съответните пазари.Паралелно със започналото секторно проучване на конкурентната среда на пазарите на производство и реализация на автомобилен бензин и дизелово моторно гориво за крайни потребители, КЗК извършва последващ контрол за пълно, точно и своевременно спазване на поетите задължения през март 2017г. от страна на „Лукойл България” ЕООД, „Еко България“ ЕАД, „Шел България“ ЕАД, „ОМВ България“ ООД, „НИС Петрол“ ЕООД и „Петрол“ АД, на основание чл. 67 от Закона за защита на конкуренцията, съобщиха от КЗК.Във връзка с наблюдаваното увеличение на цените на горивата за крайните потребители и поетите задължения от дружествата, Комисията намира за необходимо да провери изпълнението на одобрения комплекс от мерки, състоящи се в задължения за приемане на вътрешни процедури, които да гарантират ефективната конкуренция на съответния пазар. Поетите през 2017г. задължения целят да се препятства и възможността за възникване на евентуални антиконкурентни проблеми, свързани с прозрачността на пазара и координиране на пазарното поведение на дружествата при вземане на стратегически решения по начин, който ограничава конкуренцията.Комисията за защита на конкуренцията /КЗК/ се присъедини към материалите по производството за сигнал от инициативен комитет на граждани от Велико Търново. Сигналът съдържа релевантна информация за актуалните проблеми на пазара и изразява благодарност и подкрепа за предприетите от Комисията действия. Към сигнала е приложена и протестна подписка на граждани, съобщиха от КЗК.Комисията оценява високо активното съдействие на обществото при предоставянето на относима към проучването информация. Наред с традиционния инструментариум за провеждане на проучването, КЗК възнамерява да използва и информация, събрана в резултат на проведени срещи с участниците на съответните пазари и експерти в областта.", "date": "2018.11.14", "title": "КЗК проверява процедурите, гарантиращи конкуренцията на пазара за горива"}
{"url": "https://www.novinite.bg/articles/167286/Veselin-Mareshki-i-Krastina-Taskova-sashto-se-otkazaha-ot-imuniteta-si", "text": "Лидерът на \"Воля\" Веселин Марешки и заместник-председателят на парламентарната група на партията Кръстина Таскова са се отказали от имунитета си като народни представители, стана ясно по време на брифинг в парламента, предаде БГНЕС. Новината обяви лидерът партията Марешки.Главният прокурор Сотир Цацаров поиска имунитетите на общо трима от \"Воля\", а народният представител Пламен Христов първи се отказа от него. Спрямо тях, по досъдебно производство, започнало в Окръжна прокуратура - Варна, са повдигнати и предявени обвинения за изнудване. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление.Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия.", "date": "2018.11.14", "title": "Веселин Марешки и Кръстина Таскова също се отказаха от имунитета си"}
{"url": "https://www.novinite.bg/articles/167290/Borisov-Shte-pokanim-evrokomisari-na-debat-za-mediite", "text": "Четем всяка дума на нашите партньори и ще поканим комисари у нас, за да проведем дебат за медиите у нас. Това заяви премиерът Бойко Борисов в началото на правителственото засадение по повод доклада на Европейската комисия.\r\n\"Аз искам да провокирам дебат за медиите и да покажем, че нямаме възможност да влияем на никоя медия. В България всеки ден години наред се правят карикатури и този дебат трябва незабавно да го проведем. На кой какво е забранено?”, запита Борисов.\r\n", "date": "2018.11.14", "title": "Борисов: Ще поканим еврокомисари на дебат за медиите"}
{"url": "https://www.novinite.bg/articles/167275/Kaloyan-Pargov-Kakvo-specheli-i-kakvo-zagubi-Balgariya-za-13-godini-chlenstvo-v-NATO", "text": "\"България е член на НАТО вече 13 години. Някой направи ли досега равносметка какво спечели и какво загуби държавата ни от това? Въпросът зададе председателят на БСП - София Калоян Паргов по време на дискусия на тема \"Има ли нужда от нова концепция за националната сигурност на България?\", организирана от Дискусионен клуб \"Политика 21\" и Градския съвет на БСП - София. Участие във форума, който се проведе във Федерацията на научно-техническите съюзи, взеха депутатите доц. д-р Николай Цонков, заместник-председател на Комисията по отбрана към Народното събрание, както и членовете й ген. Кольо Милев и Петър Витанов, членът на Комисията по вътрешна сигурност и обществен ред Красимир Янков, както и редица доказани експерти в сферата на националната сигурност и отбраната.Калоян Паргов обяви, че с днешния форум Градският съвет на БСП - София подновява дискусията за необходимостта от доктрина за национална сигурност. \"Редица фактори влияят на сигурността на държавата. Не е само отбраната, вътрешния ред, службите, опазването на границите. Образованието, здравеопазването, социалната политика също са изключително важни, коментира Калоян Паргов. - Колкото по-малко деца се раждат в България, толкова по-зле за сигурността. Колкото по-лоша е грижата за здравето на гражданите, толкова по-голяма е заплахата за националната ни сигурност. Колкото по-зле е ръководена и въоръжена армията, толкова по-слаба е тя. А, всъщност, знаем ли какви са функциите на днешната наша армия?! Някой направи ли равносметка за тези 13 години членство на България в НАТО? Какво ни даде НАТО и какво ние дадохме на НАТО?! Освен тези мисии по света, в които участваха български военнослужещи и дадоха свидни жертви. Нормално ли е да има 9000 служители в администрацията на българската армия и 15 000 военнослужещи?! Това съотношение правилно ли е? Не бива ли да бъде направена реформа, която да намали броя на служителите в администрацията на българската армия, да бъде увеличен броят на военнослужещите, да бъде инвестирано в екипировка, оборудване, обучение? Ето това е част от концепцията на БСП за промяна, това е нашата алтернативна политика в рамките на българската армия. Защото сигурността е ефимерно понятие, то е усещане. Днес хората в България не се чувстват сигурни и защитени. И точно тази тяхна несигурност ги принуждава да излязат на улицата и да протестират. Дори тези техни протести са част от сигурността на държавата. В конкретния случай - липсващата им сигурност\".Доц. д-р Николай Цонков беше категоричен, че е крайно наложително да бъде направен анализ и да бъдат формулирани основните национални интереси. \"Законодателната база, която съществува в момента, не е прецизна, а освен това не се изпълнява в пълна степен, коментира той. - Всичко това води редица проблеми след себе си, а най-опасният от тях е липсата на достатъчно добра координация между отделните елементи за национална сигурност. Крайно наложително е да бъде направен задълбочен анализ на вътрешната и външната среда за сигурност и на тази база да бъдат очертани основните тенденции. Този анализ трябва да е основа за нова стратегия за национална сигурност на България. А следващата стъпка е да бъдат формулинари основните национални интереси на страната ни. Като сравнително малка държава, смятам, че трябва да се съсредоточим основно в региона\".Според ген. Кольо Милев, проблемите в българската армия до момента са решавани на парче, а това няма как да доведе до цялостно справяне с кардиналните въпроси в сектора. \"Като бивш командир на 61-а Стрямска механизирана бригада смятам, че сухопътните войски се неглижират, категоричен беше ген. Милев. - Смятам, че по отношение на българската армия усилията трябва да бъдат насочени главно в две направления - личният състав и въоръжението и техниката. Наблюдаваме свиване на армията за сметка на полицията, където се наливат много средства. Колкото до националната политика по отношение на сигурността - все още нямаме ясно заявени цели и приоритети. България е в разкрачено положение между Запада и Изтока, което никак не е добре\".", "date": "2018.11.14", "title": "Калоян Паргов: Какво спечели и какво загуби България за 13 години членство в НАТО?"}
{"url": "https://www.novinite.bg/articles/167324/VAS-otmeni-slujebnoto-zasichane-na-elektromeri", "text": "\r\nВърховнитят административен съд окончателно отмени служебното определяне на сметката за ток при повреден или липсващ електромер.\r\n\r\n\r\n\r\n\r\n\r\n", "date": "2018.11.14", "title": "ВАС отмени служебното засичане на електромери"}
{"url": "https://www.novinite.bg/articles/167296/Mariya-Gabriel-i-Bojko-Borisov-privetstvat-balkanski-lideri-na-Sreshta-na-visoko-ravnishte-v-Sofiya", "text": "Четвъртото издание на Startup Europe Summit ще бъде открито на 15 ноември (четвъртък) в Интер Експо Център от българския комисар по въпросите на цифровата икономика и общество Мария Габриел, министър-председателя Бойко Борисов и кмета на София Йорданка Фандъкова. Тазгодишната среща на високо равнище за стартиращите предприятия ще бъде свързана с Програмата в областта на цифровите технологии за Западните Балкани, чието начало бе поставено по-рано тази година от Европейската комисия. Сред панелистите ще бъдат министър-председателите на Сърбия Ана Бърнабич, на бившата югославска република Македония Зоран Заев и на Черна гора Душко Маркович. Ще участват още вицепремиерът на Косово Енвер Ходжай, министри и представители на редица други държави от ЕС и региона. В рамките на събитието ще има церемония по подписването на съвместна Декларация за подсилване технологичните предприемачески среди в Централна и Източна Европа и Западните Балкани. Наред с това експерти от Европейската комисия ще представят напредъка в създаването на политики за цифровия единен пазар и действията за подпомагане на растежа на стартъпите и новите иновативни компании.", "date": "2018.11.14", "title": "Мария Габриел и Бойко Борисов приветстват балкански лидери на Среща на високо равнище в София"}
{"url": "https://www.novinite.bg/articles/167297/DPS-Dokladat-na-EK-e-obektiven-i-dobar-za-stranata", "text": "ДПС смята, че докладът на ЕК по Механизма за сътрудничество и проверка е обективен и добър за страната ни. Това заяви на брифинг в парламента зам.-председателят на ПГ на ДПС Йордан Цонев. Това е най-добрият доклад от началото на прилагането на този механизъм, посочи Цонев. Напредъкът е очевиден, казаното в документа е вярно за страната, допълни той. Радостен е фактът, че докладът е предпоследен, дано да остане предпоследен, защото всички виждаме, че напредъкът на страната е достатъчно голям по процесите и секторите, които се наблюдават, а и механизмът е доста изчерпан като въздействие, каза Цонев. ДПС приема тази сравнително добра оценка за страната като достояние на всички, които са взели участие - съдебната власт, медиите, гражданското общество, управляващите, опозицията, посочи Цонев. Колегата му Хамид Хамид обясни какъв е приноса на ДПС в този процес. \"ПГ на ДПС участва изключително активно във всички предложения, законопроекти, в голяма част ние сме съвносители и активно участвахме в дебата. Нещо повече - голяма част от нашите предложения подобриха законопроектите, които бяха приети\", заяви депутатът. По думите му принос има и съдебната система като цяло, ВСС, съдии и прокурори, които са имали своята активна роля и желание за реформи в съдебната система.Докладът е доста обективен и трябва всички да продължим да работим в тази посока, за да няма повече такива механизми за наблюдение върху страната ни, каза още Цонев. На въпрос какво е отношението на ДПС към протестите в страната Йордан Цонев заяви, че подкрепят искането на майките на деца с увреждания за оставка на вицепремиера Валери Симеонов. Не участваме в протестите, не участваме в организацията, но някои от исканията, като това, което споменах, стоим зад него, допълни той.", "date": "2018.11.14", "title": "ДПС: Докладът на ЕК е обективен и добър за страната"}
{"url": "https://www.novinite.bg/articles/167298/BSP-vnasya-proektopredlojenie-za-otpadane-na-danaka-varhu-starite-avtomobili", "text": "БСП внася проектопредложение за отпадане на данъка върху старите автомобили, това заяви председателят на социалистите Корнелия Нинова след среща с ръководството на КНСБ в Народното събрание. \"При това състояние на бедността и на държавата не можеш да посягаш на тези хора и да искаш с тези 20 милиона да си решаваш проблемите в държавата, а изобщо да не закачаш големите, едрия бизнес. За съжаление, данъка върху дивидента вече беше отхвърлен на първата дискусия\".Преди второто четене на Бюджет 2019 БСП ще внесат предложение и за повишаване на обезщетението на безработица и намаляване на ДДС на лекарствата и на хляба.", "date": "2018.11.14", "title": "БСП внася проектопредложение за отпадане на данъка върху старите автомобили"}
{"url": "https://www.novinite.bg/articles/167277/Glasuvat-zakonoproekta-za-domashnoto-nasilie", "text": "Домашното насилие да влезе в Наказателния кодекс като престъпление. Това ще гласуват в сряда на първо четене депутатите в парламента. Законопроектът предвижда домашното насилие да се наказва със затвор до 5 години, както и освен физическият насилие, под ударите на закона да попада и психическият тормоз. За него наказанието може да е година условно.", "date": "2018.11.14", "title": "Гласуват законопроекта за домашното насилие"}
{"url": "https://www.novinite.bg/articles/167303/Korneliya-Ninova-KNSB-dade-visokata-ocenka-za-Viziya-za-Balgariya", "text": "„Благодаря на КНСБ и екипа на Пламен Димитров за високата оценка, която дадоха за „Визия за България“. Това е стратегически документ, който стои над бюджет за една година“. Това заяви председателят на БСП Корнелия Нинова пред журналисти в парламента, след среща с ръководството на КНСБ. Тя подчерта, че по бюджета имат и съвпадения, и различия с КНСБ. „Съвпаденията са най-вече по теми от финансовата сфера, данъчна политика и социална политика. По данъчната политика се радвам, че сме на едно мнение – вече е наложителна промяна в данъчното облагане. Ние предлагаме прогресивна скала с отмяна на плоския данък и най-вече наблегнахме на данък дивидент, защото за нас е несправедливо доходите върху физическите лица  да се облагат по един начин с 10%, а през данък дивидент да се изписват и да се плащат 5%“, обясни Нинова. По време на срещата са обсъдени и различните варианти за по-справедливо данъчно облагане, чрез различни скали на прогресия или необлагаем минимум. „ На едно мнение сме, че преизчисляване на пенсиите трябва да се направи, защото доходите на пенсионерите много изостават и  възрастните хора не могат да си позволят да живеят по този начин“, допълни тя. Нинова посочи, че има някои различия със синдикатите и по социалните теми. „Не приемаме, че това е най-добрият в социално отношение бюджет, след като 12 социални плащания са замразени и то най-вече свързаните с демографската катастрофа и криза. В разходната част има завишаване на разходите, но нашият въпрос е - какъв е ефектът от това? Как чрез тези разходи нещо ще се промени в здравеопазването? С какво това помага за намаляване на неравенствата?“, попита председателят на БСП. Според нея бюджетът за догодина увеличава неравенствата. „КНСБ цени нашите усилия за алтернативност. Някои от нещата, които са наши общи позиции, ще внесем между първо и второ четене, днес, в големия бюджет“, заяви тя. Като пример посочи повишаване на обезщетението за безработица, намаляване на ДДС на лекарствата и на хляба. Имаме различия с КНСБ За данъка на старите коли. За нас това е изключително съществен въпрос , за тях не е. При това състояние на бедността , не може да се посяга на тези хора и да искат с тези 20 млн. лв. да се решат проблемите в държавата\", категорична е Корнелия Нинова.", "date": "2018.11.14", "title": "Корнелия Нинова: КНСБ даде високата оценка за „Визия за България“"}
{"url": "https://www.novinite.bg/articles/167279/Otbelyazvame-Svetoven-den-za-borba-s-diabeta", "text": "Световният ден за борба с диабета се отбелязва всяка година на 14 ноември по решение на Международната Диабетна Федерация и Световната здравна организация, в отговор на нарастващата тревога за бъдещето на милионите хора, страдащи от заболяването.През 2007 г. Световният ден за борба с диабета става и официален празник на Организацията на Обединените Нации с приемането на Резолюция 61/225, която подчертава необходимостта от спешни мерки за подобряване на рисковите фактори за контрол на диабета.Самият ден 14 ноември е избран, защото това е рожденият ден на Фредерик Бантинг, който заедно с Чарлз Бест през 1921 г. откриват животоспасяващото лечение за захарен диабет тип 1 – инсулина.По данни от 2013 г. на Международната Диабетна Федерация (МДФ) със захарен диабет, в България живеят 577 000 души, като 427 000 са с диагностицирано заболяване, а 150 000 имат диабет, но не знаят за това и следователно не се лекуват. Това е 9,6% от възрастното население. През 2005 г. честотата е била по-малка - 8,4%, а прогнозата за 2030 г. е увеличаване до 10,9%.исоките нива на кръвната захар може да увредят очите, бъбреците, нервите и големите кръвоносни съдове и да предизвикат усложнения, като загуба на зрение, ампутации и бъбречна недостатъчност. Захарният диабет тип 1 съкращава очакваната продължителност на живот с 15 години, а при захарен диабет тип 2 – с 5 до 10 години. Всяка година вследствие на диабет в България умират над 8000 души, или 22 души дневно.Ефективното лечение, може да намали инвалидизиращите усложнения с до 50%. Пациентът и лекуващият екип имат обща цел: да постигнат и поддържат добър контрол на стойностите на кръвната захар.", "date": "2018.11.14", "title": "Отбелязваме Световен ден за борба с диабета"}
{"url": "https://www.novinite.bg/articles/167271/Zatvaryat-ulici-v-rajon-Oborishte-zaradi-voenna-delegaciya", "text": "Официално посещение на военна делегация ще затвори временно няколко централни улици в район Оборище, предупреждават от Столична община. Организацията на движението включва и зоната около площад Св. Александър Невски. От  07.00 до 15.50 часа нв сряда, 14 ноември 2018 г. се забранява престоят и паркирането на автомобили на  ул. „Оборище” между ул. Г.С.Раковски” и пл. „Св. Александър Невски”, пише Забраната е валидна и за северозападната дъга на паркинга на пл.”Св. Александър Невски” между ул. „Оборище” и ул. „11-ти август”. От 14.10 до 15.50 часа,  пак в в сряда, няма да се допускат да влизат превозни средства по ул. „Оборище” между ул. Г.С.Раковски” и пл. „Св. Александър Невски”.", "date": "2018.11.14", "title": "Затварят улици в район Оборище заради военна делегация"}
{"url": "https://www.novinite.bg/articles/167299/Maya-Manolova-s-shest-vaprosa-kam-darjavata-za-cenata-na-gorivata-u-nas", "text": "Покачването на цените на горивата в България доведоха до различни форми на граждански протести. Една от причините за тях е и липсата на адекватна реакция на държавата, която е отговорна за създаването на закони, осигуряващи свободен конкурентен пазар на стоки и услуги, както и за спазването на тези закони. Проблемът засяга както бита и семейния бюджет на всеки гражданин, така и себестойността на всяка стока или услуга в страната ни и отново рефлектира върху джоба на българина. За пореден път правата и интересите на българските граждани са засегнати неблагоприятно, поради което съм длъжна като обществен защитник да изразя своята позиция. Скокът при горивата идва след поредното повишаване на цените на газа, парното и топлата вода, срещу което застанах категорично като омбудсман, сезирайки и прокуратурата. Увеличението с бързи темпове доведе и до по-високи цени на основни стоки и услуги. Безспорно е, че цените на горивата у нас се влияят от цените на международния пазар.Но, при положение, че България е страната с най-нисък акциз в Европа, „евтин“ ток и работна ръка, какво е логичното обяснение защо крайните цени на горивата в България не са и постоянно най-ниските в ЕС. На фона на драстичното поскъпване на живота у нас - за храна, за жилище (вода, електроенергия, отопление, обзавеждане и поддържане на дома), за здравеопазване, за транспорт и съобщения, за образование, за данъци и социални осигуровки и др., нарастването на цените на горивата преля чашата на търпението на хората, предвид липсата на социална поносимост.  Това повдига очевидни въпроси, на които държавата дължи отговори на гражданите. Първо: защитава ли регулацията в сектора и правата и интересите на гражданите? Второ: създава ли законодателството достатъчно конкурентна среда при вноса и продажбата на горива? Трето: съществува ли монопол при управлението на данъчните складове? Четвърто: дали нормативната уредба и практиките създават възможности за по-евтин внос на бензин и дизелово гориво или ги препятстват? Пето: възможно ли е намаляване на ДДС-то върху горивата? Шесто: какво е предприето след отправените препоръки от Комисията за защита на конкуренцията за подобряване на пазарната среда, във връзка с извършен секторен анализ, една от които е създаване на държавни данъчни складове? Очаквам отговорно отношение от институциите и честен отговор към гражданите, защото проблемът с цените на горивата засяга цялата икономика на България и бюджета на всяко българско семейство.", "date": "2018.11.14", "title": "Мая Манолова с шест въпроса към държавата за  цената на горивата у нас"}
{"url": "https://www.novinite.bg/articles/167284/Cecka-Cacheva-Dokladat-na-EK-e-polojitelen-i-korekten", "text": "Докладът е положителен, обективен и коректно отчита отговорните по механизма за сътрудничество и оценка институции и ясно се подчертава необратимостта на реформите и процесите, които са в етап на наблюдение от страна на мониторинга. Това каза в ефира на БНТ министърът на правосъдието Цецка Цачева относно последният доклад на Европейската комисия по Механизма за сътрудничество и проверка. \"За първи път ясно заявено условно изпълнение на три от водещите показатели за наблюдение по три препоръки. Това е независимостта на съдебната власт, нормативната рамка и справяне с организираната престъпност. По останалите три показатели, по които продължаваме да работим, заключението е за съществен напредък и, както се казва в доклада, препоръките са близо до изпълнение\", поясни още Цачева.По думите ѝ реформите у нас дават резултати, но предстои още работа по отношение на промените в съдебната система. За първи път Европейската комисия ясно заявява, че мониторингът може да отпадне, допълни правосъдният министър. Изрично е заявено, че преминаването на няколко институции в антикорупционната комисия е станало плавно, безпроблемно, положително се оценява прозрачният избор на ръководителя на антикорупционната комисия, като се заявява, че се очакват резултати от нейната дейност, добави Цачева. \"Честите избори, ако се провеждат такива, ще доведат до липсата на стабилност, което в доклада изрично, като се прави препратка към други периоди, е заявено като условие, за да продължават процесите. Всичко зависи от нас, ако продължим със същите усилия и темпове с ясно разчертаните програми стратегии и пътни карти, ще стигнем до затварянето на Механизма\", убедена е Цецка Цачева. Правосъдният министър коментира и бонусите в Агенцията по вписванията.\"599 000 лева бонуси в Агенцията по вписванията. Това са допълнителни възнаграждения за постигнати резултати, за които тече проверка. От моите разговори с директорката на Изпълнителната агенция се твърди, че Наредбата за възнаграждения на служителите в държавната администрация и вътрешните правила са спазени и че няма нарушения. Дали това е така - ще установи доклада на инспектората на Министерството на правосъдието\", категорична бе Цачева.", "date": "2018.11.14", "title": "Цецка Цачева: Докладът на ЕК е положителен и коректен"}
{"url": "https://www.novinite.bg/articles/167282/Dojivoten-zatvor-za-Stanislav-ubil-i-svari-dashterichkata-si", "text": "Ужасните спомени от убийството на 4-годишната Ани Борисова в гръцката столица Атина преди четири години се съживиха по време на продължаващия процес относно хладнокръвното убийство на малкото дете, съобщи \"Труд\".Малкото момиченце бе убито от собствения си баща - 30-годишният сега Станислав Бакърджиев през април 2014 г. Мъжът разчленил тялото на Ани и сварил останките във вряла вода. След това изхвърлял частите в кофите за смет около централния район в Атина, в който живее в продължение на няколко дни, за да не буди подозрение.При разследването бил открит отпечатък от пръста на приятел на бащата - Назиф Ахмедов върху бутилка с белина, която била използвана за изчистването на кръвта на Ани от стените, пода и мебелите. Двамата мъже бяха обвинени за предумишлено убийство, гавра с мъртъв и използване на оръжие.През 2015 г. съдът в Атина призна Станислав Бакърджиев и Назиф Ахмедов за виновни, като постанови, че са извършили жестокото убийство на момиченцето, осъзнавайки какво извършват. Двамата мъже получиха доживотни присъди. Майката на Ани - Димитрина Борисова, пък бе осъдена условно на 6 години затвор за излагане на опасност на живота на малко дете. Жената има забрана за напускане на страната през този период и на всяко 5-о число от месеца да се подписва в полицията.  Подсъдимите обаче обжалваха присъдите си през Апелативния гръцки съд. По време на делото дядото и бабата на убитото момиченце свидетелстваха, че са научили за изчезването на Ани от майката на детето, а за убийството по телевизията. Те обаче не знаели, че бащата Станислав Бакърджиев е употребявал наркотици.Шокиращи бяха самопризнанията на бащата, който заяви, че не е убил детето, но е нарязал трупчето. Неговият адвокат заяви, че ще поиска да бъде преквалифицирано обвинението от \"убийство в спокойно психическо състояние\" в \"смъртоносна екзекуция на непълнолетно\".Делото бе прекъснато и продължава на 6 декември.", "date": "2018.11.14", "title": "Доживотен затвор за Станислав - убил и свари дъщеричката си"}
{"url": "https://www.novinite.bg/articles/167295/Dyado-podari-9-hil-lv-na-alo-izmamnici-v-Kyustendil", "text": "\r\n77-годишен дядо подари 9 хил. лв. на ало измамници в Кюстендил. Поредният нелеп случай е регистриран вчера, когато възрастния мъж получил телефонно обаждане от мъж, който се е представил за служител на полицията.\r\n\r\n„Отново е използвана старата схема. Измамникът е поискал парите от наше име, за да бъде разкрита престъпна схема. Въпреки многото апели от наша страна, възрастния кюстендилец се е доверил. Най-вероятно измамниците са гастрольори“, коментираха работещи по случая.\r\n77-годишният кюстендилец е успял да събере всичките си налични спестявания в размер на 9 хил. лв., а след което ги опаковал прилежно в черна торбичка, изчакал измамникът пред дома си и предал сумата.\r\nЕдва два часа по-късно дядото разбрал, че е станал обект на измама и подал сигнал в полицията.\r\n„Не давайте пари на непознати. Полицията не изисква съдействие от гражданите чрез даване на пари. При обаждане по телефона от лица, които се представят за полицаи, прокурори, лекари и искат пари, не се доверявайте, а веднага сигнализирайте на тел.112“, призова говорителят на ОДМВР – Кюстендил, Катя Табачка.\r\nСамо в рамките на няколко часа през вчерашния ден десетки кюстендилци са сигнализирали за подобен вид обаждания от страна на ало измамници.\r\n", "date": "2018.11.14", "title": "Дядо подари 9 хил. лв. на ало измамници в Кюстендил"}
{"url": "https://www.novinite.bg/articles/167316/Tejko-vaorajeni-policai-zavardiha-romsko-geto-v-Stara-Zagora", "text": "24 незаконни постройки бяха съборени в съществуващо от две десетилетия ромско гето в крайния старозагорски квартал „Кольо Ганчево“. Багер навлезе сред бараките, обитавани от над 50 мъже, жени и деца след като още в 7,00 часа на 14 ноември махалата беше блокирана от тежко въоръжени и снабдени с щитове и каски полицаи, предаде в. Монитор.От съображения за сигурност и за да не се нагнетявало напрежение, журналистите не бяха допуснати до обекта. Официална информация беше дадена едва три часа по-късно. Живеещите в района трябваше да удостоверяват адресната си регистрация с личните карти, за да бъдат допуснати до домовете си.До принудителното премахване се стигна след продължила близо 2 години административна процедура за общо 58 постройки, половината от които били съборени доброволно от обитателите им през м.г., коментира инж. Ангел Стоманярски, началник – отдел „Контрол по строителството“ при община Стара Загора.Около 40 000 лв. от бюджета на общината ще струва събарянето и разчистването на терена от близо 4 дка, те ще бъдат платени на кооперация „Синвекс“,която е спечелила обществената поръчка за тази дейност. Тепърва съществуващото УПИ 1/838 в квартала ще бъде разделяно на парцели, които ще се продават на търг. Част от незаконните обитатели са поискали да им бъдат предоставени имоти на същото място, но след като разбрали, че ще трябва да играят на търг, се отказали. Бараките, някои от които с масивни основи, са били вдигани по различно време. Няма улици, канализация, течаща вода и съответно адреси. По неизвестен начин обаче е прокарано осветление, така и не станало ясно на чие име и по какъв път е открита партида за заплащане на тока.Акцията по събарянето съвпадна с предварително обявения ден за отчет на кмета Живко Тодоров за свършеното от него и администрацията му в предпоследната година от втория му мандат. Като чиста случайност определиха чиновниците това съвпадение. Сметките показват, че за 7 години в тези два мандата са били съборени освен тези 48 бараки още 60 в изцяло ромския квартал „Лозенец“. Там вървяла процедура за още 56 незаконни къщи, тяхното събаряне обаче нямало да се случи до края на годината.Обитателите на гетото мълчаливо товареха мебелите и покъщнината си на каруци, за да се изнесат при приятели и роднини в града и околните села. Никой от тях не пожела да коментира случващото се под погледите на полицаите от кордона. Служители на МВР, пожелали да останат анонимни, съобщиха, че в акцията са били привлечени свободните от наряд униформени, за да не бъде „оголван“ града от охрана.", "date": "2018.11.14", "title": "Тежко въоръжени полицаи завардиха ромско гето в Стара Загора"}
{"url": "https://www.novinite.bg/articles/167326/Obmislyat-prestrukturirane-na-BDJ", "text": "Транспортният министър Росен Желязков обмисля да преструктурира БДЖ. По думите му в момента вече няма нужда да дружествата да бъдат под шапката на холдинг, обяви той пред депутатите от ресорната комисия, която заседава в момента.\r\nВъв връзка със спряната вчера от Комисията за защита на конкуренцията (КЗК) поръчка за нови мотрисни влакове министърът поясни, че БДЖ няма да оспорва решението на регулатора. \"Документите на общественото поръчка ще бъдат преработени и ще се върви към нова процедура, вместо да оспорваме решението на КЗК, защото ще падне пред Върховния административен съд\", обясни Желязков.\r\n", "date": "2018.11.14", "title": "Обмислят преструктуриране на БДЖ"}
{"url": "https://www.novinite.bg/articles/167321/Izdirvat-26-uchastnici-v-protesti-za-da-gi-globyat", "text": "\r\n26 водачи на автомобили, взели участие в протест срещу цените на горивата на 11 ноември ще бъдат глобени за груби нарушения на обществения ред, съобщиха от ОД на МВР-Сливен.\r\n\r\nОт там припомнят, че в неделя голяма група жители на областния град и околните селища са се включили в протестно шествие като към 13,00 часа са паркирали и  и изоставили колите си  автомобилите си по път ІІ-53 в района на село Крушаре, в посока автомагистрала  \"Тракия\". По този начин те са  блокирали  движението в двете посоки - от и към пътната магистрала  и селото. Около 16,30 часа, движението по АМ Тракия е било  възстановено, но все съществували проблеми за колите на МВР като са се образували  километрични опашки от тежкотоварни автомобили. След допълнителната намеса на полицията, автомобилите са били  избутани от пътното платно.\r\nЗа издирването на нарушителите ще бъдат използвани снимки и видеозапис, както на действията на протестиращите, така и на полицията, с цел да се избегнат спекулации. Водачите на 26 автомобила, предизвикали затварянето на път ІІ-53, ще бъдат издирени и спрямо тях ще бъдат взети съответните административно - наказателни мерки.\r\nСлужителите на реда ще бъдат безкомпромисни към нарушителите на закона, към грубите нарушения на обществения ред и престъпленията по време на протестните действия, подчертават от ОД на МВР – Сливен в съобщението си до медиите. На 13 ноември от Сливен министърът на вътрешните работи Младен Маринов заяви, че „всеки има право на протест, но и всеки има право на свободно предвижване“.\r\n", "date": "2018.11.14", "title": "Издирват 26 участници в протести, за да ги глобят"}
{"url": "https://www.novinite.bg/articles/167329/Arestuvaha-39-godishen-dilar-pri-specakciya-na-SDVR", "text": "Служители на СДВР задържаха 39-годишен дилър при спецакция в София на 10 ноември. Мъжът бил задържан заедно със свой клиент точно след като му продал наркотици, съобщават от МВР. По вереме на разследването са иззети 17 пликчета с бяло прахообразно вещество, пари и мобилни телефони. В жилището на дилъра са намерени найлонови пликове с наркотици и тревиста маса, електронна везна и голяма сума пари, пише След експертизата става ясно, че иззетите вещества са 38.44 грама кокаин и 65.83 грама коноп.В резултат на това Софийкса градска прокуратура наложи мярка за неотклонение “задържане под стража” на 39-годишният мъж. Клиентът му е разпитан и освободен.", "date": "2018.11.14", "title": "Арестуваха 39-годишен дилър при спецакция на СДВР"}
{"url": "https://www.novinite.bg/articles/167332/Kamion-izsipa-stotici-litra-bira-na-patya-sled-Simitli", "text": "Камион изсипа стотици литра бира на пътя след Симитли, предаде БГНЕС.Минути след 14 часа днес, влекач \"Ивеко\" с ремарке със софийска регистрация разпиля товара си с бира на пътя Симитли - Банско. Пътният инцидент заради неукрепен товар и несъобразена с пътните условия скорост стана на около 5 км след Симитли в посока прохода Предел.На излизане от ляв завой водачът на товарния автомобил видял как товарът му полита и се разпилява. Според него 32 палета с бира \"Пиринско пиво\" били вързани с колани. Товарът се е разпилял зад предпазната стена и по дясната лента на пътя.Движението в района се извършва в едната лента и регулира от КАТ-Пътна полиция. Товарът от здрави бутилки се събират, но по пътя има счупени стъкла, които трябва да бъдат почистени. ", "date": "2018.11.14", "title": "Камион изсипа стотици литра бира на пътя след Симитли"}
{"url": "https://www.novinite.bg/articles/167280/Dneven-horoskop-za-sryada", "text": "Опитайте да накарате приятелите ви да ви пазят гърба. Където и да ходите и каквото и да правите. Ще ви е нужна сериозна подкрепа. За щастие има кой да ви я окаже.Опитайте да покажете на хората около вас как да се грижат за себе си и за бизнеса си по свой начин, въпреки че вашите съвети ще им спестят много време и енергия.Вашата енергия предвещава успех днес. Ако не се чувствате готови да предприемате действия, помислете още веднъж. Днес трябва да блеснете, не се опитвайте да спрете това. Вижте повече:", "date": "2018.11.14", "title": "Дневен хороскоп за сряда"}
{"url": "https://www.novinite.bg/articles/167313/Arestuvaha-maj-obstrelval-bager-s-yajca", "text": "Мъж беше арестуван, след като обстрелва багер с кокоши яйца. Необичайният екшън се разиграл във вторник около 13,30 ч. в района на строителен обект във Велико Търново.\r\nПред пристигналите след получения сигнал полицаи, ръководителят на обекта разказал, че минути преди това, по време на обедната почивка, непознат мъж паркирал лекия си автомобил „Субару” до един от багерите на строителната бригада и започнал да хвърля камъни в кабината по багериста. След като му била направена забележка, непознатият се оттеглил с колата си. Малко по-късно обаче отново се върнал и отново започнал да цели земекопната машина, но този път с кокоши яйца. След което отново изчезнал в неизвестна посока. От проведените действия по разследването извършителят бързо бил установен. Оказало се, че това 26-годишен мъж от В. Търново, известен на полицията и осъждан. Пред служителите на реда мъжът не могъл да даде смислено обяснение за постъпката си. Съставен му е акт по Указа за борба с дребното хулиганство.\r\n", "date": "2018.11.14", "title": "Арестуваха мъж, обстрелвал багер с яйца"}
{"url": "https://www.novinite.bg/articles/167287/Chehiya-sashto-othvarli-globalniya-pakt-na-OON-za-migraciyata", "text": "Чехия се присъедини към страните от ЕС, отхвърлящи пакта за миграция на ООН, чиято цел е да регулира отношението към мигрантите в световен план, предаде Ройтерс, цитирана от БГНЕС.Тази сутрин чешкото правителство е гласувало да не подписва споразумението, заяви правителствен източник. Представители на властите в Прага преди това бяха заявили, че пактът не прави достатъчно разграничение между легална и нелегална миграция.", "date": "2018.11.14", "title": "Чехия също отхвърли глобалния пакт на ООН за миграцията"}
{"url": "https://www.novinite.bg/articles/167312/ES-vavejda-zadaljitelni-otpechataci-i-chip-v-lichnite-karti", "text": "Съветът на ЕС одобри предложението на Европейската комисия /ЕК/ занапред личните карти на гражданите на Общността, на техните съпруги или съпрузи, както и разрешенията за престой на чужденци, да бъдат уеднаквени.Предвижда се личните карти и картите за право на престой в ЕС да бъдат с размер на банкова карта. Те трябва да съдържат възможност за машинно разчитане, както и безконтактен чип, в който да са записани два пръстови отпечатъка на преносителя и неговата лицева снимка.Запазва се правото на държавите от ЕС да издават безсрочни лични карти за граждани над 70 години, ако са по новите изисквания. Останалите граждани ще получават лични карти с максимална валидност от 10 години, а за чужденците - разрешения с валидност до пет години.Решението ще влезе в сила две години след окончателното му одобрение. Личните карти, издадени до тази дата, ще бъдат валидни за записания в тях срок.", "date": "2018.11.14", "title": "ЕС въвежда задължителни отпечатъци и чип в личните карти"}
{"url": "https://www.novinite.bg/articles/167330/Voenniyat-ministar-na-Izrael-Liberman-podade-ostavka-zaradi-Gaza", "text": "Израелският министър на отбраната Авигдор Либерман подаде оставка в знак на протест срещу постигнатото примирие с бойците от ивицата Газа, съобщиха световните агенции.В специално изявление за медиите Либерман призова за предсрочни избори.Крайнодесният политик посочи, че постигнатото с египетско посредничество примирие с ръководството на палестинското ислямистко движението Хамас, което управлява Газа, е било \"капитулация пред тероризма\". Оставката на Либерман значително отслабва консервативното коалиционно правителство на премиера Бенямин Нетаняху, смятано за най-дясното в историята на Израел, и може да доведе до предсрочни избори, тъй като след като партията на военния министър \"Израел бейтену\" (\"Нашият дом Израел\") напусне коалицията, Нетаняху остава с крехко мнозинство в Кнесета, където \"Израел бейтену\" има петима депутати, отбелязва Ройтерс.Сега Нетаняху може да разчита на 61 депутати в 120-местния парламент, година преди следващите редовни избори.Военният министър настояваше за много по-твърд израелски отговор на най-интензивния ракетен обстрел срещу Израел след 50-дневната война през 2014 г. Той каза, че е категорично против разрешението, дадено миналата седмица от Израел на Катар, за предоставяне на помощ на стойност 15 млн. долара на Газа.Оставката на Либерман влиза в сила след 48 часа след като я подаде писмено.Пред журналисти Либерман каза, че така \"държавата си купува спокойствие в краткосрочен план с цената на сериозни щети за националната сигурност в дългосрочен план\", предаде АФП.", "date": "2018.11.14", "title": "Военният министър на Израел Либерман подаде оставка заради Газа"}
{"url": "https://www.novinite.bg/articles/167283/Mladen-Marinov-Na-protestite-ima-i-provokatori", "text": "На протестите от последните дни има и лица, които търсят открито конфронтация с полицейските служители. Това каза в предаването „Тази сутрин” по bTV министърът на вътрешните работи Младен Маринов.Във Варна 19-годишен участник в протеста с криминална проява за телесна повреда е хвърлил пиратка и е напръскал със сълзотворен спрей служители на реда.Полицаите не са сериозно пострадали. Извършителят е установен и законът ще се приложи, увери министърът.Той допълни, че някои от демонстрациите са били регламентирани, а други – нерегламентирани и проведени без организатор. „Там, където няма организатор и няма заявление в общината, няма с кого да разговаряме и винаги се намират провокатори”, изтъкна министърът.Днес на много места в страната отново се очакват протести срещу високите цени на горивата.Вчера недоволни граждани излязоха по улиците и временно блокираха трафика по възлови кръстовища и магистрали.До сериозни сблъсъци не се стигна, въпреки че на места отново имаше изостряне на напрежението.Протести имаше във Варна, Пловдив, Добрич, Хасково, Перник.Недоволството на хората е свързано с цените на горивата, те настояват за по-висок стандарт на живот и реформи в управлението.В София продължава и протестът на майките на деца с увреждания с искане за оставката на вицепремиера Валери Симеонов.", "date": "2018.11.14", "title": "Младен Маринов: На протестите има и провокатори"}
{"url": "https://www.novinite.bg/articles/167276/Telefonnite-razgovori-v-ES-stavat-po-evtini-ot-dogodina", "text": "Телефонните разговори в Европейския съюз стават още по-евтини от догодина. Със законодателни промени цената им ще бъде ограничена на 19 цента на минута за обаждания и 6 цента за текстови съобщения.Правилата ще влязат в сила от 15 май 2019 г.  Така ще бъдат защитени по-добре потребителите на смартфони, включително използващите приложения за комуникация като Skype, WhatsApp и и др.Съобщителната системата за \"обратна връзка от номер 112\" ще стане задължителна във всички държави членки, за да се гарантира, че гражданите ще бъдат предупреждавани чрез SMS или мобилно приложение в случай на тежки извънредни ситуации и бедствия в техния район. ", "date": "2018.11.14", "title": "Телефонните разговори в ЕС стават по-евтини от догодина"}
{"url": "https://www.novinite.bg/articles/167333/Tereza-Mej-e-kategorichna-Velikobritaniya-shte-napusne-ES-na-29-mart-2019-g", "text": "Британският премиер Тереза Мей заяви пред парламента на страната, че проектът на британското правителство за сделка с Европейския съюз по Брекзит отговаря на волята на британците, изразена на референдума през 2016 г., предаде Ройтерс.Мей посочи, че нейното правителство никога няма да проведе втори референдум за Брекзит.\"Няма да провеждаме втори референдум и ще се съобразим с решението на британския народ. Ще реализираме Брекзит и Великобритания ще напусне Европейския съюз на 29 март 2019 г.\", категорична бе Тереза Мей.Мей обеща също така веднага да уведоми британския парламент при евентуално постигане на сделка с ЕС за Брекзит.\"Правителството ще реши какви стъпки да предприеме в интерес на Великобритания. Уверена съм, че това (постигането на сделка за Брекзит) ще ни доближи по-близо до изпълняването на волята на британския народ, изразена на референдума. Ще дойда отново в парламента, за да го известя за резултата (от преговорите с ЕС)\", каза Мей.Теленор търси търговски консултанти за своите магазиниПредседателят на долната камара на парламента Джон Бъркоу заяви, че му е било казано да очаква изявление на правителството за Брекзит утре.В случай, че британското правителство одобри проекта за сделка за Брекзит, вероятната дата за среща на европейските лидери за Брекзит ще е 25 ноември, заяви ирландският премиер Лео Варадкар в парламента на Ирландия.", "date": "2018.11.14", "title": "Тереза Мей е категорична: Великобритания ще напусне ЕС на 29 март 2019 г."}
{"url": "https://www.novinite.bg/articles/167269/Oblachno-shte-e-vrmeto-dnes", "text": "Днес над по-голямата част от страната ще преобладава облачно време. По-значителни разкъсвания на облачността ще има над Югозападна България. На отделни места, главно във вечерните часове ще превали дъжд. Ще се появи слаб, в западната част на Дунавската равнина - до умерен северозападен вятър. Максимални температури – между 10° и 15°, в крайните западни райони до 17-18°. Над планините ще е предимно облачно, с по-значителни разкъсвания на облачността над масивите от Югозападна България. Ще духа умерен, по високите и открити части и временно силен север-северозападен вятър. Температурите ще се понижават и максималната на височина 1200 метра ще е около 8°, на 2000 метра – около 2°.Над Черноморието ще е облачно, на места преди обяд и мъгливо. На отделни места привечер ще превали слаб дъжд. Ще духа слаб северен вятър. Максимални температури на въздуха: 10°-13°. Температурата на морската вода е 15-16°. ", "date": "2018.11.14", "title": "Облачно ще е врмето днес"}
{"url": "https://www.novinite.bg/articles/167270/Smenyat-chasovnikovite-sistemi-v-pet-metrostancii-v-stolicata", "text": "Предстои подмяна на часовниковите системи за единно астрономическо време в пет от метростанциите в София – „Обеля“, „Люлин“, „Константин Величков“, „Опълченска“ и „Сердика 1“.  Инвестицията е в размер на 120 000 лв. без ДДС, съобщават от „Метрополитен“ ЕАД, пише Процедурата изисква изготвяне на проект за системите за метростанциите, демонтиране на старата апаратура като се остави окабеляването. От изпълнителя се изисква доставката на 5 локални сървъра за синхронизиране, 11 табла за часовници с размери 950х320х75 мм, тегло до 4,3 кг и видимост минимум от 80 метра, 11 табла, чийто размер е 640х210х60 мм, 2,7 кг тегло и видимост минимум от 60 метра, 12 табла с с  размер 360х170х75 мм, 1,7 кг тежки и видимост от минимум 35 метра.Важно изискване е да имат зелени, червени и оранжеви светодиоди, което позволява смяна на цвета и интензивността на светлината. Таблата ще показват часове, минути и секунди. Ще бъде направена доставка и на оборудване за изнесено работно място, от което ще се извършва контрол  и настройва не часовниковите системи. То ще се намира в помещение на отдел СВ на метростанция “Западен парк”.Изисква се кандидатите да са извършвали подобна на обществената поръчка дейност в последните три години. Те трябва да имат направен  поне един проект за система за единно астрономическо време с един сървър за синхронизиране и 8 табла през изминалите три години. ", "date": "2018.11.14", "title": "Сменят часовниковите системи в пет метростанции в столицата"}
{"url": "https://www.novinite.bg/articles/167272/Pristigat-avtobusite-za-liniite-kam-Vitosha", "text": "Следващата седмица в София пристигат автобусите, които ще обслужват линиите до Витоша. Те са 10 и са марка Мерцедес, сподели кметът на столицата Йорданка Фандъкова в социалната мрежа, пише От СО са се спрели на този модел заради ръчната скоростна кутия, задвижването на дизел и екостандарта ЕВРО5, всичко достатъчно подходящо за планинския терен. Тези автобуси се водят полутуристически и имат багажници. Това ще улесни любителите на зимните спортове, тъй като лесно ще носят със себе си ски, шейни и сноубордове. Новите автобуси ще подменят вече остарелите, 27-годишни, които се движат по линиите към Витоша.Вече пристигнаха екологичните 60 единични автобуса, движещи се на газ, както и 20 електробуса. В момента тече изграждането на зарядните станции. До Нова година ще пристигнат още 22 автобуса на газ, а през 2019 г. 90% от автобусите в столицата ще са подменени с нови. С това се цели увеличаване комфорта на пътниците и намаляване на замърсяването на въздуха.", "date": "2018.11.14", "title": "Пристигат автобусите за линиите към Витоша"}
{"url": "https://www.novinite.bg/articles/167274/Sdrujenie-za-tvorci-s-uvrejdaniya-dari-deset-kartini-na-UMBALSM-Pirogov", "text": "Сдружение „Синя зона” за творци с увреждания дари десет картини, които ще бъдат изложени в обновеното отделение по неврология на УМБАЛСМ „Пирогов”. Председателят на организацията, художникът Тихомир Витков, лично предаде творбите на началника на отделението д-р Мария Димитрова. Той пожела здраве и много професионални успехи за целия екип на отделението. „За нас, творците с увреждания, взаимодействието с лекарите, лечението и болничният престой са нещо познато. Даряваме тези картини от сърце, за да създадат по-добра и положителна атмосфера, и за медицинския персонал, и за пациентите в отделението.”Д-р Мария Димитрова прие дарението и благодари на Тихомир Витков и представителите на Сдружение „Синя зона”. Тя заяви, че е трогната от жеста, и че картините скоро ще бъдат окачени в реновираното отделение.Творбите са създадени по време на пленери в гр.Ловеч. Ето имената на дарените картини и техните автори: За Сдружение „Синя зона”: Организацията работи, за да стимулира социалната интеграция на творци с увреждания. Дейностите на Сдружението дават възможност на тези художници да се срещнат и с хора със сходни проблеми. „Синя зона” популяризира творчеството на хората с увреждания и създава обществен интерес към начина им на живот и техните проблеми.", "date": "2018.11.14", "title": "Сдружение за творци с увреждания дари десет картини на УМБАЛСМ „Пирогов”"}
{"url": "https://www.novinite.bg/articles/167281/Prebiha-uchenik-v-centara-na-Lovech", "text": "Ученик от Софийската духовна семинария беше зверски пребит в центъра на Ловеч, съобщи Bulgaria ON AIR.Младежът имал среща с приятелка, когато бил обкръжен от шестима души, които го нападнали пред множество свидетели.На 31 октомври Росен Нечов се прибира в родния си дом в Ловеч. Разказва, че преди това с него се свързала бивша съученичка от началното му училище и го помолила да се видят в центъра на града. Отишъл там със сестра си, но с изненада открил, че момичето не е на посоченото място, a само нейна приятелка и шестима младежи. Един от тях бил бившият ѝ приятел.Росен бива заобиколен и нападнат. Ударите продължават дори, след като Росен изпада в безсъзнание пред очите на десетки свидетели. Никой обаче не му помога.Момчето е транспортирано до болница, където престоява няколко дни на системи. Освен изпочупени зъби и множество синини, младежът изпитва трудност при хранене.След случилото се бившата му съученичка не му се обажда.От областната дирекция на МВР в Ловеч съобщиха, че извършителите са установени и разпитани. Материалите по случая ще бъдат предадени на Районната прокуратура в града, а оттам ще преценят дали ще има разследване.", "date": "2018.11.14", "title": "Пребиха ученик  в центъра на Ловеч"}
{"url": "https://www.novinite.bg/articles/167288/Nad-12-miliona-pensioneri-s-bonus-za-Koleda", "text": "Правителството отпусна 51,6 милиона лева за изплащане на Коледни добавки на пенсионерите с най-ниски пенсии.Премиерът Бойко Борисов отбеляза, че средствата се дават заради доброто изпълнение на приходите в Бюджета в резултат от борбата с контрабандата и сивата икономика.Над 1,2 милиона пенсионери ще получат бонус за Коледа.", "date": "2018.11.14", "title": "Над 1,2 милиона пенсионери с бонус за Коледа"}
{"url": "https://www.novinite.bg/articles/167292/Remontirani-sa-nad-17-km-ot-patya-mejdu-Byala-Popovo-i-Targovishte", "text": "Ремонтирани са над 17 км от второкласния път II-51 Копривец – Попово (от 30-ти до 47-ми км). Инвестицията е за 10,5 млн. лв. с ДДС, а средствата са от бюджета на АПИ. 17-километровият участък, който не е ремонтиран от 12 години, е с нова асфалтовата настилка и хоризонталната маркировка. Предстои монтирането на мантинелите и пътните знаци. Участъкът започва при изхода на гр. Попово, преминава покрай селата Ковачевец и Водица, и завършва в района на язовир Бойка на територията на област Търговище. Второкласният път свързва областите Русе, Велико Търново и Търговище и е най-кратката връзка между градовете Бяла, Попово и Търговище. Превантивният ремонт е изпълнен от дружеството, с което АПИ има договор по ЗОП за поддържане на републиканската пътна мрежа в област Търговище.", "date": "2018.11.14", "title": "Ремонтирани са над 17 км от пътя между  Бяла, Попово и Търговище"}
{"url": "https://www.novinite.bg/articles/167273/Anketa-Shte-ima-li-ulica-na-imeto-na-alpinista-Boyan-Petrov-v-Manastirski-livadi", "text": "Жителите на кв. Манастирски ливади – Изток могат да участват в анкета за преименуване на улица “Костенски водопад”. Допитването се организира в социалната мрежа в групата на квартала. В момента жителите трябва да предложат имена, пишеЕдно от предложенията е улицата да се преименува на загиналия на Еверест български алпинист Боян Петров. Той е прекрасен пример за подрастващите, е само един от аргументите, улицата да носи неговото име.След приключване на анкетата предложението, което е одобрено от най-много гражданите ще бъде депозирано в районната община “Триадица”, а след това да се гласуват в СОС. Гражданите ще поискат от кметство “Триадица” максимално да улесни замяната на административния адрес при промяна на името на ул. “Костенски водопад”.", "date": "2018.11.14", "title": "Анкета: Ще има ли улица на името на алпиниста Боян Петров в “Манастирски ливади”"}
{"url": "https://www.novinite.bg/articles/167278/Maj-zagina-v-katastrofa-kraj-Shumen", "text": "48-годишен мъж от Шумен загина в катастрофа по пътя за кв. \"Мътница\".Автомобилът е излязъл от пътя и се е ударил в дърво.Сигнал е подаден малко след 07:00 часа тази сутрин. Все още се изяснява причината за инцидента. ", "date": "2018.11.14", "title": "Мъж загина в катастрофа край Шумен"}
{"url": "https://www.novinite.bg/articles/167289/Ognishte-na-ptichi-grip-e-ustanoveno-v-Starozagorska-oblast", "text": "Огнище на птичи грип е установено в Старозагорска област. Заразата е потвърдена от лабораторни изследвания. Умъртвени са 3500 птици от ферма в село Православ, община Братя Даскалови.", "date": "2018.11.14", "title": "Огнище на птичи грип е установено в Старозагорска област"}
{"url": "https://www.novinite.bg/articles/167293/Zapochvat-proverki-na-toplofikaciite", "text": "Екипи на Министерството на енергетиката и на Електроенергийния системен оператор стартират съвместни проверки на топлофикационните дружества в страната относно ангажиментите им за поддържане на определени запаси от горива за зимния сезон, съобщиха от Министерството на енергетиката.Обект на инспекциите относно спазването на Наредба 11 за резервите от горива ще бъдат ТЕЦ „Марица-изток 2“ ЕАД, ТЕЦ „Марица 3“ АД – Димитровград, ТЕЦ „КонтурГлобал Марица изток 1“ ЕООД, гр. Гълъбово, ТЕЦ „Брикел“ ЕАД, ТЕЦ „Бобов дол“ ЕАД, „Топлофикация-Русе“ ЕАД, „Топлофикация-Габрово“ ЕАД, „Топлофикация-Сливен“ ЕАД и „Топлофикация-Перник“ АД. ЕСО ЕАД ще инспектира техническата изправност и поддържаните запаси на доставчиците с договори за осигуряване на разполагаемост за студен резерв – ТЕЦ „Бобов дол“ ЕАД, ТЕЦ „Марица 3“ АД - Димитровград и „Топлофикация-Русе“ ЕАД. Проверките ще продължат до 29 ноември.Съвместните инспекции са част от мерките за постигане на сигурно, безопасно и ефективно функциониране на електроенергийната система през зимния сезон.", "date": "2018.11.14", "title": "Започват проверки на топлофикациите"}
{"url": "https://www.novinite.bg/articles/167302/Shumenci-na-protest-s-iskane-za-po-visoki-dohodi", "text": "Протест се проведе в сряда пред сградата на общината в Шумен. Едно от основните искания на недоволните е за по-високо заплащане на труда в България. Протестиращите обявиха, че ще започнат да се събират спонтанно и в други дни. Очаква се недоволството срещу властта и цените на горивата да продължи и в други градове в страната. А в София майките на деца с увреждания ще проведат третото си автошествие с искане за оставката на вицепремиера Валери Симеонов.", "date": "2018.11.14", "title": "Шуменци на протест с искане за по-високи доходи"}
{"url": "https://www.novinite.bg/articles/167304/Otkrivat-nov-KPP-na-granicata-s-Rumaniya", "text": "Правителството прие решение за откриване на ГКПП-Крушари на границата с Румъния, съобщава БГНЕС. Тази стъпка е в изпълнение на подписаното през 2012 г. междуправителствено споразумение със северната ни съседка за откриване на две нови ГКПП-та - Кайнарджа-Липница и Крушари-Добромир. Първият беше открит през септември миналата година.В хода на разменените ноти са регламентирани и редица детайли - работно време на двата гранични пункта от 08.00 до 20.00 часа, ограничение за международен превоз на хора и стоки до лимита на общо тегло 3.5 тона.Шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи.Със създаването на съвместните българо-румънски гранични пунктове се улеснява преминаването на лица и превозни средства през сухопътните пунктове, тъй като граничните проверки се осъществяват съвместно на едно спиране. ", "date": "2018.11.14", "title": "Откриват нов КПП на границата с Румъния"}
{"url": "https://www.novinite.bg/articles/167291/Institut-kam-BAN-predstavya-virtualen-uchilishten-kabinet", "text": "\r\nИнститута по математика и информатика към Българската академия на науки ще представи някои от най-новите разработки на учените, сред които е виртуален училищен кабинет.\r\n\r\nСъбитието ще се състои днес (14 ноември) 14:00 часа в зала „Проф. Марин Дринов“ на Българската академия на науките (ул. „15 ноември“ №1) като част от кампанията „БАН представя своите институти“. Във фоайето пред залата ще бъде разположена изложба, посветена на 70-годишнината на Института. Пред гостите ще бъдат проведени демонстрации и на специализиран софтуер за въвеждане на данни в Археологическа карта на България за мобилни операционни системи, сериозни образователни игри, онлайн курсове за учители и ученици в рамките на образователната платформа VIVA Cognita, виртуален музей на математиката и информатиката в България, пресъздаване и оценка на заплахите и възможностите на дигиталното общество и др.\r\n", "date": "2018.11.14", "title": "Институт към БАН представя виртуален училищен кабинет"}
{"url": "https://www.novinite.bg/articles/167306/Zasnemaneto-na-reklamen-klip-ogranichava-dvijenieto-v-stolicata", "text": "От 08:30 до 19:30 часа на 16.11.2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране \"служебен абонамент\":„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.11.14", "title": "Заснемането на рекламен клип ограничава движението в столицата"}
{"url": "https://www.novinite.bg/articles/167294/Zavarshi-remontat-na-mosta-pri-devetiya-km-na-magistrala-Hemus", "text": "Завърши ремонтът на дилатационните фуги на мостовото съоръжение при девети километър на АМ \"Хемус\", в района на с. Яна. Движението се осъществява без ограничения и в двете платна. По време на възстановителните дейности, които започнаха през септември, трафикът преминаваше двупосочно в едно платно, информира АПИ.Продължават ремонтните работи на долното строене на 5 виадукта на магистралата. Пътноподдържащите фирми работят максимално мобилизирано, за да завършат предвидените дейности най-късно до средата на декември. Ремонтните дейности на съоръженията са необходими, за да се пътува по тях след това удобно и безопасно. За улеснение на трафика в ремонтираните участъци там, където е възможно в последния работен ден от седмицата - петък, има две летни за пътуване в посока София - Варна, а в неделя, когато хората се прибират има две ленти към София.Поради извършващите се ремонтни дейности е спряно движението на тежкотоварните камиони над 12 тона. Те минават по обходен път.", "date": "2018.11.14", "title": "Завърши ремонтът на моста при деветия км на магистрала \"Хемус\""}
{"url": "https://www.novinite.bg/articles/167307/Futbolna-sreshta-promenya-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 до 20:00 часа на 12.11.2018 г. при сектор \"Г\" на Националния стадион \"Васил Левски\".От 14:00 до 20:00 часа на 12.11.2018 г. на моста пред Национален стадион \"Васил Левски\". От 16:30 часа на 12.11.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.11.14", "title": "Футболна среща променя движението в столицата"}
{"url": "https://www.novinite.bg/articles/167300/Obshtina-Shumen-sabira-stari-gumi", "text": "Община Шумен организира кампания за събиране на излезли от употреба автомобилни гуми на 17 и 18 ноември, съобщиха от общинския пресцентър. Гуми с диаметър до 22,5 цола могат да се предават през двата дни, от 8.00 до 17.00 часа, на определен за кампанията терен, който се намира между Колодрума и задния вход на градския стадион. Община Шумен има сключен договор с организация по оползотворяване на излезлите от употреба гуми, която има ангажимент за транспортиране на отпадъците, допълват от пресцентъра й.", "date": "2018.11.14", "title": "Община Шумен събира стари гуми"}
{"url": "https://www.novinite.bg/articles/167309/Nov-balgarski-universitet-chestva-80-godishninata-na-prof-dfn-Todor-Iv-Jivkov", "text": "На 16 и 17 ноември 2018 г. в Нов български университет ще се проведе научна конференция на тема „Локус и универсум – 20 години по-късно. Фолклористиката, етнологията и антропологията в съвременния свят“. Конференцията е посветена на 80-годишнината от рождението на проф., д.ф.н. Тодор Ив. Живков, водещ фолклорист и етнолог, теоретик, създател на школа в българската фолклористика. Организира се от деп. „Антропология“ на НБУ, катедра „Етнология“ на Пловдивския университет, Институт по етнология и фолклористика с етнографски музей при БАН и Асоциация по антропология, етнология и фолклористика „Онгъл“. В конференцията ще вземат участие колеги, съмишленици и някогашни ученици на проф. Живков, които на свой ред в момента са водещи изследователи и университетски преподаватели. В докладите ще се откроят и коментират научните приноси на Тодор Ив. Живков и ще се очертаят актуални теми, проблеми и методи в областта на фолклористиката, етнологията и антропологията. Конференцията ще бъде открита от Ректора на Нов български университет проф. д-р Пламен Бочков в зала 20 в НБУ, на 16.11.2018 г. в 9:30 ч.", "date": "2018.11.14", "title": "Нов български университет чества 80-годишнината на проф., д.ф.н  Тодор Ив. Живков"}
{"url": "https://www.novinite.bg/articles/167314/Protestirashti-v-Shumen-vlyazoha-v-oblastnata-uprava-na-grada", "text": "В Шумен сряда започна с протест.Недоволни хора се събраха пред сградата на областната управа в града и дори влязоха вътре, за да изразят исканията си за по-добър стандарт на живот, промяна на политическата система и намаляване на цените на горивата.За кратко множеството от хора блокира и централния булевард в града – „Славянски”.Протестиращите се оплакаха от корупцията, лошото качество на пътищата и минималната заплата в страната.„Искаме 750 евро минимална заплата. Аз за толкова пари отидох да работя в Гърция и оставих детето. Като се върнахме с жена ми – не можа да ни познае”, каза един от протестиращите пред bTV .Недоволните граждани заявиха, че протестът им ще продължи и през следващите дни.", "date": "2018.11.14", "title": "Протестиращи в Шумен влязоха в областната управа на града"}
{"url": "https://www.novinite.bg/articles/167315/Iskat-vtori-kravni-probi-ot-stadoto-v-Bolyarovo-zaradi-chumata", "text": "Да се вземат втори кръвни проби от стадото в Болярово, за да се докаже или отхвърли наличието на заболяването чума по дребните преживни животни, поискаха адвокатите на собствениците на фермата. В Административния съд в Ямбол днес беше разгледана жалбата срещу заличаването на обекта, предаде БНР.Пробите, взети от животните, да бъдат изпратени в акредитирана лаборатория извън страната, поиска адвокат Владимир Шейтанов. \"Трябва да има сигурност, гаранции, че пробити ще бъдат взети по съответния надлежен начин и ще бъдат по съответния надлежен начин транспортирани до тези лаборатории\", каза той.Според защитата, издадената заповед от шефа на Агенцията по безопасност на храните Дамян Илиев за евтаназиране на животните, както и всички следващи документи, включително и заповедта за заличаване на обекта, са нищожни, заяви адвокат Чакърова.\"Когато има особено опасни заразни болести, преди това трябва да се свика щаба, трябва да излезе министърът съвместно с министъра на вътрешните работи с такава заповед\", заяви Илиев.Според адвоката на Агенцията по безопасност на храните, заповедта на шефа на Областната агенцията в Ямбол д-р Николай Георгиев за заличаване на фермата в Болярово е законосъобразна и приложима и към момента.", "date": "2018.11.14", "title": "Искат втори кръвни проби от стадото в Болярово заради чумата"}
{"url": "https://www.novinite.bg/articles/167311/Ninova-kam-Kamarata-na-stroitelite-Nie-shte-vi-garantirame-pravila-i-red-Vie-garantirajte-kachestvo", "text": "„Внасяме искане със 79 подписа - независима европейска лаборатория да провери определени участъци на магистрали. Това е действие за връщане на нормалността в държавата. Защото след като Елена Йончева, Христо Проданов, Крум Зарков и Георги Свиленски внесоха същото искане преди седмица, от Камарата на строителите реагираха абсолютно неадекватно. Те поискаха оставката на тези депутати и поставиха срок за подаването й до 18 ноември. Заплашиха, че ще блокират парламента и няма да ги допуснат до работа. Това е драстично нарушаване на нормите- и морални, и правни. Абсурдно е за европейска, нормална и правова държава това поведение.” Това каза лидерът на БСП Корнелия Нинова на влизане в АПИ, където заедно със зам.-председатели и депутати от ПГ на „БСП за България” внесе отново искането за независима проверка на магистралите. „Показателна е втората акция на едрия бизнес в България, след първата, в която застанаха зад Валери Симеонов и заплашиха, че ще изкарат работници срещу майките. Искаме да се върне нормалността, законността и правовия ред и всеки да прави това, за което е избран. Не ни пречете ние да си вършим качествено работата. Не ни плашете. Работата на бизнеса не е да ограничава конституционните права на народните представители да си вършат работата”, каза пред медиите тя. Нинова беше категорична, че цялата парламентарна група застава зад Елена Йончева, Христо Проданов, Крум Зарков и Георги Свиленски и отново иска проверката. „За Строителната камара искам да кажа, че можем да им гарантираме законност, еднакви правила за всички, никакъв политически натиск, изнудване и рекет , но срещу това искаме- почтеност и качество на работата. Да строят качествено и да ни оставят ние да си гледаме нашата работа.”- призова Корнелия Нинова. Тя каза още, че левицата иска проверката да се направи от независима европейска лаборатория, защото от АПИ са обяснили, че са правени вече проверки на качеството на пътищата, но по думите й те са правени само по документи. „Изпраща се от тук документацията и само на базата на нея се правят заключения. Ние искаме експериментално да се вземат ядки от тези места, които сме посочили и да се направи обективен анализ на качеството и изпълнението”, заключи председателят на БСП Корнелия Нинова.", "date": "2018.11.14", "title": "Нинова към Камарата на строителите: Ние ще ви гарантираме правила и ред. Вие гарантирайте качество."}
{"url": "https://www.novinite.bg/articles/167305/Mini-tenis-na-masa-igrayat-v-detskite-gradini-v-rajon-Izgrev", "text": "Децата от седемте детски градини в район “Изгрев” ще играят мини тенис на маса.Инициативата е на кмета на района инж. Цветомир Жеков. Проектът е финансиран по Програмата за развитие на физическото възпитание и спорта в Столична община и се реализира в подкрепа на инициативата „София – Европейска столица на спорта през 2018 г.“, пише Малчуганите, които ще имат възможността да се включат са от подготвителните групи на детски градини: № 23 „Здраве“, № 29 „Слънце“, № 30 „Радецки”, № 34 „Брезичка”, № 49 „Радост”, № 133 „Зорница”, № 165 „Латинка”. С този проект се цели популяризирането на тениса на маса сред най-малките. Децата ще чуят за правилата на играта и ще могат да научат на основни технически умения в този спорт. Има два етапа на обучение на децата. Първият започна на 9 октомври и ще приключи на 23 ноември. Той е посветен на практическото обучение на най-малките. Вторият етап са турнирите, в които в продължение на една седмица малчуганите от съседните детски градини ще се състезават един срещу друг и ще покажат какво са научили.Преди да започне практическото обучение, на седемте детски градини бяха осигурени необходимите спортни съоръжения – мини тенис маси с размери, подходящи за деца, тенис хилки и топчета. Всички те се съхраняват във физкултурните салони, където се провеждат и самите обучения.", "date": "2018.11.14", "title": "Мини тенис на маса играят в детските градини в район “Изгрев”"}
{"url": "https://www.novinite.bg/articles/167308/Eksperti-uchat-decata-v-stolicata-kak-da-ne-razhishtavat-hrana", "text": "Децата от втори клас на 120-то училище в столицата ще се научат как да бъдат отговорни към храната. Експерти ще разговарят с тях и под формата на игра ще разяснят колко несправедливо се разпределя храната в света и как се разхищава ненужно, съобщаваИгрите ще научат малчуганите как да преодолеят това разхищение. Теодора Бакърджиева, експерт на Български дарителски форум препоръчва,това обучение и възпитание да започне от ранна възраст, тъй като нагласите в следващи периоди трудно биха се променили.Програмата “Научи се да даряваш” започва със своеобразно проучване на знанията за проблема. За щастие децата добре го познават. Експертите дават своите съвети и възлагат задачата да се състави списък какво искат да ядат за една седмица и в какво ориентировъчно количество.Това трябва да се направи преди посещението на магазина. След това се дават полезни съвети за правилно съхранение на приготвената или купена храна.", "date": "2018.11.14", "title": "Експерти учат децата в столицата как да не разхищават храна"}
{"url": "https://www.novinite.bg/articles/167319/Ministar-Angelkova-Balgariya-i-Turciya-shte-privlichat-turisti-ot-dalechni-pazari-s-obshti-marshruti-i-produkti", "text": "Двустранното партньорство между България и Турция в туризма и други сфери е изключително важно за нас и добрите отношения между двете страни са вече традиция. Провеждането на първата сесия на смесената комисия за сътрудничество в туризма е доказателство за това, заяви министърът на туризма Николина Ангелкова при откриването на форума в София.Тя посочи, че туризмът е хоризонтална политика и зависи от съвместната работа на цялото правителство, като изтъкна специално подкрепата на премиера Бойко Борисов за превръщането на отрасъла в приоритет. През последната година двустранните контакти се задълбочиха и ръководителите на двете правителства демонстрират отлични отношения. Силен знак за това е реставрацията на църквата „Св. Стефан“ в Истанбул. След възстановяването й хиляди българи посетиха Истанбул, изтъкна министър Ангелкова. Делегацията от турска страна се води от зам.-министъра на културата и туризма на Турция Йомер Аръсой. Форумът се провежда в навечерието на втория Международен конгрес на световните цивилизации и историческите маршрути, организиран от Световната организация по туризъм към ООН, чийто домакин за втора година е България. Българският министър акцентира, че особено важна за насърчаването на това сътрудничество е сферата на туризма, което е доказателство за доверието между двете държави. Вярвам, че има голям потенциал България да бъде популяризирана още по- активно като дестинация пред Турция, както и за повече възможности за пътувания на българите в южната съседка. Чрез трансграничното сътрудничество и разработваните съвместни маршрути ще можем заедно да привличаме далечни и перспективни пазари като Китай, Близкия изток, САЩ и др., а в това отношение разчитаме и на сътрудничеството с турските авиолинии, поясни тя. Министър Ангелкова припомни инициираната от България идея за създаване на Общ балкански маршрут, обсъден през февруари тази година на международната кръгла маса за развитието на туризма в рамките на българското европредседателство. Маршрутът е свързан с културно-историческото наследство на страните в региона и обектите на ЮНЕСКО, което ще привлече допълнително още туристи. Министър Ангелкова информира, че над 636 хил. турски туристи са посетили България през миналата година, което е 12,5 на сто ръст спрямо предходната. Турция е била на четвърто място в класацията за входящ туризъм. За първите девет месеца на настоящата година отново се отчита ръст. Потенциалът е още по-голям, посочи тя и увери, че работата на комисията ще даде възможност в експертен порядък да бъдат обсъдени мерки и да се вземат работещи решения за увеличаване на двустранния обмен на туристи. Турция е основен наш пазар за зимния туризъм и разчитаме представителите на специализираните ни курорти, а също и турският бизнес да споделят в детайли необходимото за засилване на потока туристи. Един от приоритетните въпроси пред нас и колегите от Министерството на външните работи е визовият режим. Мога да ви уверя, че всичко, което е в контекста на спазването на европейското и българското законодателство, се прави, за да бъде улеснено издаването на визи. В рамките на международното изложение WTM в Лондон обсъдихме тези въпроси с турския министър на културата и туризма Мехмет Ерсой, допълни министър Ангелкова. Промотирането на възможностите на Бранд Черно море в туризма също е много важен акцент в нашата работа и ще се радвам да активизираме инициативи в това направление, посочи още тя, като обърна внимание, че в момента Турция председателства тематичната група за Черноморско икономическо сътрудничество. Много са възможностите също за съвместно промотиране на круизния туризъм и популяризиране на гурме спецификата на Черноморския регион, стана ясно от думите й. Министър Ангелкова заяви, че приоритет на българското правителство е намаляване на административната тежест, което ще насърчи ползването на туристически услуги и продукти. Министерството на туризма въвежда електронни услуги за всички регистрационни режими. Тя съобщи за споразумението за обучение на кадри за туризма, сключено между Министерството на туризма и Министерството на труда и социалната политика. Партньорството с Турция може да е много полезно и за обучение на кадрите, защото има сериозен опит в тази област. Разчитаме на експертизата на вашите специалисти и искаме да се възползваме от първото заседание на комисията, за да поканим ваши лектори в обученията, които ще провеждаме, анонсира българският министър. Турският зам.-министър на културата и туризма Йомер Аръсой приветства свикването на комисията и благодари на българските домакини за организацията. Такива формати сме създали с много страни, но от голямо значение е работата със съседна и приятелска държава, отбеляза той. Основната ни цел е увеличаване на туристопотока между двете страни. Като положителна практика зам.-министър Аръсой посочи и реставрирането на културно-исторически паметници в двете страни със съвместни усилия, което също ще стимулира притока на туристи. Зам.-министърът на културата и туризма на Турция предложи стажове в Турция за български кадри за туризма, както и да се организират Дни на културата и туризма на България в Турция и на Турция в България. В заседанието на смесената комисия за сътрудничество в туризма участват водещи представители на туристическия бизнес от двете държави.", "date": "2018.11.14", "title": "Министър Ангелкова: България и Турция ще привличат туристи от далечни  пазари с общи маршрути и продукти"}
{"url": "https://www.novinite.bg/articles/167320/Stolichna-obshtina-se-otkazva-ot-kolite-v-Denya-za-po-chist-vazduh", "text": "Служителите на Столична община няма да използват личните и служебните си автомобили в Деня за по-чист въздух – 16 ноември 2018 г.Очаква се примерът им да бъде последван от служители на министерства, районни администрации, Народното събрание и Министерския съвет, съобщиха от общината.Покани до всички администрации за включване в инициативата, която ще се реализира за първа година в България, вече са изпратени лично от столичния кмет Йорданка Фандъкова.„Каним всички граждани, институции, ученици, бизнеси, да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух“. Всички заедно – и институции, и граждани - можем“, коментира инициативата кметът Йорданка Фандъкова.Участие в Деня за по-чист въздух до момента са заявили над 100 училища и детски градини в столицата, които ще го отбележат с различни инициативи, включително с тематични информационни инсталации, тематични „Час на класа“, засаждане на растителност в дворовете или писане на есета.Наред с учениците сред заявилите участие са представители на различни компании с голям брой служители, между които комуникационни оператори, вериги бензиностанции, банки, ИТ компании. За максимално улеснение на участниците, Столична община предоставя инструментариум с възможности за участие в Деня за по-чист въздух. Повече информация за инициативата: https://www.sofia.bg/green-sofia .Инициативата на Столична община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Великобритания, където този ден се отбелязва всяка година в различни градове.", "date": "2018.11.14", "title": "Столична община се отказва от колите в Деня за по-чист въздух"}
{"url": "https://www.novinite.bg/articles/167325/NS-reshi-Eksperti-ot-biznesa-shte-prepodavat-vav-VUZ-ovete", "text": "Изявени специалисти от практиката и бизнеса ще могат да провеждат лекции от общия хорариум в университетите. Това стана възможно, след като НС гласува на второ четене промените в Закона за висшето образование, но като условие се поставя това да става с решение на съответния факултетен съвет.Другото условие е часовете да са до 10% от учебния план на бакалаврите и до 20% от този на магистрите. Поправките бяха гласувани със 72 гласа „за“, само 11 „против“ и 7 „въздържали се“.В момента различните ВУЗ-ове и специалности канят гост лектори, но те не се водят като часове от общия учебен план.Другите промени предвиждат бизнеса да участват в разработването на учебните програми, а техни представители да бъдат включени и в изпитните комисии за дипломиране. Представители на бизнеса и на студентите ще могат да бъдат включени и в постоянните комисии на Националната агенция за оценяване и акредитация, която одобрява направленията, в които университетите обучават студенти и докторанти. Това обаче няма да важи за вече стартирали процедури.Тези предложения предизвикаха критики от страна на БСП. Соцдепутатът Драгомир Стойнев определи това като прибързано и призова първо да се приложат пилотни програми, преди да се стигне до промени в закона. В тази връзка той призова представителите на бизнеса да изнасят лекции, но не и да участват в оценъчните комисии. Освен това той изтъкна, че няма и критерии как ще се избират тези експерти от бизнеса.Шефката на образователната комисия Милена Дамянова от ГЕРБ обаче изтъкна, че предложението идва от страна на бизнеса и синдикатите, а в чужбина е практика. Мотивът на ГЕРБ е, че именно бизнесът оценява подготовката на студентите, когато тръгне да наема кадри.", "date": "2018.11.14", "title": "НС реши: Експерти от бизнеса ще преподават във ВУЗ-овете"}
{"url": "https://www.novinite.bg/articles/167318/Velingrad-iska-dobrovolni-otryadi-sreshtu-prestapnostta", "text": "Голяма част от жителите на Велинград изпитват несигурност, 40 процента от тях са били жертва или свидетел на престъпление през последните пет години, показва социологическо проучване, поръчано от сдружението „Граждански ценности“. Подобно допитване се прави за първи път в курортния град. То обхваща периода от юни до октомври 2018 година. 71 процента от анкетираните се чувстват все по-несигурни за себе си и за своите близки. Най-честите страхове са от кражби и нападения. Една пета от запитаните  са пожелали сформирането на доброволни отряди, които да развиват собствени умения, така че да решават проблемите си сами. Анализът сочи, че хората все по-малко разчитат на институциите, а недоверието идва от липсата на координация, предаде БНР.  В началото на следващата година във Велинград предстои публичен дебат за сформирането на обществен съвет за сигурност.", "date": "2018.11.14", "title": "Велинград иска доброволни отряди срещу престъпността"}
{"url": "https://www.novinite.bg/articles/167317/Eva-Majdel-zashtiti-po-yasni-pravila-za-borba-sreshtu-kartelite", "text": "„Липсата на ясни правила оставя сиви територии, където създаването и съществуването на картели е значително по-лесно. В Европарламента гласувахме важен закон, с който националните органи имат повече способности да разкриват и санкционират онези, които избягват лоялната конкуренция.” Това заяви българският евродепутат от ГЕРБ/ЕНП Ева Майдел след гласуването на Директивата на Еврокомисията за засилване на органите за защита на конкуренцията в държавите членки.  „85% от решенията за случаи, свързани с разкриването на неконкурентни практики, се взимат от националните органи.Мнозинството от тях обаче все още разполагат с твърде различни инструменти и средства, за да извършват своята работа. Такива различия допринасят за изкривяване на конкуренцията и могат да предизвикат и правна несигурност за бизнеса. От лоша конкуренция и плах бизнес има пропуснати ползи не само за икономиката, но и за потребителите.“, добави Ева Майдел (ГЕРБ/ЕНП), която бе основен докладчик по досието в Комисията за вътрешен пазар и защита на потребителите. В процеса на преговори бяха приети предложенията на българския евродепутат, целящи хармонизиране на правилата на ЕС за конкуренцията и  по-специално органите да разполагат с повече свобода на действие с определените им бюджети, както и с по- хармонизирани правила за назначаване и освобождаване на техния персонал и ръководство, по-ясни правомощия да разследват, налагат ефективни и възпиращи глоби и по отношение на програмите за освобождаване от глоби.", "date": "2018.11.14", "title": "Ева Майдел защити по-ясни правила за борба срещу картелите"}
{"url": "https://www.novinite.bg/articles/167328/DPS-podkrepya-iskaniyata-na-protestirashtite", "text": "ДПС не участва в организацията, но подкрепя част от исканията на хората. Това заявиха на извънреден брифинг от партията. Депутатите на движението настояха отново за оставката на вицепремиера Валери Симеонов, заради която вече 24 дни майките на деца с увреждания протестират под прозорците на властта.", "date": "2018.11.14", "title": "ДПС подкрепя исканията на протестиращите"}
{"url": "https://www.novinite.bg/articles/167331/Bojko-Borisov-shte-se-sreshtne-s-premiera-na-Republika-Makedoniya-Zoran-Zaev", "text": "Премиерът Бойко Борисов ще се срещне с министър-председателя на Република Македония Зоран Заев, който е на посещение в България. Двамата ще разговарят в Министерския съвет утре, 15 ноември. Фокус на срещата ще бъде задълбочаването на двустранното сътрудничество между България и Република Македония в различни области, както и развитието на инфраструктурните проекти в региона.", "date": "2018.11.14", "title": "Бойко Борисов ще се срещне с премиера на Република Македония Зоран Заев"}
{"url": "https://www.novinite.bg/articles/167310/Dimcho-Stanev-e-noviyat-izpalnitelen-direktor-na-ChEZ", "text": "От 1 ноември 2018 г. председател на Управителния съвет и Изпълнителен директор на „ЧЕЗ Електро България“ АД е Димчо Станев. Той е магистър инженер „Електроника и автоматика“ и магистър „Банки и финансов мениджмънт“ от Технически университет – София, съобщиха от ЧЕЗ, цитира Нова телевизия.Има 18-годишен опит във финансовата сфера в областта на системния анализ, ръководство на организацията на банкови дейности, управление на бизнес процеси и процедури, проекти и клонове на голяма международна банка. Професионалният му опит е свързан и с ръководството на продажби, глобално бизнес обслужване и управление на клоновата мрежа на лизингова компания.Димчо Станев става част от екипа на ЧЕЗ Груп в България през ноември 2012 г., когато заема позицията Директор „Обслужване на клиенти“ в „ЧЕЗ България“ ЕАД. ", "date": "2018.11.14", "title": "Димчо Станев е новият изпълнителен директор на ЧЕЗ"}
{"url": "https://www.novinite.bg/articles/167327/Borisov-Karayancheva-i-Manolova-shte-gostuvat-v-Shouto-na-Slavi", "text": "Премиерът Бойко Борисов ще е гост на \"Шоуто на Слави\" следващата седмица, съобщиха от правителствената пресслужба. Поканата до премиера за интервю с водещия Слави Трифонов е отправена от екипа на шоуто тази сутрин. Веднага е била приета.Интервюто ще е на 21-ви ноември.В предаването си във вторник вечерта шоуменът отправи покана следващата седмица в предаването да му гостуват председателят на парламента Цвета Караянчева, президентът Румен Радев, премиерът Бойко Борисов, главният прокурор Сотир Цацаров и националният омбудсман Мая Манолова.Председателят на Народното събрание Цвета Караянчева също е приела поканата да гостува в предаването. От екипа й обаче са уведомили шоумена, че Караянчева заминава в петък на две последователни официални посещения - в Япония и Финландия. Затова първата дата, на която тя може да участва е 26-ти ноември.Потвърждение за участие е направил и омбудсманът Мая Манолова.От администрацията на президента Румен Радев все още не съобщават какви са намеренията на държавния глава и дали той ще приеме поканата на Трифонов.", "date": "2018.11.14", "title": "Борисов, Караянчева и Манолова ще гостуват в \"Шоуто на Слави\""}
{"url": "https://www.novinite.bg/articles/167322/Brutniyat-vatreshen-produkt-narastva-s-3", "text": "През третото тримесечие на 2018 г. брутният вътрешен продукт (БВП) нараства с 3 на сто спрямо съответното тримесечие на предходната година и с 0.5 на сто спрямо второто тримесечие на 2018 г. Данните бяха споделени от Националния статистически институт.Според експресните оценки на НСИ за третото тримесечие на 2018 г. БВП в номинално изражение достига 29 001 млн. лева. Реализираната добавена стойност през третото тримесечие на 2018 г. е 25 124 млн. лeвa.По елементи на крайното използване най-голям дял в БВП заема крайното потребление (70.5 на сто), което в стойностно изражение възлиза на 20 446 млн. лева. През третото тримесечие на 2018 г. бруто капиталообразуването е 5605 млн. лв. и заема 19.3 на сто относителен дял в БВП. Външнотърговското салдо е положително.През третото тримесечие на 2018 г. спрямо второто тримесечие на същата година брутната добавена стойност нараства с 0.5 на сто.Според експресните оценки на БВП по елементи на крайното използване през третото тримесечие на 2018 г. принос за регистрирания икономически растеж по сезонни данни спрямо второто тримесечие на 2018 г. има увеличението на износа на стоки и услуги - с 2.2 на сто, и на крайното потребление - с 1.4 на сто.През третото тримесечие на 2018 г. спрямо същото тримесечие на предходната година брутната добавена стойност се увеличава с 2.7 на сто.Крайното потребление регистрира положителен икономически растеж от 6.9 на сто. Бруто образуването на основен капитал отчита ръст от 6.2 на сто през третото тримесечие на 2018 г. спрямо съответното тримесечие на предходната година по сезонни данни. Вносът на стоки и услуги се увеличава с 5.1 на сто, докато износът на стоки и услуги намалява с 3.2 на сто.", "date": "2018.11.14", "title": "Брутният вътрешен продукт нараства с 3%"}
