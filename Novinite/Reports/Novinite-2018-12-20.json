{"url": "https://www.novinite.bg/articles/168819/Shte-cherpim-ot-avstrijskiya-opit-za-gazoviya-hab-i-gazovata-borsa", "text": "„България има амбицията да се превърне в газоразпределителен център на региона. За целта съвместно с Европейската комисия работим по концепцията за изграждане на газоразпределителен център „Балкан“. Освен необходимата инфраструктура като част от хъба ще бъде създадена борса за търговия с природен газ, която ще бъде регистрирана като дъщерно дружество на „Булгартрансгаз“ ЕАД, в рамките на месец.Това ще гарантира необходимите предпоставки за либерализация на пазара и развитието на търговията със синьо гориво на българска територия“. Това каза министърът на енергетиката Теменужка Петкова по време на подписването на Меморандум за разбирателство за сътрудничество при разработването на газов хъб „Балкан&quot; между българския газопреносен оператор „Булгартрансгаз“ ЕАД и Австрийския централноевропейски газов хъб (CEGH).Двете компании поеха ангажимент за сътрудничество и подпомагане развитието на газоразпределителния център на територията на страната ни, чрез обмен на ноу-хау и добри практики по отношение изграждането и функционирането на газовия хъб, както и информация по правните и регулаторни въпроси на ЕС.CEGH ще подкрепя търговията на газова борса в България и чрез предоставяне на помощ, услуги и информация. Страните споделят мнението, че българският пазар на газ играе важна роля за развитието на ликвидната търговия с газ в Югоизточна Европа, който е един от ключовите въпроси за постигане сигурност на доставките и конкурентоспособност в региона на Югоизточна Европа.„Булгартрансгаз“ ще инвестира в разширяването на националната газопреносна мрежа, за да превърне България в основен разпределителен център на природен газ за европейските пазари на природен газ. CEGH ще допринесе за сътрудничеството, като споделя информация за успешното функциониране на газовите хъбове и ликвидни места за търговия с газ, свързани с основния европейски газоразпределителен център в Баумгартен, Австрия. По този начин австрийският партньор ще помогне на българския газопреносен оператор да прецени как да развие и превърне газов хъб Балкан във важно място за търговия с природен газ в региона. ", "date": "2018.12.20", "title": "Ще черпим от австрийския опит за газовия хъб и газовата борса"}
{"url": "https://www.novinite.bg/articles/168803/Pravoslavnite-otbelyazvat-Ignajden", "text": "Православната църква почита днес църковния празник на Свещеномъченик Игнатий Богоносец /Предпразненство на Рождество Христово/, наричан от народа Игнажден.Игнатий Богоносец бил ученик на Свети Йоан Богослов. По-късно става епископ на Антиохийската църква, където първи въвежда пеенето на божествените песни на два клира - хора, прието по-късно и от другите християнски църкви. Паството му го нарича Богоносец, защото той самият казвал, че \"носи Бога в себе си, в душата си\". Заради вярата си е бил осъден на смърт от римския император Траян. Загива мъченически, разкъсан от лъвове. Според християнските представи от Игнажден започват родилните мъки на Божията майка, които продължават до Коледната нощ. Дните през този период се наричат \"Мъченици\". Жените тогава не трябва да работят никаква домашна работа, за да забременяват и раждат лесно.Народните обичаи гласят, че от Игнажден започват Коледните празници и Новата година. Характерен за празника е обичаят \"полазване\". По това кой човек полазник, първи влезе в дома от сутринта, се гадае за здравето, плодородието и имането през годината. Ако се случи първият гост да е добър и богат, то и годината ще е плодоносна. ", "date": "2018.12.20", "title": "Православните отбелязват Игнажден"}
{"url": "https://www.novinite.bg/articles/168804/Patnicheski-vlak-derajlira-zaradi-padnala-skala-na-relsite", "text": "Пътнически влак дерайлира, след като скала падна върху релсите по линията Якоруда-Белица. При инцидента няма пострадали, предаде Нова тв.Движението на влаковете в междугарието Якоруда-Белица е преустановено от 6:12 часа тази сутрин. Паднала е скална маса върху железния път и последвал удар на пътническия влак Септември-Добринище в нея. След удара локомотивът е дерайлирал.До възстановяване на движението влаковете ще се движат в участъците Белица-Добринище и Септември-Якоруда. Направена е организация за трансбордиране на пътниците между Белица и Якоруда.Аварийни екипи и възстановителна техника са на мястото за отстраняване на щетите.", "date": "2018.12.20", "title": "Пътнически влак дерайлира заради паднала скала на релсите"}
{"url": "https://www.novinite.bg/articles/168818/SOS-podkrepya-kandidaturata-na-Sofiya-za-domakin-na-Mladejka-zimna-olimpiada", "text": "С официална декларация на днешното си заседание Столичният общински съвет (СОС) прие декларация в подкрепа на кандидатурата на София за домакин на Младежките зимни олимпийски игри през 2024 г. Общинските съветници дават положителна оценка за усилията на Министерство на младежта и спорта, което активно работи от няколко месеца за подготовката и представянето на българската кандидатура пред Международния олимпийски комитет. СОС изразява принципно становище да участва в процеса и да подпомага усилията София да стане домакин на този престижен международен форум.Декларацията е гласувана в резултат от предложение на общинския съветник от ВМРО – Българско национално движение и председател на „Патриоти за София – ВМРО и АТАКА“ Карлос Контрера. На 7-ми ноември той внесе предложение в този смисъл, което е разгледано от временната работна група за Витоша при Столичен общински съвет. Одобрен е текстът на декларацията и с мнозинство от общинските съветници е постигнат консенсус.Според Карлос Контрера, с този акт Столична община и Общинският съвет заявяват ясна позиция, че желаят да участват в процеса и са готови да подпомагат усилията на Министерски съвет, Министерство на младежта и спорта и на спортната общественост за представянето на една силна кандидатура. Според него, това е логична стъпка, с която местната власт показва заинтересованост и желание българската столица София да бъде домакин на висш спортен форум.В декларацията се посочва, че това значимо спортно събитие ще допринесе за развитието на град София като европейска спортна столица, както и ще позволи активна политика по модернизация на спортните съоръжения.Декларацията беше подкрепена от общинските съветници от ГЕРБ и „Патриоти за София – ВМРО и АТАКА“. Без ясни аргументи общинските съветници от ДСБ и Нормална държава, както и един представител на БСП, не подкрепиха декларацията, с което се обявиха де факто против провеждането на олимпиадата в София - нещо, което вероятно ще бъде използвано от конкурентите ни в надпреварата за домакинството.Ето и пълния текст на декларацията, приета от Съвета: ДЕКЛАРАЦИЯза подкрепа на кандидатурата на София за домакин наМладежките зимни олимпийски игри през 2024 година Столичният общински съвет изразява подкрепа за кандидатурата на София за домакин на Младежките зимни олимпийски игри през 2024 година. Това значимо спортно събитие ще допринесе за развитието на града като европейска спортна столица и ще даде нови възможности на жителите и гостите за здравословни дейности.Във връзка с тази кандидатура Столичният общински съвет изразява подкрепа за усилията на Министерството на младежта и спорта за модернизиране на спортните съоръжения на територията на ПП „Витоша“, както и на спортните обекти в града и така да се стартира подготовката за Младежките зимни олимпийски игри „София - 2024“.", "date": "2018.12.20", "title": "СОС подкрепя кандидатурата на София за домакин на Младежка зимна олимпиада"}
{"url": "https://www.novinite.bg/articles/168812/SASht-s-novi-sankcii-sreshtu-Rusiya", "text": "САЩ наложиха нови санкции, свързани с Русия, като същевременно обявиха, че възнамеряват да отменят санкциите срещу руските компании \"Русал\", EN+ и ESE. Това става ясно от информация на американското финансово министерство, цитирана от Ройтерс.Трите компании са се съгласили с промени в преструктурирането, включително намаляването на дела от капитала на предприятията на руския олигарх Олег Дерипаска.Министерството на финансите на САЩ също така е добавило 18 руски физически лица и четири руски компании към списъка със санкциите, включително главния счетоводител на руска компания, за която се твърди, че е участвала в информационна война.", "date": "2018.12.20", "title": "САЩ с нови санкции срещу Русия"}
{"url": "https://www.novinite.bg/articles/168802/Visshi-duhovnici-zaradvaha-s-podaraci-malkite-pacienti-na-Pirogov", "text": "С Благословението на Негово Светейшество Софийски митрополит и Български патриарх Неофит, Негово Преосвещенство Белоградчишки епископ Поликарп и представители на Софийска света митрополия, посетиха Университетска многопрофилна болница за активно лечение и спешна медицина „Николай Иванович Пирогов“, ЕАД.Целта на посещението бе във връзка с предстоящия празник Рождество Христово, светата митрополия да зарадва децата, които се лекуват в болничното заведение.Подаръците, които бяха раздадени, са предоставени от благотворителната акция „От деца за деца – 2018“, която Софийска света митрополия организира от своите два отдела: „Милосърдие и благотворителност“ и „Духовно-просветен“, чрез учениците, които изучават предмета Религия-Християнство-Православие на територията на Софийска епархия.Епископ Поликарп и представителите на Софийска света митрополия бяха посрещнати с голяма радост от дякон д-р Деян Коруноски, д-р Цветко Георгиев - завеждащ уникалното за България Отделение на новороденото и вродените аномалии  и представители на Пирогов, които ги разведоха в детското отделение, където лекуващите се деца получиха подаръци и благословение от името на Негово Светейшество патриарх Неофит.На проф. Балтов, директор на Пирогов,  епископ Поликарп подари диптих с образите на Господ Иисус Христос и Света Богородица, от името на Негово Светейшество, с пожелание за здраве, радост, както нему, така и на неговите сътрудници и лекуващи се деца.  ", "date": "2018.12.20", "title": "Висши духовници зарадваха с подаръци малките пациенти на „Пирогов\""}
{"url": "https://www.novinite.bg/articles/168814/Turciya-se-gotvi-intenzivno-za-voenna-operaciya-v-Siriya", "text": "Турция се готви интензивно за военна операция в Сирия, съобщи днес турският министър на националната отбрана Хулуси Акар. Това е първото официално изявление на Анкара след решението на САЩ да изтеглят войските си от Сирия. \"Сега пред нас стоят Манбидж и изтокът на Ефрат. Извършваме интензивна работа по тази тема“, казал Акар според телевизия NTV. Министърът коментира и авиоударите на Турция по северните райони на Ирак. По думите му „ударите са нанасяни с особена точност, за да се смалят до минимум щетите за мирното население“.Президентът на Турция Реджеп Ердоган обяви на 12 декември намерениет си да разпореди през близките дни операция на източния бряг на река Ефрат срещу кюрдските формирования „Сили за народна самоотбрана“ и партията „Демократически съюз“, които Анкара смята за сирийски разклонения на Кюрдската работническа партия (ПКК). Досега Турция е извършила в Сирия две военни операции – „Щитът на Ефрат“ и „Маслинена клонка“. С тях бе създадена буферна зона за сигурност между граничните градове Аазаз и Джераблус, като бе окупиран и населеният с кюрди регион Африн.Франция обяви днес намерението си да продължи борбата с тероризма в Сирия въпреки решението на президента на САЩ Доналд Тр ъмп за пълно изтегляне на американските войски оттам. С такова изявление френската министърка по европейските въпроси Натали Лоазо се яви днес в ефир на информационния телеканал CNews.", "date": "2018.12.20", "title": "Турция се готви интензивно за военна операция в Сирия"}
{"url": "https://www.novinite.bg/articles/168811/NS-osvobodi-Lilyana-Pavlova-kato-ministar", "text": "Народното събрание закри Министерството за българското председателство на Съвета на Европейския съюз, оглавявано от Лиляна Павлова.С друго решение министър Павлова бе освободена като министър. За предложението гласуваха 191 народни представители. \"За\" бяха 190 депутата, въздържаха се 1, против - нямаше.Ведомството се закрива от 1-ви януари 2019 година във връзка с приключването на ротационното председателство на Съвета на ЕС.Народното събрание възлага на Министерски съвет в срок от два месеца да уреди всички правоотношения.", "date": "2018.12.20", "title": "НС освободи Лиляна Павлова като министър"}
{"url": "https://www.novinite.bg/articles/168810/OON-glasuva-Pakta-za-migraciyata", "text": "Общото събрание на ООН гласува снощи Глобалния пакт за управлениена миграцията, предаде БНР. България беше сред 12-те членки на ООН, които гласуваха \"въздържал се\" при ратифицирането.В подкрепа на пакта, който не е правно обвързващ, гласуваха представителите на 152 държави. Сред тях беше и Белгия, чиито премиер Шарл Мишел подаде оставка заради скандал с фламандските националисти в коалицията му на тема \"миграция\".Пет страни гласуваха против пакта - Съединените щати, Унгария, Чехия, Полша и Израел.Документът включва 23 цели - основно за управление на легалната миграция и ограничаване на нелегалните преминавания на граници. Според ООН в света има 260 милиона мигранти - 3.4 на сто от населението на планетата ни.", "date": "2018.12.20", "title": "ООН гласува Пакта за миграцията"}
{"url": "https://www.novinite.bg/articles/168807/Putin-se-izpravya-pred-mediite-v-razgara-na-krizata-sas-Zapada", "text": "Руският президент Владимир Путин ще даде днес традиционната си ежегодна пресконференция и ще отговаря на въпроси от най-различни, предаде ТАСС.Акредитирани са повече от 1700 журналисти от почти всички руски региони, както и от Азия, Европа и Америка. Това е четиринадесетата пресконференция за Путин от идването му на власт през 2000 г. Очаква се тя да продължи няколко часа. Първата му пресконференция като президент през 2001 г. продължи час и половина, тази през 2004 г. - повече от три часа, а през 2008 г. - повече от четири.Очаква се тази година Путин да бъде питан за обтегнатите руско-американските отношения, за отношенията със Запада като цяло, за кризата в Украйна, икономиката, увеличаването на цените на комуналните услуги, непопулярната пенсионна реформа.Говорителят на Кремъл Дмитрий Песков каза, че президентът се подготвя активно за срещата с медиите, работи до късно през нощта, за да се запознае с материалите, подготвени от министрите и експертите на президентската администрация.", "date": "2018.12.20", "title": "Путин се изправя пред медиите в разгара на кризата със Запада"}
{"url": "https://www.novinite.bg/articles/168801/Oblacite-se-razkasvat-na-mesta-do-slanchevo", "text": "Днес ще е почти тихо и до обяд на много места в низините и котловините ще има ниска облачност или мъгла. Трайни ще бъдат в Дунавската равнина и на места в Източна България, там дневните температури ще останат по-ниски, между минус 3 и минус 1 градус. В останалата част от страната, където ще е предимно слънчево с разкъсана висока облачност, максималните температури ще са между 1 и 6 градуса.Атмосферното налягане ще остане по-високо от средното за месеца.Над планините ще бъде предимно слънчево, с висока облачност. Ще духа до умерен вятър от запад-югозапад. Максималната температура на височина 1200 метра ще е около 3 градуса, на 2000 метра - около минус 1.Почти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи слаб югоизточен вятър. Максималните температури ще са 2 - 4 градуса, вълнението на морето ще е 1 - 2 бала. Температурата на морската вода е 7 -8 градуса.", "date": "2018.12.20", "title": "Облаците се разкъсват, на места до слънчево"}
{"url": "https://www.novinite.bg/articles/168813/NS-reshi-Bez-bezkrajni-proverki-za-nezakonno-imane", "text": "Без обратно действие и безкрайни проверки за незаконно имане. Това решиха депутатите при гласуването на второ четене на промените в закона за противодействие на корупцията, които бяха разгледани в пленарна зала.По същество измененията в закона бяха внесени след тълкувателното решение на ВКС, с което реално се блокираше работата на комисията „Антикоруопция”, а над 300 производства за незаконно имущество бяха поставени под риск, а редица дела от прекратяване.Сега НС прие текстове, според които прекратяването на наказателното производство няма да е пречка за внасяне на иск за отнемане на незаконно имане от страна на комисията, като КПКОНПИ ще могат да внасят такива и при спряно наказателно дело. Тези текстове бяха подкрепени със 95 гласа „за”, 64 „против” и 8 „въздържали се”.Наред с това обаче от първоначалните текстове отпаднаха няколко предложения. Едно от тях е свързано с продължителността на проверките, като комисията не се обвързваше със срокове, а другото е действието на закона да влезе в сила със задна дата от 23 януари 2018 година, когато всъщност започна работа на новата комисия. Премахването на обратната сила на закона бе подкрепено почти единодушно от народните представители и бяха одобрени със 167 гласа „за”.Всъщност още по време на дебатите в правна комисия вносителите заявиха, че оттеглят тези текстове, наред с тези на Хамид Хамид от ДПС между първо и второ четене за увеличение на някои срокове и възможност проверките от КПКОМПИ да бъдат удължавани до 18 месеца, ако се иска информация от чужбина по разследването.Депутатите обаче гласуваха  неприключилите проверки и производства пред съда да се довършват по реда на този закон, като това бе гласувано със 95 гласа „за”, 65 „против” и само 6 „въздържали се”.Иначе поправките минаха почти без дебати, като от парламентарната трибуна се изказаха само депутати от БСП. Те разкритикуваха управляващото мнозинство и ги обвиниха в „псевдозаконодателн произвол”, като обявиха поправките като „позор за конституцуионния ред”. Според социалистите няма как гражданите да бъдат обявени за невинни по дадени наказателно производство, но да продължават да търпят санкции и гражданската конфискация да продължава.", "date": "2018.12.20", "title": "НС реши: Без безкрайни проверки за незаконно имане"}
{"url": "https://www.novinite.bg/articles/168820/Probvat-izmami-s-preobrazuvaneto-na-hartieni-v-elektronni-vinetki", "text": "Засечени са първите опити за подаване на неверни данни към електронната система за смесено таксуване на платената пътна мрежа. Заради конфиденциалност на информацията конкретните казуси не могат да бъдат обявени, но в доста от случаите става въпрос за подадена несъществуваща все още възможност за конвертиране към е-винетка със срок на валидност 31 декември 2019 г.До момента са подадени над 16 000 заявления за конвертиране на хартиен винетен стикер към е-винетка. За първите 4 дни от началото на продажбата на електронни винетки са купени 786 е-винетки за 78 627 лева.Тъй като за всяка подадена информация за трансформиране към е-винетка се прави верификация на въведените данни, системата не може да допусне грешки и засича подобни неточности. Подадените верни данни са обработени и хартиените стикери са конвертирани. Междувременно се разработва бутон, чрез който на уеб сайта на Националното тол управление - www.bgtoll.bg, всеки ще може да провери дали хартиеният винетен стикер на автомобила му е преобразуван в електронна винетка.Напомняме, че конвертирането (преобразуването) към е-винетка е препоръчително. Потребителите на платената пътна мрежа с неконвертирани валидни хартиени винетки няма да бъдат глобявани. Без значение дали хартиеният винетен стикер е преобразуван, той трябва да остане на предното стъкло на автомобила до изтичане на неговата валидност.Всички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.  ", "date": "2018.12.20", "title": "Пробват измами с преобразуването на хартиени в електронни винетки"}
{"url": "https://www.novinite.bg/articles/168816/Razbiha-banda-za-danachni-prestapleniya-za-milioni", "text": "Иван Гешев и ръководител на Специализираната прокуратура, директорът на ГДБОП Ивайло Спиридонов и зам.-ръководителят на Специализирана прокуратура Кирил Пейчинов, предаде репортер на Novini.bgНабирани са лица с нисък социален статус, които да участват в обществени поръчки за саниране на сгради и строително-ремонтни работи на територията на страната. Тези фирми издават фактури, които обаче не се осчетоводяват, неправилно се определя данъчния резултат и се избягва плащане на данъци, заяви Кирил Пейчинов.Санирани са обществени сгради, като например детски градини, извършвани са дейности като почистване на корита на реки. Престъпната дейност е извършена в периода 2017-2018 г. на територията на цялата страната. Една от общините, в които са действали престъпниците, е Главиница, Силистренско.Само едно от дружествата не е внесло за една година ДДС за 380 000 лева, а дружествата са десетки, добави той.Акцията е проведена на 18 декември на територията на София. Претърсени са моторни превозни средства, иззети са печати, електронни подписи, компютърни конфигурации, средства за комуникация.Към наказателна отговорност са привлечени четири лица за организирана престъпна група. Повдигнато им е обвинение за данъчни престъпления и пране на пари. Внесено е искане за най-тежка мярка за неотклонение \"задържане под стража\", уточни Пейчинов.Иван Гешев посочи, че дали кметове са вземали подкупи, за да дават поръчките, ще е предмет на отделно разследване.", "date": "2018.12.20", "title": "Разбиха банда за данъчни престъпления за милиони"}
{"url": "https://www.novinite.bg/articles/168823/MVR-puska-po-patishtata-speckoli-koito-shte-lovyat-kradeni", "text": "Полицейски коли, оборудвани със специална техника за идентифициране и за проверка в реално време, ще засилят възможностите на българската полиция да противодейства на трафика на крадени превозни средства. Тези усилия на Главна дирекция „Национална полиция“ бяха подпомогнати с швейцарско финансиране. Резултатите от шестгодишния проект “Противодействие на престъпления, свързани с трафик на моторни превозни средства” представиха заместник-директорът  на ГДНП старши комисар  Благородна Макева, началникът на отдел „Пътна полиция“- ГДНП комисар Росен  Рапчев и началникът на сектор „Противодействие против собствеността“ към отдел „Криминална полиция“ – ГДНП  главен инспектор Живко Костурков.Старши комисар Макева изрази сърдечна благодарност към швейцарското правителство и швейцарските си колеги за конструктивното им партньорство и финансовата помощ. Изпълнените дейности подпомагат дейността на нашите полицейски структури за по-ефективно противодействие на този вид престъпления, отбеляза тя и допълни, че постигнатите резултати се дължат на комплексната и екипна работа на всички партньори по проекта. Най-ценното за нас  е подобрената координация и взаимодействие между компетентните органи, усъвършенстване на методите ни за работа и активирането на оперативното и полицейско сътрудничество, в това число участие в международни полицейски операции и обмяна на добри практики, обобщи старши комисар Макева.В рамките на проекта е изградена система за автоматично разпознаване на регистрационни табели на моторни-превозни средства. Общо 23 полицейски коли в страната, оборудвани със скенери за идентифициране, ще могат да правят справка в полицейската база данни в реално време. 80 български полицейски служители са обучени в най-новите техники за разкриване на крадени коли, запознати са  с швейцарския опит в кантоналните полицейски управления на Нюшател и Женева, както с работата с Шенгенската информационна система. Проектът на обща стойност близо 800 хиляди швейцарски франка, от които 85% са швейцарско съфинансиране, е част от Тематичен фонд „Сигурност“ на Българо-швейцарската програма за сътрудничество. Основният швейцарски партньор на Главна дирекция „Национална полиция“ на МВР по проекта е Полицията на Нюшател.Гости на заключителното събитие бяха ръководителят  на Швейцарското междинно звено Виктор Престел, директорът на „Специални проекти“ – СОИТРОН- MOSY Ян Теро, заместник-директорът на Главна дирекция „Борба с организираната престъпност“ Стефан Джолев и директорът на Изпълнителна агенция “Автомобилна администрация” Бойко Рановски. ", "date": "2018.12.20", "title": "МВР пуска по пътищата спецколи, които ще ловят крадени"}
{"url": "https://www.novinite.bg/articles/168824/Po-programa-Interreg-Rumaniya-Balgariya-shte-se-rehabilitirat-17-km-patishta-v-Severna-Balgariya", "text": "Агенция „Пътна инфраструктура“ стартира обществена поръчка за избор на изпълнители при рехабилитацията на 17 километра пътища в Северна България. Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) в област Монтана и 9,3 км от третокласния път III-118 Гулянци - Долна Митрополия (от км 14+786 до км 24+150) в област Плевен. Индикативната стойност на поръчката е 10 361 134 лв. без ДДС. Срокът за получаване на офертите е до 17:30 ч. на 21 януари 2019 г.На третокласния път III-118 Гулянци - Долна Митрополия - в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС.Основният ремонт на път II-81 Берковица – Монтана в отсечката Боровица-Благово включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя с дължина 35 м ще бъде разширен и ще се ремонтиран мостът над р. Бързия, с дължина 102 м. Индикативната стойност на строително- монтажните работи е 4 432 904 лв. без ДДС.Второкласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.  ", "date": "2018.12.20", "title": "По програма Интеррег Румъния - България ще се рехабилитират 17 км пътища в Северна България"}
{"url": "https://www.novinite.bg/articles/168805/Zatvoriha-Letishte-Getuik-zaradi-dronove", "text": "Британското Летище Гетуик беше временно затворено заради прелитащи дронове. Някои от кацащите самолети са били пренасочени към други летища, съобщиха пътници, цитирани от Нова тв.От летището се извиниха и призоваха всички, които го използват днес да проверят какво е положението с полетите им.Гетуик е второто най-натоварено летище във Великобритания и се намира на 50 километра южно от Лондон.", "date": "2018.12.20", "title": "Затвориха Летище Гетуик заради дронове"}
{"url": "https://www.novinite.bg/articles/168825/BABH-napravi-nad-760-izvanredni-proverki-po-pazarite-v-stranata", "text": "762 проверки на пазарите в страната извърши дирекция „Контрол на храните“ към Българска агенция по безопасност на храните (БАБХ). Тематичната проверка (извън текущия официален контрол) включва и „фермерските пазари“, както и обекти за търговия на дребно, предлагащи храни, плодове и зеленчуци, директно от производител до краен потребител.Съставени са 17 акта за установяване на административно нарушение (АУАН). 4 са издадените предписания за отстраняване на установени нарушения в обекти за търговия на дребно и пазарите на територията на областите в страната.Възбранени и насочени за унищожаване са над 190 кг. храни от животински произход –млечни продукти, месни заготовки и разфасовки и 178 бр. яйца неправилно съхранявани и без идентификационна маркировка и придружаващи документи за произход.Взети са 68 проби (месни заготовки, кисело мляко, сирене, кашкавал, извара и яйца) за изпитвания за показатели за безопасност от храни, произведени по Наредба 26 от 14.10.2010 г. за специфичните изисквания за директни доставки на малки количества суровини и храни от животински произход. От получените резултати е установена една несъответстваща проба от сурово краве мляко, взета от млекомат. 64 проби, от плодове и зеленчуци, са дадени за анализ за наличие на пестициди. Не са открити несъответстващи резултати.Констатираните най-чести нарушения са свързани с предлагане на плодове и зеленчуци без документи за произход и регистрационни карти за земеделски производители, продажба на пресни плодове (ябълки и грозде) без обозначения за произход и клас на качество, търговия на млечни продукти без идентификационна маркировка, липса на лични здравни книжки на продавачите на щандовете, непълна информация на етикета на пресните плодове и зеленчуци и търговия на храни от животински произход без идентификационна маркировка и без придружаващи документи, доказващи произхода им.Проверките се правят с цел установяване спазването на законодателството за храните, в това число доказателства за произход на продуктите, прилагането на добри практики по време на съхранението, както и проверки за съответствие с изискванията за етикетирането на храните.", "date": "2018.12.20", "title": "БАБХ направи над 760 извънредни проверки по пазарите в страната"}
{"url": "https://www.novinite.bg/articles/168815/Skandal-s-falshivi-novini-raztarsi-edno-ot-naj-avtoritetnite-germanski-izdaniya", "text": "Репортерът на германското списание „Der Spiegel“ Клаас Релоциус призна, че в продължение на 7 години е изопачавал фактите и измислял историите за своите статии.Първа се е усъмнила в почтеността на журналиста неговата колежка Хуана Морено. След като двамата са публикували съвместната статия „Границите на ловеца“, тя е решила да уведоми за подозренията си ръководството на изданието.Случаят започва да се разплита след подаден сигнал от колега на Релотиус – Хуан Морено. Двамата за работили съвместно по материал за дейността на групи американски граждани по границата с Мексико. Тогава Морено е забелязал нередности в работата на колегата си. „За три-четири седмици Морено минава през ада, защото началниците и колегите му не могат да повярват на това, което казва“, пише Bild.Накрая Морено успява да представи толкова много доказателства за изправянето на Релотиус пред обвинения.„Der Spiegel“ установил, че Релоциус преднамерено е измислял цели откъси от текстове не само в статията „Границите на ловеца“, в която е ставало дума за патрулирането на границата между Мексико и САЩ, но и в много други.През 2011 г. той е написал около 60 статии, публикувани от „Der Spiegel“. Релоциус признава, че най-малко 14 от тях в една или друга степен са измислица.Журналистът многократно е поучавал награди: той е журналист на годината на Си Ен Ен и е бил включен в класацията на „Форбс“.“Der Spiegel“ ще създаде специална комисия, която ще разследва фалшивите новини, произведени от Релоциус.Според основателя Рудолф Аугщайн базираното в Хамбург новинарското списание Der Spiegel е „огнестрелно оръжие на демокрацията\" и отличен пример за сериозна журналистика. Но сега тази представа е тотално разбита от скандал с разпространяването на фалшиви новини, пишат в редакцията на Bild.В сряда новият главен редактор на Der Spiegel Щефен Клусман събра редакторите на изданието и им съобщи, че сред тях има репортер, който е манипулирал или измислил голям брой истории. Става въпрос за многократно награждавания 33-годишен Клаас Релотиус. „Това не е просто скандал. Много по-лошо е. Все едно папараци да хванат папата в публичен дом“, коментират в редакцията на таблоидния вестник, един от най-четените в Германия.Оказва се, че до 55 различни истории са били повече или по-малко продукт на въображението на 33-годишния репортер на Der Spiegel, който пише за изданието в продължение на години. Досега са потвърдени 14 случая с фалшициране на информация.", "date": "2018.12.20", "title": "Скандал с фалшиви новини разтърси едно от най-авторитетните германски издания"}
{"url": "https://www.novinite.bg/articles/168808/Tova-e-myastoto-s-unikalna-gledka-kam-novogodishnata-zarya-na-Plovdiv-SNIMKI", "text": " Магична гледка предлага в новогодишната нощ приказно кътче, разположено само на 2 км от града на седемте тепета. Всеки, избрал да посрещне новата 2019 година в , ще може да наблюдава мащаба на зарята над един от най-старите градове в Европа - Пловдив.Съчетано с живописните склонове на Родопите и уютната обстановка, която предлага , несъмнено това ще бъде едно незабравимо преживяване за всеки гост.Този месец Парк и СПА хотел Марково бе отличен на престижния конкурс на Българската Хотелска и Ресторантьорска Асоциация, който се проведе в София. Комплексът стана първенец в категория „Най-добър градски СПА хотел“.Специално за празниците, четиризвездният хотел изкушава и с ! За отличната атмосфера и добро настроение на всички гости ще се погрижат Струнен квартет Mystic и DJ на 29 декември, хитовата изпълнителка на музикална компания „Пайнер” Анелия на 30 декември и изключителният комик Руслан Мъйнов, група Compact Voices, DJ и фокусник на 31 декември.Всичко за офертата може да видите .От комплекса предлагат и специален новогодишен куверт в луксозната обстановка на ресторант Bella Donna. Главният готвач на  е подготвил изискано 6-степенно меню. Изготвянето му отнело цели 4 месеца, като целта била всичко да бъде изпипано до най-малкия детайл.Ето и какво включва менюто:- Голяма празнична салата с розови домати, краставици, кьопоолу, Снежанка, микс маслини и рулца от печени чушки с прясно сирене.- Палачинка с микс от сирена и пушена сьомга ще бъде предястието, което води до апетитното основно ястие – бавно изпечено младо теленце, овкусено с билков дресинг и лек пепър сос, гарнирано с пюре от аспержи.- Десертът изкушава с торта Дулсе де Лече и шоколадов ганаш.Менюто включва и подбрани сирена и колбаси, микс от ядки, плато от плодове и ароматна баница с късмети. Напитките са класна българска ракия (50мл), минерална вода и безалкохолна напитка и пенливо вино.Към празничната оферта се предлага и допълнително детско меню.Направете своята резервация, а  ще Ви предложи не просто почивка, а истинско изживяване! Кътчета за релакс и тонус са позиционирани в , като акценти са красотата и здравето. С безупречен професионализъм, висококвалифицираният екип Ви въвежда в тайните и вълшебствата на богата палитра от класически и екзотични масажи, СПА терапии и ритуали.Парна баня, римска баня, турска баня – хамам, джакузи, инфрачервена и финландска сауна, ледена стая, солна стая и релакс зона – Парк и СПА Хотел Марково подарява магично СПА преживяване - символ на перфектното място през всеки сезон на годината. Хотелската част разполага с 110 стаи – атрактивни като дизайн и цветово решение. Освен от тях, всички посетители ще могат да се възползват и от делукс стаи и студиа, както и делукс и ВИП апартаменти, позиционирани в ново крило. Целодневно в хотела работят детския център и професионалните аниматори, които ще се грижат за комфорта и настроението на най-малките гости.Парк и Спа хотел Марково разполага с луксозна лимузина Chrysler 300 C, която вече кръстосва града на тепетата и впечатлява с екстрите си.Единственият поръчков модел с high-class оборудване е силно търсен от гости от цялата страна, както и от туристи, които го наемат за да обиколят и разгледат всичко, което градът предлага. Обиколката на Пловдив може да бъде почувствана по съвсем нов начин.Освен за Нова година, Парк и СПА хотел Марково изкушава своите гости и с атрактивни ПРОМОЦИОНАЛНИ пакети за Коледа.На 23 декември Влади Ампов – Графа ще поднесе едно незабравимо LIVE шоу за всички гости, а примата на поп-фолка ще бъде Глория ще специален гост на комплекса навръх Коледа. за 2, 3 или 4 нощувки, може да разгледате  ", "date": "2018.12.20", "title": "Това е мястото с уникална гледка към новогодишната заря на Пловдив (СНИМКИ)"}
{"url": "https://www.novinite.bg/articles/168821/BDJ-osiguryava-15-400-dopalnitelni-mesta-vav-vlakovete-za-Koleda-i-Nova-godina", "text": "„БДЖ-Пътнически превози” ЕООД ще осигури 15 400 допълнителни места за предстоящите Коледни и Новогодишни празници. За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да гарантира удобното придвижване на своите клиенти по време на празничните дни.От утре (21-и декември) до 2-и януари включително, с увеличени състави ще пътуват някои влакове по следните маршрути:-София-Варна-София;-София-Бургас-София;-София-Пловдив-София;-София-Свиленград-София;-София-Стара Загора-София;-София-Горна Оряховица-София;-София-Русе-София;-София-Лом-София;-София-Видин-София;-София-Благоевград-София;-София-Кулата-София;-София-Петрич-София;-Пловдив-Варна-Пловдив;-Септември-Добринище-Септември.„БДЖ-Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена в зависимост от различните търговски оферти на дружеството.Клиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200. ", "date": "2018.12.20", "title": "БДЖ осигурява 15 400 допълнителни места във влаковете за Коледа и Нова година"}
{"url": "https://www.novinite.bg/articles/168827/KZP-MVR-i-dr-zapochvat-masirani-proverki-v-kurortite-za-praznicite", "text": "Комисията за защита на потребителите (КЗП) започва засилени проверки с МВР и други институции в заведенията и хотелите в зимните курорти, съобщи председателят Димитър Маргаритов в предаването „Преди всички” по БНР. С Държавната агенция по метрология и технически надзор пък ще бъдат проверявани съоръженията за ски туризъм и ски пистите. Целта е да бъде гарантирано на потребителите, че ще получат избраните от тях услуги при договорените условия.Маргаритов обясни, че подвеждащата информация в офертите за настаняване е нелоялна търговска практика. „Повечето оплаквания, които получаваме от недоволни потребители за качеството на туристическия продукт, касаят именно такъв тип проблеми – виждаш хубава картинка, офертата обещава различни допълнителни услуги, а после търговецът не е в състояние да ги предостави. Тогава налагаме санкции за нелоялна търговска практика, но по-неприятното е, че обикновено хората са принудени да заплатят авансово понякога цялата стойност на тази почивка. Нелоялният търговец им дължи обратно тези пари, но се създават неудобства”, коментира той.Председателят на КЗП призова търговците да изпълняват обещанията си към клиентите. „Нашите съвместни проверки с другите институции са ефективни, първо – защото не искаме да създаваме излишни неудобства като всеки ден имат по някой, който да ги проверява. И второ, една комплексна проверка е гаранция и за по-пълноценно разкриване на истината и за избягване на корупционни рискове”, посочи Маргаритов. Той добави, че при нарушения се налагат глоби, но най-голямата санкция е отношението на хората към нелоялните търговски практики. „Винаги ще има опити за хитруване от страна на търговците. Далеч сме от мисълта, че и заради нашата контролна дейност, и заради това, че хората стават все по-активни и бдителни, пазарът ще бъде абсолютно изчистен от всякакви нелоялни практики. Но поне можем да си спестим хитруванията на дребно, които малко ни отдалечават от цивилизованите пазари”, каза още той.При проблеми с полети по празниците Маргаритов обясни, че хората трябва първо да се обърнат към съответната авиокомпания на летището. „Ако няма реакция и са в чужбина, да потърсят нас – ние работим с Европейския потребителски център, или дипломатическите представителства в съответните държави”, добави той. Важно е да се пазят билетите и всички останали документи, тъй като те ще са необходими, когато подават жалбата си. „Когато закъснението е повече от определено време, потребителите имат право на настаняване в хотел. Авиокомпанията трябва да осигури премаршутиране, което да се случи така, че да могат да достигнат до крайната дестинация, макар и с известно закъснение. Не на последно място трябва да знаем, че те имат право и на обезщетения за това, че са претърпели вреди от закъснението”, обясни председателят на КЗП. И допълни, че същото важи и при изгубени куфари. „Ако имат възможност да докажат конкретните размери на това, което се е намирало в техния багаж, имат право на обезщетение, което може да достигне и до 1200 евро”, добави той.", "date": "2018.12.20", "title": "КЗП, МВР и др. започват масирани проверки в курортите за празниците"}
{"url": "https://www.novinite.bg/articles/168806/KEVR-obsajda-iskanoto-uvelichenie-na-cenata-na-prirodniya-gaz", "text": "Комисията за енергийно и водно регулиране ще обсъди поисканото от „Булгаргаз” увеличение на цената на природния газ с 3,5%. Предложението е по-ниско от първоначално предвидените близо 5 на сто.„Булгаргаз” внесе предложение до енергийния регулатор преди 10 дни, като за причина бе изтъкнато поевтиняването на петрола.Ако бъде одобрено, увеличението ще бъде в сила още за първото тримесечие на 2019 г. При подобно изменение поскъпването няма да се отрази в сметките на бита за топла вода и парно.Отражение ще има обаче при потребителите, които се отопляват на газ и за промишлеността. Очаква се стойността на техните фактури да се увеличи с под 2%.", "date": "2018.12.20", "title": "КЕВР обсъжда исканото увеличение на цената на природния газ"}
{"url": "https://www.novinite.bg/articles/168817/Povishavat-kachestvoto-i-osiguryavat-rezervno-elektrozahranvane-za-rajona-na-Mezdra", "text": "ЧЕЗ Разпределение извършва дейности по подбряване на сигурността на електрозахранването на населени места от община Мездра, сред които селата Ребърково, Лютиброд, Зверино, Елисейна, Оселна, Игнатица, Очиндол, Злидол и др. Анализ на компанията показа, че лоши метеорологични условия в региона водят до сериозни щети по електроразпределителната мрежа.Обилни снеговалежи, каквито има и в последните седмици, както и минусови температури водят до обледяване на проводниците и негативни последствия върху електроенергийните съоръжения – множество скъсани проводници, счупени стълбове, паднали дървета, разположени извън сервитутната зона на електропроводите.За да повиши сигурността на електрозахранването в района, ЧЕЗ Разпределение България заложи в инвестиционната си програма за 2019 г. цялостна модернизация на възлова станция „Елисейна“, включително подмяна на стълбове, изолатори и проводници. Проектът ще се изпълнява през втората половина на годината, като приоритетната му цел е осигуряване на резервно захранване на региона от подстанция „Бов“. От месец април ще стартира и монтаж на нови дистанционно управляеми комутационни апарати, с цел повишаване на надеждността на електрозахранването и намаляване на времетраенето на прекъсванията при евентуални повреди по електропровода. Предстои да бъде извършена термовизионна и ултразвукова диагностика на всички съоръжения по електропроводите линии. Дружеството има необходимата готовност да отстрани своевременно евентуални забележки.До момента ЧЕЗ Разпределение извърши извънреден обход и щателен оглед на съоръженията по електрозахранващия извод. На основание резултатите от обследването, в кратки срокове, са изпълнени необходимите мероприятия по съоръженията. За съкращаване времето, необходимо за локализиране на аварии, и ограничаване на броя и продължителността на смущенията в електрозахранването на клиентите, вече са монтирани 2 бр. сигнализатори за земни и къси съединения с дистанционно предаване на данните. Въведени са в експлоатация и 3 бр. дистанционно управляеми устройства, с цел по-бързо локализиране на повредените участъци. Тези автоматизирани уреди дават възможност за незабавна реакция и за изолиране на повредения участък по начин, който позволява всички останали клиенти извън неговата зона, захранвани от електропровода, да останат незасегнати от аварията. Компанията инвестира 300 хил. лв. в подобрителни дейности по електропровода, доставящ електроенергия в региона.На 14.12.2018 г., беше проведена среща между мениджъра на ЧЕЗ Разпределение България за региона, представители на община Мездра и Общински съвет, зам. областния управител на област Враца, както и кметовете на селата Ребърково, Лютиброд, Зверино, Елисейна, Злидол, Игнатица и Очиндол. От страна на Дружеството беше предоставена изчерпателна информация относно извършените дейности по електроенергийните съоръжения, като бяха поети ясни и конкретни ангажименти за предстоящи мероприятия с цел ограничаване броя и времетраенето на безтоковите паузи и подобряване качеството на доставяната електрическа енергия в региона. ", "date": "2018.12.20", "title": "Повишават качеството и осигуряват резервно електрозахранване за района на Мездра"}
{"url": "https://www.novinite.bg/articles/168826/Prez-izminalata-sedmica-sa-registrirani-4-982-sluchaya-na-ostri-zarazni-zabolyavaniya", "text": "През изминалата, 50-та седмица, са регистрирани 4 982 случая на остри заразни заболявания срещу 4 450 случая за предходната 49-та седмица. Общата заболяемост от грип и ОРЗ за страната през 50-та седмица достигна 130.63 на 10 000 души, срещу 116.68  на 10 000 души за 49-та седмица.Областите с регистрирана по-висока от средната за страната заболяемост са: Силистра, Стара Загора, София град, Бургас и Видин. С настъпването на Коледно-новогодишните празници и Коледната ваканция на учениците и свързаното с тях струпване на много хора на закрити пространства се създава допълнителна възможност за  разпространението на грипната инфекция. Най-вероятно в края на месец януари и началото на месец февруари следващата година в някои от областите ще бъдат достигнати епидемични стойности.Съгласно данните от изследваните проби в Националната референтна лаборатория „Грип и ОРЗ“, НЦЗПБ в момента в страната циркулират паралелно два щама на грипния вирус: A(H1N1)pdm09  и A(H3N2).През 2018 г., в изпълнение на ангажиментите по осигуряване на ваксини за задължителни и целеви имунизации и реимунизации за българските граждани и в съответствие с изискванията на Наредба № 15 за имунизациите, Министерство на здравеопазването сключи договори за всички видове биопродукти за двугодишен период на обща стойност 60 млн. лв. Това гарантира по-голяма предвидимост и стабилност на доставките. Към момента са доставени всички заявени количества по договорите, което създава обезпеченост и сигурност при изпълнение на Националния имунизационен календар. Количества ваксини регулярно се разпределят на Регионалните здравни инспекции или директно на общопрактикуващите лекари за обхващане на подлежащите лица.", "date": "2018.12.20", "title": "През изминалата седмица са регистрирани 4 982 случая на остри заразни заболявания"}
{"url": "https://www.novinite.bg/articles/168809/BEH-shte-objalva-razmera-na-globata-ot-EK", "text": "Български енергиен холдинг /БЕХ/ и дъщерните му дружества \"Булгаргаз\" и \"Булгартрансгаз\" вероятно ще обжалват решението за налагане на глоба от 77 млн. евро от ЕК, обявиха от холдинга. Междувременно управляващи и опозиция отново влязоха в челен сблъсък по тази тема. БСП опровергават думите на управляващите, че ЕК настоявала за приватизация на „Булгартрансгаз”. А от ГЕРБ отговориха, че левицата спекулирала с невярното твърдение, че българските граждани трябвало да платят 77 милиона евро.\"Български енергиен холдинг /БЕХ/ и дъщерните му дружества \"Булгаргаз\" и \"Булгартрансгаз\" получиха Решението на Европейската комисия по Дело АТ.39849, БЕХ Газ. Дружествата изразяват съжаление, че Комисията е решила да пристъпи към приемане на Решението, както и налагане на глоба. Отчитайки това развитие, трябва да се има предвид, че предполагаемото поведение касае период далеч в миналото, който е бил преходен за българския енергиен пазар след присъединяването на България към Европейския съюз.По-конкретно, БЕХ и дъщерните му дружества не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони.  Също така предоставянето на достъп до румънския транзитен газопровод никога не е било под контрола нито на БЕХ, нито на някое от неговите дъщерни дружества. Наред с това, дружествата считат, че размерът на глобата е очевидно несъразмерен.През целия период на разследването българската страна оказа пълно съдействие на Комисията и положи всички усилия за приключване на Делото със споразумение („поемане на ангажименти“) по взаимно приемлив начин.  За съжаление Комисията отхвърли предложенията, които включваха значителни отстъпки от  българска страна.  Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа.Отбелязваме, че Комисията е отчела част от аргументите на българската страна по отношение на продължителността на предполагаемото нарушение, което според Решението е приключило в самото начало на 2015 г.  Комисията също така е приела, че отделянето на дъщерно дружество от БЕХ като структурна принудителна мярка вече не е наложително. Такава мярка беше предвидена от Комисията в Изложението на възраженията до трите дружества през 2015г.  Наложената глоба от EUR 77 068 000, макар и очевидно прекомерна, въпреки това e значително под допустимия максимален размер от EUR 316 800 000 (т.е 10% от оборота на БЕХ за 2014 г.).Подчертаваме, че в нито един момент от периода на твърдяното нарушение не са били засегнати интересите на българските потребители. Цените на природния газ в България са били регулирани от независим орган – Комисията за енергийно и водно регулиране – по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз.Български енергиен холдинг и дъщерните му дружества полагат всички усилия за реализация на проекти, които водят до диверсификация на източниците за доставка на природен газ в България. Тези усилия се оценяват положително и се подкрепят от Комисията. Съвместните цели на дружествата и Комисията остават непроменени и реализацията им по никакъв начин няма да бъде засегната от Решението.Дружествата внимателно ще разгледат Решението и вероятно ще го обжалват, като ще оспорят както твърденията, така и размера на глобата.  Въпреки че принципно плащането на глобата е дължимо в срок от три месеца от датата на Решението, в случай на обжалване  процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение\", се казва в позицията на холдинга.", "date": "2018.12.20", "title": "БЕХ ще обжалва размера на глобата от ЕК"}
{"url": "https://www.novinite.bg/articles/168822/Kiril-Ananiev-Parvite-2-linejki-zakupeni-po-proekta-za-modernizaciya-na-speshnata-pomosht-sa-za-Sofiya", "text": "„Първите две линейки, закупени по проекта за модернизация на спешната помощ, са предназначени за ЦСМП София, където необходимостта от обновяване на автопарка, с оглед на текущата амортизация на колите, е най-сериозна“. Това заяви министър Кирил Ананиев по време на официалната церемония по приемането на първите две линейки, закупени в изпълнение на проект №BG16RFOP001-4.001-0001-С001 „Подкрепа за развитие на системата за спешна медицинска помощ“.„Щастлив съм, че днес в навечерието на един от най-светлите християнски празници, Рождество Христово, сме заедно и отчитаме изпълнението на първата реална крачка по реализацията на най-големия структурен инвестиционен проект в здравеопазването – този за модернизацията на спешната помощ на територията на цялата страна.  Реално ние днес приемаме два типа линейки – тип Б - за превоз, първоначално лечение и мониторинг на пациенти и С – за превоз, интензивно лечение и мониторинг на пациенти. На базата на това добро начало в следващите месеци – до 2021 г.  ще получим всички 280 санитарни автомобили, за които министерството има сключени договори със „София Франс Ауто“ АД. От март месец ще започне регулярната доставка на останалите линейки, като разчетите са да бъдат доставяни по 10 линейки на месец“, посочи Ананиев.За високопроходимите линейки и тези тип 4х4, предвид обстоятелството, че по обявената през месец март 2018 г. обществена поръчка не постъпиха оферти, МЗ обяви нова процедура, по която има постъпили 3 оферти за високопроходими линейки и четири оферти за санитарни превозни средства тип 4х4. Към настоящия момент комисия от експерти със съответната професионална компетентност разглеждат подадените оферти, обясни пред журналисти здравният министър.Проект „Подкрепа за развитие на системата за спешна медицинска помощ“ е финансиран от Европейския фонд за регионално развитие (ЕФРР), чрез  Оперативна програма „Региони в растеж” 2014-2020, с общ бюджет 163 897 815,62 лв. и тригодишен срок за изпълнение, до 23.10.2021 г. Проектът обхваща не само доставката на 400 оборудвани медицински превозни средства, а и строителство, реконструкция, ремонт, преустройство и подобряване на достъпа в 237 обекта от системата на спешна медицинска помощ и модернизиране на помещенията чрез доставка на оборудване и обзавеждане. „Убеден съм, че след положените големи усилия от страна на Управляващия орган на Оперативна програма „Региони в растеж“ 2014-2020, Министерство на здравеопазването и всички заинтересовани страни, дейностите по проекта ще бъдат реализирани в пълен обем и в предвидените срокове, с което ще се осигури така очакваното от хората подобряване на достъпа и качеството на предоставяната спешна медицинска помощ, така че и персоналът, който работи в системата, да се чувства удовлетворен, и пациентите, които ползват услугите на спешната медицинска помощ, да бъдат обгрижени“, беше категоричен министър Ананиев.           „Няма по-щастлив ден от този за цялата оперативна програма, защото с резултатите, които отчитаме днес, можем спокойно да мислим в перспектива за това, че ще успеем да изпълним всички заложени цели в този проект, а също и че успяхме да защитим една сериозна инвестиция – може би единствената в България, която касае толкова широк спектър от дейности, свързани със сектор „Здравеопазване“, и то инвестиционни мерки, обвързани с цялостната реформа на един от стълбовете на здравната ни система – спешната помощ. Днес можем да видим резултата от екипната работа на Министерството на здравеопазването, Управляващия орган, Европейската комисия, изпълнителите на дейности по проекта“, заяви ръководителят на Управляващия орган на ОП „Региони в растеж“ и зам.-министър на регионалното развитие и благоустройство Деница Николова.            „Започваме деня с официалното представяне на резултата от съвместните усилия на няколко институции в България и Европейската комисия, което е поредно убедително доказателство за проявата на европейска солидарност и за това, че европейските институции работят и отделят средства в интерес на хората“, посочи в изказването си ръководителят на Представителството на ЕК в България Огнян Златев.          Министър Ананиев благодари на Европейската комисия за бързото и без забележки одобряване на проекта, на Управляващия орган на ОП „Региони в растеж“ за оказаната подкрепа и гласуваното доверие, както и на екипа по управление на проекта към МЗ – за усилията дейностите по проекта да бъде реализирани в срокове и в пълен обем.", "date": "2018.12.20", "title": "Кирил Ананиев: Първите 2 линейки, закупени по проекта за модернизация на спешната помощ, са за София"}
