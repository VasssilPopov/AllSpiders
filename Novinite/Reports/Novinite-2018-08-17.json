{"url": "https://www.novinite.bg/articles/163188/Razkriva-se-dvuposochna-spirka-Letishten-centar-Sofiya", "text": "Във връзка с приключване на реконструкцията на бул. „Христофор Колумб“ от 20 август се разкрива нова двупосочна спирка „Летищен център София“ с код 2797 в посока летище София и с код 2798 в посока център за обслужване на автобусите от линии 84, 184 и 384. Спирката с код 1463 „Р-т Александрия“ се измества с 25 метра напред по посока на движението.", "date": "2018.08.17", "title": "Разкрива се двупосочна спирка „Летищен център София“"}
{"url": "https://www.novinite.bg/articles/163166/Chujdite-turisti-davat-otlichni-ocenki-za-semejnite-ni-hoteli", "text": "Семейният морски туризъм е на фокус от четвъртото издание на мащабния форум за развитието на морския регион, който ще отличи инвестициите и иновациите от най-северната до най-южната точка на родното Черноморие, съобщават организаторите vipcompr.Морските Оскари ще бъдат връчени тази вечер в царската градина в Златни пясъци.Партньорите на конкурса са номинирали 4-звездния хотел Смартлайн Мадара в Златни пясъци, който повече от 20 години показва професионализъм и качество на туристическия продукт. В хотелския комплекс работи квалифициран и добре обучен персонал с опит в областта на туризма и обслужването. Основни принципи на работа са високо качество на обслужването и задоволяване на потребителското търсене. С внедряването и поддържането на системи за управление на качеството и безопасност на предлаганите продукти, хотелът достига ежегодно поставените си цели. Политиката на екипа на хотела е непрекъснато усъвършенстване на бизнес културата за стабилно партньорство в условията на пазара.Семейният туризъм е приоритет и на южното ни Черноморие, а оценките на чуждите туристи в Букинг са отлични и за модерния и изискан хотел-ресторант „Рибарска среща”. Във вид на акостирал кораб той е изграден на пристанището в град Царево, над самия морски бряг и на 200 метра от централния плаж. От хотела се разкрива прекрасна панорамна гледка към необятното море и към китните хълмове над Странджа планина. Комплексът разполага с 20 модерно оборудвани стаи - всичките са с изглед към морето. Целогодишният ресторант към хотела предлага разнообразно меню, с прясна черноморска риба.По традиция Морските Оскари популяризират и отличават най- добрите практики и успехи на Черноморието, да поощрят техните стремежи за по-добро качество на живот в България.", "date": "2018.08.17", "title": "Чуждите туристи дават отлични оценки за семейните ни хотели"}
{"url": "https://www.novinite.bg/articles/163167/KZP-Hvanahme-razreden-alkohol-po-moreto", "text": "Разреденият алкохол и опитите за заблуда относно вида на напитката са основните нарушения, които Комисията за защита на потребителите (КЗП) установява при проверките си в заведенията, ол инклузив комплексите и търговската мрежа. Това съобщи пред  bTV, председателят Димитър Маргаритов.„Резултатите от наскоро взета проба показаха, че вместо минималните 40 градуса за концентрат, една бутилка „уиски“ беше с показател малко над 20 градуса, което по-скоро е типично за вино. Хванахме и случай на продажба в търговската мрежа на една напитка, върху етикета на която пишеше с малки букви: „с аромат на“ и с много по-големи букви „уиски“, даде примери Маргаритов. Той добави, че последният има характер на нелоялна търговска практика и Комисията е взела решение тя да бъде забранена.  Маргаритов отбеляза, че Комисията има много успешни съвместни акции с Агенция „Митници“. Той припомни фрапантния случай отпреди две години, когато при проверка в заведение бе задържано сериозно количество алкохол – над 100 литра, в бидони, поставени в имитиращи контейнери за смет. „Идеята е да се ограничи до миминум възможността такъв алкохол да бъде пласиран. Очевидно се правят опити, но пък и ефективността на институциите в последно време е доста сериозна и това се вижда по резултатите от извършваните проверки“, изтъкна той.„Хубавото е, че в последните години няма опасен алкохол и инциденти, свързани с употребата на такъв алкохол. Но това, че се правят опити от страна на търговци за измами, не е добър атестат и затова контролната дейност трябва да продължи сериозно“, каза още председателят на КЗП. И уточни, че това е особено важно в ол инкрузив комплексите, където се предлага разливен алкохол и където по-често след изземавене на проби се установяват отклонения.„Градусовото съдържание, което като минимум за всяка една от спиртните напитки е поставено в закона, не се достига. Напротив – оказва се, че с вода основно се понижава, за да се увеличи количеството“, посочи Маргаритов. Той препоръча във всеки случай, в който още при опитването на дадена напитка потребителите имат някакво съмнение, че нещо във вкуса не е наред – не само, че може да бъде по-слаба, отколкото е обикновено, а че има притеснителна вкусова специфика, която не е типична за такъв тип напитка, веднага да спрат консумацията и да сигнализират. „Когато нещо е евтино и очевидно няма как с печалбата, която се калкулира и с акцизите, които трябва да се плащат към държавата, тази стойност да бъде обоснована, то най-вероятно не е направено както трябва и според изискванията. Ние сме на разположение, който усети някакъв риск, може да се обърне към нас“, завърши председателят на КЗП.Санкциите за нелоялни практики за производителите и търговците на алкохол са от 3 000 до 30 000 лв.", "date": "2018.08.17", "title": "КЗП: „Хванахме разреден алкохол по морето”"}
{"url": "https://www.novinite.bg/articles/163168/Ochakva-se-yasnota-ot-Kipar-za-izplashtane-na-obezshteteniya-vav-faliralata-Olimpik", "text": "Какви са правата на хората, които имат застраховки в ЗК „Олимпик“? Как могат да си потърсят обезщетенията или да си върнат частта от премията?На тези въпроси отговори в интервю за БНТ, Ралица Агайн, заместник-председател на КФН, ръководещ управление „Застрахователен надзор“:Въпросът има две страни. Едната е свързана с неизтеклата част от полиците, които ще бъдат прекратени на 17 август. Хората имат право да получат остатъка от внесените от тях премии, имат право да си получат парите обратно, но това ще се случи в рамките на общата процедура по ликвидация на застрахователя, който е кипърски. Другата важна страна е свързана с изплащането на обезщетенията. Тези хора трябва да знаят, че ще си получат обезщетенията. Очакваме допълнителна информация от надзорния орган по застраховането на Република Кипър, който в случая изцяло администрира процедурата по ликвидация и отнемането на лиценза на застрахователя и трябва да ни уведоми, какви ще бъдат приложимите механизми при изплащането на обезщетения. При всички положения хората ще бъдат обезщетени. Това е предвидено и според кипърското законодателство.Към кого трябва да се обръщат хората, за да бъдат компенсирани, към Вас или към „Олимпик“? Трябва ли да подават заявление в КФН, за да бъдат покрити разходите им от Гаранционния фонд?Не, към КФН няма защо да се подават заявления. Заявления трябва да се подават в офисите на клона на ЗК „Олимпик“, които все още работят, въпреки че компанията е вече в процедура по ликвидация. Съответно връщането на премиите ще стане в общата процедура по ликвидацията. Ако предположим, че някой от застрахованите в ЗК „Олимпик“ в последния ден от застраховката извърши ПТП, той какво трябва да направи?При всички положения той трябва да си предяви претенцията пред Олимпик“, за да влезе в списъка на кредиторите. А допълнително за това как ще бъдат плащани обезщетенията чрез системата на гаранционните фондове, ще трябва да получим по-подробни указания от надзора на Кипър, който трябва по-подробно да разясни процедурата и на нас. Изпратили сме запитване и очакваме от тях отговор. Вярвам, че до няколко дни ситуацията ще бъде изцяло изяснена.А какво ще стане, ако на 18.08.2018 г. застрахованите лица в „Олимпик“ до 17-ти, не си сключат нова застраховка?Ако нямат застраховка и направят ПТП, българският Гаранционен фонд ще плати на потърпевшия, но след това ще предяви регресен иск от виновния водач. Застраховката ГО не е просто задължение, а е добре всеки водач на МПС да я сключва, защото тя го защитава, покрива имуществени и неимуществени щети причинени на трети лица.От  Гаранционния фонд имаме уверение, че няма да предприемат за момента прекратяване на регистрацията на такива моторни превозни средства, тъй като е възможно през летния месец август много хора да не са разбрали, че трябва да си сключат нова ГО с друг застраховател. Ще бъде проявено разбиране за това, че е необходимо повече време за хората.Имате ли данни колко са застраховките в клона на ЗК „Олимпик“ в момента и кои от тях са на разсрочено плащане?Към 17.08.2018 г., съгласно данни на Гаранционния фонд, действащите полици по застраховка „Гражданска отговорност“ на автомобилистите са 197 551. От тях 96 658 полици, което е почти половината, са сключени на разсрочено плащане на 3-месечни вноски, а другите – на 6-месечни вноски.  Тези полици се прекратяват автоматично от обявяването в държавния вестник на Република Кипър на назначаването на Временен (предварителен) ликвидатор на застрахователя. Покритието по тези полици се прекратява в 24:00 ч. на тази дата. Клиентите по полиците, сключени на разсрочено плащане, не следва да плащат следващи вноски по тях поради прекратяването на тези полици. Застрахователят служебно разполага с информация за това какви суми трябва да бъдат възстановени на клиентите му по прекратените полици за неизтеклата част от договорите и не е необходимо клиентите да подават искания за това.Знаете ли дали има сигнали, че след 10 май 2018 г. са продавани застраховки \"Гражданска отговорност\" от „Олимпик“?Нямаме. Съгласно данните в единната информационна система на Гаранционния фонд, след 10.05.2018 г. няма сключена нито една нова застраховка „Гражданска отговорност“ на автомобилистите от ЗК „Олимпик“. Полиците по тази застраховка се издават само чрез генериране на номер от тази единна информационна система. Ако все пак има хора, на които някой е „издал“ такава полица след 10.05.2018 г., трябва да сигнализират КФН, за да бъде извършена проверка. Има ли някаква връзка между ликвидацията на „Олимпик“ и повишаването на цените по „Гражданска отговорност?Отговор: Не, в никакъв случай. Повишаването на цените  на застраховката на първо място е свързана с недостиг на премии и съответно на изплащане на обезщетенията, които с времето се повишават, а премиите не изразяват това повишаване. И на второ място, повишението е във връзка с едно тълкувателно решение на Върховния касационен съд отпреди няколко седмици, което разшири значително кръга на лицата, които имат право да получат обезщетение при смърт. Досега обезщетения имаха право да получават само най-близките – съпруг, деца, докато от сега нататък, обезщетения могат да получават братя и сестри, баби и дядовци, лели и чичовци, както и други емоционално свързани с починалия лица. Безспорно това ще се отрази на цената на застраховката и всеки застраховател трябва да направи свой собствен разчет за това с колко допълнително ще му се увеличат разходите при изплащане на обезщетение. А какво става със системата бонус-малус? Тя ще бъде ли въведена и кога?При всички положения тази система ще заработи. Тази система става все по-важна с оглед на факта, че премиите се повишават и е добре всеки да носи лична отговорност и това да се отрази на цената на застраховката. Добросъвестните водачи да могат да видят ползи от добросъвестното си поведение на пътя. А това, какъв ще бъде бонусът и малусът тепърва предстои да бъде решено от работна група, която включва различни институции. Целта е да се създаде  такъв механизъм, който да повлияе на поведението на хората, така че при всяко едно нарушение, което извършват целенасочено на пътя, да знаят, че поради това нарушение, което са извършили, цената на тази застраховка за тях ще бъде съответно по-висока.", "date": "2018.08.17", "title": "Очаква се яснота от Кипър за изплащане на обезщетения във фалиралата \"Олимпик\""}
{"url": "https://www.novinite.bg/articles/163165/Protest-sreshtu-bezrazsadnoto-shofirane-v-Petrich", "text": "След пътния инцидент в Петрич, при който бяха блъснати 3-ма младежи, техни близки и познати се събраха на мирен протест. Те се обявиха срещу безразсъдното шофиране в града и настояха от общината да бъдат взети спешни мерки за ограничаване на скоростта по улиците, както и да се засили контрола от страна на полицията. Близки на пострадалите тази сутрин потърсиха и среща с кмета на общината Димитър Бръчков.", "date": "2018.08.17", "title": "Протест срещу безразсъдното шофиране в Петрич"}
{"url": "https://www.novinite.bg/articles/163160/Parkingat-do-stadion-Vasil-Levski-stava-platen", "text": "От началото на септември паркингът до Националния стадион „Васил Левски“ става платен. Цената за престоя и паркирането на превозните средства ще се таксува съгласно утвърдени тарифи. Търговията с колела и ски и аксесоари, която от години се извършва на това място, няма да бъде премахната, съобщи БНР. Дейността обаче ще се осъществява съобразно тарифа на общината. Целта на промяната е да се въведе ред около Националния стадион и да се осигури спокойствие на граждани и гости.", "date": "2018.08.17", "title": "Паркингът до стадион „Васил Левски“ става платен"}
{"url": "https://www.novinite.bg/articles/163159/Kola-pomete-baba-v-Dobrich", "text": "80-годишна жена е блъсната от лек автомобил на ул. „Войвода Димитър Колъчлията”. Това съобщиха от ОДМВР - Добрич. Инцидентът е станал на 16 август около 12.00 часа. На място е установено, че лек автомобил „Пежо” с добричка регистрация, управляван от лиже с инициали П.Н. (на 28 г.) от град Добрич блъска неправилно пресичащ пешеходец. Вследствие на инцидента 80-годишната пешеходка от град Добрич е настанена в МБАЛ - Добрич с разкъсно-контузни рани по крайници и глава и комоцио, но без опасност за живота. Водачът е с отрицателна проба за употребата на алкохол. По случая е взето отношение по административен ред.", "date": "2018.08.17", "title": "Кола помете баба в Добрич"}
{"url": "https://www.novinite.bg/articles/163161/Smyanata-na-chasovoto-vreme-polezna-predi-sega-ne-tolkova", "text": "В действителност часовниците ни в момента се движат с час напред от реалното време. Това е заради лятното часово време, с което отдавна сме свикнали. През последните години все повече се засилват съмненията за ползата от смяната на часовника два пъти годишно.Късно снощи приключи допитването в целия Европейски съюз, организирано от Еврокомисията – какво мислят гражданите на 28-те по този въпрос. Резултатите ще станат известни по обед.Всяка последна неделя на месец март гражданите на ЕС, САЩ, Канада и още няколко големи държави, местят стрелките с един час напред. А в последната неделя на октомври – с един час назад.Това става за първи път в Германия, в тежките години на Първата световна война. Идеята е да се пестят енергийни ресурси и човешка енергия. Тази практика постепенно се въвежда и в останалите европейски страни, както и в Северна Америка и Съветския съюз.С годините все повече се прокрадват съмнения за ползата от подобна смяна. Икономисти изтъкват аргументи, че икономическата полза не е кой знае колко значима. Други са загрижени за нарушаването на естествения биоритъм на организма.В резултат, дебатите доведоха до гласуването на резолюция в Европейския парламент, приканваща Комисията да проучи аргументите „За” и „Против”. Допитването до гражданите няма силата на референдум, а е само проучване на нагласите. За да се стигне до отмяна на лятното часово време, трябва да има гласуване в Европарламента, както и съгласието на всички държави-членки.„Икономическите ползи от това разместване на времето са въображаеми”, коментира в студиото на „Тази сутрин” предприемачът Васил Василев.Той посочи, че преди век отношението между стойността на киловатчас и цената на минута здраве е било различно.„Обстоятелство, че по-голяма част от хората са за преодоляване на този проблем показва, че хората не са съгласни, не го приемат, то им пречи”, категоричен беше Василев.", "date": "2018.08.17", "title": "Смяната на часовото време: полезна преди, сега – не толкова"}
{"url": "https://www.novinite.bg/articles/163164/Pirogov-sashto-se-okaza-jertva-na-faliralata-Olimpik", "text": "Една от най-големите болници в страната - \"Пирогов\", се оказа жертва на фалиралата \"Олимпик\", предава „Канал 3“. Здравното заведение е избрало с обществена поръчка кипърския застраховател и е сключило договор за застраховката \"Професионална отговорност\" за близо 69 хил. лв. в края на м.г. със срок 12 месеца.Договорът предвижда сумата да се изплати на четири вноски, така че на практика \"Пирогов\" няма да понесе големи загуби от фалита на застрахователя, тъй като би трябвало до момента да е внесъл третата вноска, а четвърта няма да има. Кипърският регулатор обяви за невалидни от 18 август всички застраховки, направени от \"Олимпик\".Още няколко наши лечебни заведения са клиенти на българския клон на \"Олимпик\". Те са застраховали и сградите, и медицинския персонал. Сред тях са многопрофилната болница в Кърджали и \"Св. Мина\" в Пловдив, както и още три ДКЦ-та и онкологичният център в Пловдив. \"Сумите, с които \"изгарят\" лечебните заведения в Пловдив, не са големи - от 1000 до 2000 лв.\", обяви пред БНР зам.-кметът на града Розалин Петков.От централния офис на \"Олимпик\" в София не дават информация каква част от портфейла им у нас се формира от друг вид застраховки освен \"Гражданска отговорност\". \"Имаме застраховки на товари, на домашно имущество, индустриални обекти, финансова стабилност, професионална отговорност на проектанти в строителството и др.\", обяснява пред в. \"Сега\" пловдивският представител на \"Олимпик\" Пепа Деведжиева, която е и зам.-председател на Общинския съвет в Пловдив от Реформаторския блок.\"Изгорелите\" по тези застраховки фирми и граждани могат да си търсят парите за неизползвания период на полицата по същия начин като тези с \"Гражданска отговорност\". Те трябва да попълнят заявление с банкова сметка и да го предадат в клона на застрахователя или на брокера, чрез който са сключили договора. Заявлението ще бъде предадено на ликвидатора на кипърската компания, който ще включи българските клиенти на \"Олимпик\" в списъка на кредиторите.Едва ли застрахователната компания има активи, които да покрият изцяло вземанията на хора и фирми, които са й се доверили. По-скоро ще има частично възмездяване. След 10 май - датата, когато кипърският регулатор отне лиценза на \"Олимпик\", а нашата Комисия за финансов надзор забрани на българския клон да сключва нови договори, \"Олимпик\" имаше право единствено да обслужва вече действащите договори. Но през последните дни социалните мрежи са залети от оплаквания на шофьори, които твърдят, че са били измамени от брокери да сключат \"Гражданска отговорност\" след тази дата. От КФН обаче отрекоха това да е възможно.\"Съгласно данните в информационната система на Гаранционния фонд няма сключени нови застраховки след 10 май, тъй като не са генерирани номера. Ако действително някой е сключвал застраховки, това е измама, защото те не са били въведени в е-регистъра и нямат валидни номера\", обясниха от КФН. Комисията приканва, ако има такива случаи, да бъдат подадени сигнали. От Българската асоциация на застрахователните брокери вчера също отрекоха да има подведени граждани след 10 май.От българския клон на \"Олимпик\" посочват, че е възможно в периода от 10 май до 10 август техни клиенти да са превеждали вноски по сключени по-рано застраховки, но това не означава, че са сключвани нови договори. \"Ако дойдат клиенти с полици на разсрочени вноски в нашите офиси, ние ги предупреждавахме, че е добре следващите вноски да се направят в други компании. Когато застраховките на \"Олимпик\" изтичаха, ние предлагахме застраховки в други дружества\", твърди Ивета Кунева, председател на Асоциацията на брокерите.На фона на целия този смут експерти в бранша коментираха вчера, че за проблемите с \"Олимпик\" се знае много отдавна, но българският регулатор е останал пасивен. \"Не е вярно, че Комисията за финансов надзор не може да осъществи надзор върху този клон. Българският регулатор няма право да отнема лиценз на кипърската компания, но по отношение на пазарното поведение на тази компания на българския пазар е трябвало да вземе мерки и да защити интересите на застрахованите лица. Зам.-председателите са еднолични органи и решават оперативно какво трябва да се случи в съответния бранш - в случая Ралица Агайн\", заяви пред БНР Борислав Богоев, бивш заместник - председател на КФН.\"Регулаторът върви след събитията. Трябваше да излезе и ясно да каже: Внимавайте с тази компания!\", смята той.", "date": "2018.08.17", "title": "\"Пирогов\" също се оказа жертва на фалиралата \"Олимпик\""}
{"url": "https://www.novinite.bg/articles/163169/Eto-kakvo-se-sluchva-s-noviya-Zakon-za-horata-s-uvrejdaniya", "text": "Министерството на труда и социалната политика ще обобщи всички коментари от вчерашната среща на работната група по изготвяне на нов Закон за хората с увреждания и в понеделник трябва да има нов проект. Това съобщи пред журналисти в МС социалният министър Бисер Петков. Законът ще се подготвя за стартиране на процедура за обществени консултации, за да се изпълнят поетите ангажименти в края на септември да има готов законопроект в НС, минал всички процедури за утвърждаване от МС. Предвижда се да има ясни ангажименти с ясни дати, така че на стъпки да се осъществи цялостна реформа в политиките за хората с увреждания, каза министърът. Срещата днес в МС е имала координационен характер, вицепремиерът Томислав Дончев е бил запознат с резултатите от вчерашното заседание на работната група по изготвяне на законопроекта. Обещание за съдействие е получено за формулирането на точния статут на специализирания орган за хората с увреждания, който се предвижда да бъде създаден от 2020 година. Общо е било становището, че институционалната реформа трябва да бъде добре подготвена, за да може този нов орган да изпълни очакванията, които се възлагат на него, информира БТА. Коментирани са отворени въпроси като финансирането на национално представителните организации, критериите за представителност, на които те трябва да отговарят и стъпките, които вече се изпълняват по постановлението на МС за план за интегриране на информационните системи, които да обслужват хората с увреждания и създаването на профил на хората с увреждания. От здравното министерство са запознали участниците в срещата с намеренията на министерството за промените по отношение на медицинските изделия и помощните средства, като е станало ясно, че част от нормативните промени ще се направят до края на годината, за да може да действат от началото на следващата. Протестиращите майки ще предложат план за действие за следващи стъпки в реформата. Очакваме резултатите от проверката на вицепремиера Томислав Дончев за национално представителните организации, както и от поетия от него ангажимент за проверка на начина за разходване на двата милиона лева, отпуснати за регистъра, каза Мая Стоицева, представител на протестиращите майки на деца с увреждания. Тя припомни позицията на майките на деца с увреждания, че със Закона за хората с увреждания се трасира реформата, но това не е истинската реформа, затова те са разработили и план за действие за бъдещи промени. Те очакват политически ангажименти на високо ниво, както и гаранции, че реформата няма да е тежест, която само МТСП ще поема, а хората с увреждания ще бъдат обект на работа на всички министерства - МОН, МЗ, МРРБ, МФ. Омбудсманът Мая Манолова също е поискала ясен ангажимент от страна на правителството, че заложените в новите закони промени наистина ще се случат. Това се налага, защото част от промените ще влизат в сила в течение на времето и в проекта на Закон за хората с увреждания те само са маркирани, каза тя. По думите й ангажимент е необходим за помощните средства и медицинските изделия, които трябва да преминат към здравното министерство, като в бъдеще те да се предоставят на хората, а не да има лимитирани пари. Трябва да се разработят и стандартите за тях, за да не се дава възможност още една година фирмите да се облагодетелстват на гърба на хората с увреждания, посочи Манолова. Тя иска ангажимент и по отношение на личната помощ, която според преходните разпоредби на закона за хората с увреждания също ще влезе в сила след една година, както и за фонда \"Лична мобилност и достъпна среда\". Според Манолова зависи от правителството какви средства ще има в този фонд и дали наистина той ще подкрепи публични сгради и сгради етажна собственост за тяхното адаптиране. Омбудсманът отново се обяви за яснота по отношение на финансирането на организациите за хората с увреждания. Манолова иска прецизиране на сроковете за влизане в сила на закона, както и гаранции, че няма да се окаже, че се пише в момента закон, който реално ще работи година и половина по-късно.", "date": "2018.08.17", "title": "Ето какво се случва с новия Закон за хората с увреждания"}
{"url": "https://www.novinite.bg/articles/163163/Sajtat-na-pravosadnoto-ministerstvo-se-srina", "text": "Заявката не може да бъде пренасочена в момента” – това съобщение посреща потребителите при опит да отворят сайта на Министерството на правосъдието от около 11 ч. днес насам. От ведомството посочиха, че причина за изчезването на портала е технически проблем. Той би трябвало да бъде разрешен след 13 ч. днес. Това е поредната IT криза в ръководената от Цецка Цачева система. Вече седмица България няма функциониращ Търговски регистър след изгарянето на няколко диска с общо 25 терабайта данни. Появиха се както съмнения, че това е нарочен саботаж, така и обвинения, че поддържащата фирма не си е свършила работата. В интервю за bTV Цачева подчерта, че при подобна ситуация няма как да няма виновни, но трябва да изчакаме заключенията на службите, преди да сочим такива.", "date": "2018.08.17", "title": "Сайтът на правосъдното министерство се срина"}
{"url": "https://www.novinite.bg/articles/163175/MVR-akciya-skorost-Ustanoveni-sa-nad-4-000-narusheniya", "text": "Продължават проверките на полицията в рамките на ежедневния засилен контрол по пътищата на страната. Това съобщиха от пресцентъра на МВР. Данните сочат, че вчерашният ден е бил рекорден по отношение на броя проверени моторни превозни средства и лица, а в същото време са констатирани по-малко нарушения. Акцентът отново бе проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове. Полицейските екипи са проверили 6 056 моторни превозни средства и 8 126 души. Установени са 4 309 нарушения, като са издадени 2 374 фиша, 811 акта за установени административни нарушения, констатирани са 1 124 случая на превишена скорост. Отнети са 79 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 597 електронни фиша. Според експертите предприетите проверки действат дисциплиниращо на шофьорите, през съботно-неделните дни те ще бъдат засилени с оглед на очаквания трафик.", "date": "2018.08.17", "title": "МВР акция \"скорост\": Установени са над 4 000 нарушения"}
{"url": "https://www.novinite.bg/articles/163177/Oshte-edna-funkciya-na-Targovskiya-registar-zaraboti-sledvashtata-sedmica-poveche", "text": "Постепенно Търговският регистър възвръща функционалността си. От Агенцията по вписванията съобщиха, че е възобновено подаването на данни от Търговския регистър и регистър на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“. \"Това улеснява значително сделките по закупуване и прехвърляне на собственост, включително и на МПС, за които нотариуси и МВР обменят информация по служебен път електронно чрез достъп до средата за междурегистров обмен (RegiX)\", уточняват от Агенцията, която е под шапката на Министерството на правосъдието. Цачева за срива в Търговския регистър: Вярвам, че ще узнаем истината \"Не мога да влизам в хипотези, убедена съм обаче в компетентността на службите, които работят по тези въпроси, вярвам, че ще узнаем ист... Прочети повече Става ясно, че продължава работата по възобновяване на достъпа до останалите функционалности на регистъра. Предприети са мерки по недопускане на сривове в инфраструктурата за възстановяване на регистъра, както и за устойчивата работа на останалите регистри. \"Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица. Агенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват\", категорични още от специализираното звено. Припомняме, че Търговският регистър се срина миналата седмица. Според експерти проблемът с блокирането му е заради занижен контрол. Вчера пък (16 август) директорът на Агенцията по вписванията Зорница Даскалова успокои, че нямало изгубена информация. От Агенцията съобщиха, че сривът в базата данни се дължи не на хакерска атака, а на технически проблем. Уведомен за проблема беше министърът на правосъдието, който на свой ред е сезирал прокуратурата, ДАНС и МВР. Бойко Борисов: Не съм доволен от шефката на Търговския регистър Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще... Прочети повече Днес (17 август) обаче се срина и сайтът на Министерството на правосъдието. От ведомството на Цецка Цачева уточниха, че интернет страницата ще е достъпна след 13:00 ч. Проверка на Actualno.com показа обаче, че към настоящия момент порталът не е активен и показа, че значението на \"след 13:00 ч.\" е доста разтегливо. Междувременно БНТ съобщи, че премиерът Бойко Борисов е провел среща с правосъдния министър Цецка Цачева, като поводът за разговорите все още остава неясен.", "date": "2018.08.17", "title": "Още една функция на Търговския регистър заработи, следващата седмица - повече"}
{"url": "https://www.novinite.bg/articles/163153/Spipaha-50-mini-mobilni-telefona-na-Mitnica-Aerogara-Sofiya", "text": "50 мини мобилни телефона задържаха митнически служители на Митница Аерогара София. Телефоните, които са в комплект с USB кабели, могат да бъдат използвани и като bluetooth слушалка, са пристигнали с въздушна пратка от Китай, а получател е физическо лице. В документите стоката е била описана като протектори, а посочената цена е била под облагаемия праг с цел да се избегне митническата проверка. На 06.08.2018 г. инспекторите от Митница Аерогара София отклоняват пратката за щателна проверка и установяват, че в нея се съдържат 50 броя мини мобилни телефони. Пазарната цена на стоката е над 3000 лева. Телефоните са задържани. По случая ще бъде съставен акт по Закона за митниците.При друг случай, митническите служители от Митница Аерогара София задържаха и 5 игрални автомата, заедно с аксесоари за тях. Игралните автомати също са пристигнали от Китай, с товарна пратка и са били обявени като мебели - шкафчета. Автоматите са задържани и работата по случая продължава.", "date": "2018.08.17", "title": "Спипаха 50 мини мобилни телефона на Митница Аерогара София"}
{"url": "https://www.novinite.bg/articles/163154/Izzeha-2600-litra-nelegalen-etilov-alkohol-ot-yuridichesko-lice-v-Burgas", "text": "2600 литра нелегален етилов алкохол иззеха служители от митническа мобилна група при проверка в постройка, стопанисвана от юридическо лице, в бургаския квартал Долно Езерово.Проверката е извършена на 09.08.2018 г. в рамките на засиления контрол срещу нерегламентирано производство и търговия с акцизни стоки в района на Черноморието. По време на проверката в сградата, стопанисвана на юридическо лице, където е регистриран и специализиран малък обект за дестилиране или така наречения „казан\", митническите служители откриват в отделно от казана помещение на приземния етаж голям брой ПВЦ бидони с вместимост по 120 литра. Установено е, че бидоните са пълни с жълтеникава течност с мирис на етилов алкохол, с общо количество 2600 литра. Измереното на място алкохолно съдържание на продукта е 40% vol. Документи, удостоверяващи плащането на акциз за алкохола по Закона за акцизите и данъчните складове, не са представени.Алкохолът е иззет. Взети са проби за лабораторен анализ. След излизане на резултатите от лабораторните експертизи ще бъде образувано административнонаказателно производство по случая.Около 11 000 литра нелегален алкохол е иззет от екипи на митнически мобилни групи при проверките в района на Черноморието, които започнаха от началото на месец юли и ще продължат през целия туристически сезон.", "date": "2018.08.17", "title": "Иззеха 2600 литра нелегален етилов алкохол  от юридическо лице в Бургас"}
{"url": "https://www.novinite.bg/articles/163162/Zapochvat-bezplatni-pregledi-v-157-naseleni-mesta", "text": "Жителите на 157 български населени места ще имат възможност да проверят безплатно нивото на кръвната си захар и кръвното налагане. Безплатните прегледи са част от инициативата \"Дни на здравето\" на лидера в управлението на земеделски активи \"Агрион\". Те се организират за поредна година и са част от социално-отговорната дейност на дружеството за подпомагане на българското здравеопазване и превенция на най-уязвимите групи. Кампанията ще се проведе от 18 август до 5 септември в цялата страна. Медицински екипи, наети от земеделското дружество, ще правят анализ на резултатите и ще дават практични съвети за предпазване от диабет и конкретни препоръки спрямо изследванията на хората. Информация за датите и населените места, където ще има мобилна медицинска станция на \"Агрион\" може да откриете на сайта на земеделското дружество и фейсбук страницата на компанията. \"Следвайки социално-отговорната политика на компанията, искаме да помогнем на по-възрастното население и всички желаещи да получат безплатна информация за състоянието на кръвното си налягане и кръвната захар\", коментираха от мениджмънта на \"Агрион\". Това спестява време и средства на хората за изследване и посещение на лечебни заведения, които често са на отдалечено разстояние от селата. Според официалните данни на Министерство на здравеопазването над 520 хил. души в България са диагностицирани като диабетно болни, което е близо 9% от населението на страната. Най-много са болните на възраст 60-75 години. За сравнение, в края на ХХ век болните от захарна болест са били едва 3,3% от населението. Статистиката показва, че над 40% от хората нямат представа, че са болни, тъй като не се подлагат на редовна профилактика. В голяма част от случаите липсват признаци на заболяването и то се открива случайно при провеждане на изследвания по друг повод. Още по-стряскаща е статистиката при хипертонията. По последни данни над 2,7 млн. души страдат от повишено кръвно налягане или общо над 30% от населението. Това е и причината екипите на \"Агрион\" да насочат усилията си към изследване именно на тези болести. Данните показват, че голяма част от хората по селата не проверяват редовно кръвната си захар и не следят кръвното си налягане. Голяма част от тях прилагат самолечение, което може да се окаже фатално. За това медицинските екипи ще дават и конкретни препоръки на всички, които се подложат на изследвания. Целта на инициативата \"Дни на здравето\" е да се подпомогне профилактиката на социално значими заболявания. \"Ние вярваме, че към собственото си здраве трябва да се отнасяме със същата отговорност, както към земята си\", казаха от \"Агрион\". Посетителите ще могат да участват в организирана томбола с награди.", "date": "2018.08.17", "title": "Започват безплатни прегледи в 157 населени места"}
{"url": "https://www.novinite.bg/articles/163173/Nad-46-mln-dushi-glasuvaha-v-anketata-za-lyatnoto-chasovo-vreme", "text": "Повече от 4,6 милиона отговора са получени в обществената консултация на ЕК относно разпоредбите за лятното часово време, предаде БГНЕС. Анкетата приключи в четвъртък. Консултацията беше обявена на 4 юли 2018 г. Европейските граждани, заинтересованите страни и държавите членки бяха поканени да споделят мнението си относно възможните изменения на настоящите разпоредби за лятното часово време като попълнят онлайн въпросник.Консултацията е част от оценката на директивата относно разпоредбите за лятното часово време, която Комисията понастоящем е започнала по искане на Европейския парламент. Целта е да се проучи дали правилата трябва да се променят, или не.Комисията ще анализира получените отговори и ще публикува доклад за резултатите през следващите седмици.", "date": "2018.08.17", "title": "Над 4,6 млн. души гласуваха в анкетата за лятното часово време"}
{"url": "https://www.novinite.bg/articles/163152/Dneven-horoskop-za-petak", "text": "Хрумва ви идея, която може да ви придвижи нагоре в кариерата. Недейте обаче да се втурвате презглава в новото начинание. Необходимо е първо да го обмислете добре - с всичките му положителни и отрицателни страни.Иска ви се да направите нещо щуро днес. Слънчевите дни, прекарани в офиса, не ви зареждат с настроение и точно затова имате нужда от нови преживявания. Организирайте дълъг и изпълнен със забавления уикенд.Вълнувате се заради срещата с новия мъж в живота ви, която иначе очаквате от дълго време. Не се старайте да се харесате на човека отсреща, бъдете себе си и той ще ви оцени именно заради това. Вижте повече на : ", "date": "2018.08.17", "title": "Дневен хороскоп за петък"}
{"url": "https://www.novinite.bg/articles/163190/Izverg-natapka-trupove-na-jivotni-vav-vareli", "text": "Полицията разследва случай на открити животински останки в пластмасови съдове край село Крушовица. Това съобщиха от ОДМВР - София. Сигналът е подаден около 10.00 часа тази сутрин в РУ - Елин Пелин. Съобщено е за девет пластмасови варела в поляна в землището на село Крушовица, от които се излъчва силна миризма. На място веднага са изпратени полицейски служители и са уведомени РСПБЗН, Община Елин Пелин и другите компетентни органи. Районът бил отцепен и е извършен оглед. По данни на ветеринарен лекар се касае за трупни останки от животни. По случая е образувано досъдебно производство за извършено престъпление по чл. 352 от НК. Разследването продължава под наблюдението на Районна прокуратура - Елин Пелин.", "date": "2018.08.17", "title": "Изверг натъпка трупове на животни във варели"}
{"url": "https://www.novinite.bg/articles/163191/Masov-boj-v-Kozloduj-prati-jena-v-bolnica", "text": "Поредната сцена на агресия в Северозапада се е разиграла вчера в Козлодуй. Четирима са се сбили в жилище в града, съобщават от МВР.Сигналът за случката е бил подаден в полицията към 18.55 часа. Изпратените на адреса служители на реда обаче закъснели и не заварили побойниците.Единствено е открита 29-годишна жена, участвала в сбиването. Тя е транспортирана в болницата в Козлодуй, където е прегледана и освободена. Другите трима, участници в побоя, избягали, пише bulnews.bg.По случая е образувано досъдебно производство.", "date": "2018.08.17", "title": "Масов бой в Козлодуй прати жена в болница"}
{"url": "https://www.novinite.bg/articles/163192/Ubiecat-i-jertvata-ot-Orlandovci-bili-narkomani", "text": "Наркоман преби до смърт приятел, също зависим от дрогата, съобщава подробности за жестокото убийство в столичния квартал \"Орландовци\" в. \"Телеграф\".Към 7 часа сутринта в сряда на спешния телефон 112 постъпил сигнал, че в помещение в столичния кв. \"Орландовци\", отдадено под наем, е било намерено безжизненото тяло на мъж. На място след броени минути пристигнали екипи на полицията и \"Бърза помощ\".Лекарите само констатирали смъртта на човека, който бил на 38 години. Още при първоначалния оглед на трупа на разследващите им станало ясно, че е бил убит, защото по тялото и главата му имало пресни следи от нанесен побой.Започнали разпити на свидетели и бързо ченгетата разбрали, че зад престъплението най-вероятно стои приятел на починалия, на 39 години. Според събраните данни след възникнал скандал между двамата задържаният е нанесъл множество удари на опонента си.", "date": "2018.08.17", "title": "Убиецът и жертвата от \"Орландовци\" били наркомани"}
{"url": "https://www.novinite.bg/articles/163174/Namalyava-broyat-na-bezdomnite-kucheta-v-Sofiya", "text": "Безстопанствените кучета на територията на Столична община са приблизително 3600, това показва последното преброяване, направено от фондация „Четири лапи”.  Подобно проучване се прави за шести път в столицата, а тенденцията е за намаляване на броя на уличните кучета – през 2007 година те са били 11 124.  „Ако погледнем резултатите от преброяванията от последните 11 години, ще видите, че има около 4 пъти намаляване  на популацията на бездомните животни на територията на столицата“, каза д-р Мариана Чанкова ръководител отдел „Грижа за бездомните животни“ към фондация „Четири лапи“.Според проучването най-малко некастрирани четириноги има в центъра на столицата, а най-много в Панчарево. Забелязва се обаче увеличение на броя на бездомните котки, като популацията им е най-голяма в централните райони и тези с по-малък брой кучета.", "date": "2018.08.17", "title": "Намалява броят на бездомните кучета в София"}
{"url": "https://www.novinite.bg/articles/163158/16-raneni-v-avtobusna-katastrofa-v-Germaniya", "text": "Автобус на превозвача \"Фликсбус\" катастрофира на магистрала А19 между Берлин и северния германски град Рощок, близо до Линстов. 16 души са ранени, шест от които тежко, съобщиха осведомителните агенции, цитирайки полицията и вестник \"Билд\". В автобуса е имало около 50 души. По неясна още причина той е излязъл от шосето и се е преобърнал в канавката. Магистралата е затворена в посока Берлин.", "date": "2018.08.17", "title": "16 ранени в автобусна катастрофа в Германия"}
{"url": "https://www.novinite.bg/articles/163171/Ispaniya-otbelyazva-1-godina-ot-teroristichnite-napadeniya-v-Katalunya", "text": "Испания отбелязва днес една година от терористичните актове в Каталуня, при които бяха убити общо 16 души, предаде Асошиейтед прес.Цветя бяха положени на прочутия булевард \"Рамблас\" в Барселона, където на 17 август миналата година пикап се вряза в преминаващите пешеходци и уби 15 души. Часове по-късно в Камбрилс последва втори атентат, при който мъж почина от прободните си рани с нож.На церемонията днес присъстваха испанският крал Фелипе Шести, кралица Летисия, премиерът Педро Санчес и местни политически лидери, предаде БТА.Фелипе Шести обаче бе посрещнат в Барселона със закачен на сграда на площад \"Каталуня\" транспарант с надпис \"Испанският крал не е добре дошъл в каталунските земи\".", "date": "2018.08.17", "title": "Испания отбелязва 1 година от терористичните нападения в Каталуня"}
{"url": "https://www.novinite.bg/articles/163172/V-Italiya-utre-e-den-na-traur", "text": "В Италия утре е обявен ден на траур в памет на загиналите при срутването на моста в Генуа във вторник, предаде Ройтерс. В събота сутринта ще се състои официална погребална церемония за част от жертвите, която ще включва отслужването на заупокойна литургия от архиепископа на северозападния италиански град, кардинал Анджело Баняско. Италианските власти съобщиха имената на 21 от жертвите на рухването на моста в Генуа Погребението ще бъде предавано на живо от националното радио и телевизия на Италия. Продължават спасителната операция и евакуацията на граждани в Генуа Вчера властите казаха, че между 10 и 20 души остават в неизвестност. До момента е потвърдена смъртта на 38 души.", "date": "2018.08.17", "title": "В Италия утре е ден на траур"}
{"url": "https://www.novinite.bg/articles/163144/Dnes-shte-e-predimno-slanchevo", "text": "Днес ще е предимно слънчево. Ще има и временни увеличения на облачността, но само на отделни места, главно в Западна България краткотрайно ще превали и прегърми. Ще духа до умерен североизточен вятър. Максималните температури ще са предимно между 30° и 35°. Над планините ще бъде предимно слънчево. Ще има и временни увеличения на облачността, но само на отделни места в масивите от Западна България краткотрайно ще превали. Ще духа умерен до силен вятър от изток-североизток. Температурите ще останат без съществена промяна, максималната на височина 1200 метра ще е около 23°, на 2000 метра – около 16°.Над Черноморието ще e предимно слънчево. Ще духа до умерен североизточен вятър. Максималните температури ще са 29–31°. Температурата на морската вода е 26-27°. Вълнението на морето ще бъде 2 - 3 бала.", "date": "2018.08.17", "title": "Днес ще е предимно слънчево"}
{"url": "https://www.novinite.bg/articles/163145/Chetiri-lapi-predstavyat-rezultati-ot-izvarshenoto-prebroyavane-na-bezstopanstveni-kucheta", "text": "Експерти на фондация „Четири лапи“ ще представят резултати от извършеното преброяване на безстопанствени кучета на територията на Столичната община. На пресконференцията ще присъства зам.-кметът Йоана Христова.", "date": "2018.08.17", "title": "„Четири лапи“ представят резултати от извършеното преброяване на безстопанствени кучета"}
{"url": "https://www.novinite.bg/articles/163185/Turskata-lira-otslabna-s-poveche-ot-6-na-sto-spryamo-dolara", "text": "Турската лира отслабна днес с повече от 6 на сто спрямо долара след предупрежденията на Вашингтон към Анкара за нови санкции заради продължаващото задържане на американския пастор Андрю Брънсън. Анкара обяви, че ще продължи да отговаря реципрочно на Вашингтон. Турската валута понася едновременни удари от дипломатическия спор и тревогата сред инвеститорите от съпротивата на президента Ердоган за повишаване на лихвените проценти. Безпокойство предизвиква и зависимостта на Турция от внос на енергоносители и потенциалния риск за банковия сектор от равнищата на дълга в чуждестранна валута. Общия външен дълг се оценява на 460 милиарда долара. Банките ще продължат да отпускат кредити, но при по-гъвкави срокове за погасяване. Агенция \"Стандарт енд Пуърс\" ще публикува оценката си за кредитния рейтинг на страната след затварянето на пазарите в края на деня и преди предстоящата деветдневната ваканция за празника Курбан Байрям.", "date": "2018.08.17", "title": "Турската лира отслабна с повече от 6 на сто спрямо долара"}
{"url": "https://www.novinite.bg/articles/163148/Izgrajdane-na-toplozahranvane-i-abonatna-stanciya-zatrudnyava-dvijenieto-na-ul-Iliya-Georgov", "text": "От 00.00 часа на 14.08.2018 г. до 24.00 часа на 28.08.2018 г. се забранява влизането на пътни превозни средства по ул. „115” между ул. „8“ и ул. „Илия Георгов“ и през кръстовище ул. „115” - ул. „Илия Георгов“.За същия период от време от 14.08.2018 г. до 24.00 часа на 28.08.2018 г. се променя маршрута на автобусни линии №№ 26 и 150 както следва:- в посока бул. “Ломско шосе”: от ул. 9 направо по ул. 102 до ул. 106, по ул. 106 и надяснопо ул. “Илия Георгов” по маршрутите.Разкрива се временна спирка на ул. 102 след ул. 115.- в посока кв. Обеля: от ул. “Илия Георгов” наляво по ул. 106 и надясно по ул. 8 по маршрутите.Разкрива се временна спирка на ул. 8 преди ул. 115.Закрива се двупосочната спирка с кодове 0162 и 0163 “Бл. 207 ж.к. Обеля 2” на ул. 115. ", "date": "2018.08.17", "title": "Изграждане на топлозахранване и абонатна станция затруднява движението на ул. „Илия Георгов“"}
{"url": "https://www.novinite.bg/articles/163170/Novi-razkritiya-na-Perperikon-sled-blizo-20-godini-arheologicheski-prouchvaniya", "text": "След близо 20 години археологически проучвания, скалния град Перперикон продължава да разкрива тайни за живота в древността. Археологът проф. Николай Овчаров даде нова информация за цялостния архитектурен ансамбъл, наречен \"Тракийски дворец светилище - столичен комплекс\". Той допълни, че подготвя книга за Перперикон. По думите му в центъра се намира церемониалната тронна зала, дълга почти 30 метра. В двореца има храм, посветен вероятно на източното божество Митра и още един, посветен на мъртвите, като към него има 12 гробници с подземие, но те са ограбени и съществуват само като архитектура. „Знае се, че има доста критики към идеята, че това е тракийска столица и че там има тракийски царски дворец. Както и към една хипотеза, която ние сме изказали – че там се намира светилището на Дионис, с прорицалище, което според Херодот било равно с това на Аполон в Делфи“, припомни проф. Овчаров. Археологът допълни, че „бащата на тракологията” проф. Александър Фол сам определя Перперикон като една от главните столици на траките, а в него може би се намира търсеното от столетие прорицалище на Дионис, в което идвал и самият Александър Велики.", "date": "2018.08.17", "title": "Нови разкрития на Перперикон след близо 20 години археологически проучвания"}
{"url": "https://www.novinite.bg/articles/163150/Fandakova-V-poslednite-godini-Stolichna-obshtina-investira-v-stroitelstvoto-na-nad-90-novi-sgradi-za-detski-gradini", "text": "Кметът на София Йорданка Фандъкова при проверка в новопостроената сграда за детска градина  в район „Младост“\"От 3 септември 2018 г. 232 деца започват да посещават новата детска градина в район „Младост“, която е филиал на ДГ 76. „Сърничка“. Новата сграда е за 10 групи и на практика с нея в район „Младост“ вече няма недостиг на места в градинските групи. Продължаваме със строителството и откриването на яслени групи. Тази година откриваме още две детски градини – по една в „Драгалевци“ и в „Красно село“ и започваме още 9 сгради, които ще са готови догодина. Общо инвестициите в строителство за тези две години са над 31 млн. лв.\" Това каза днес кметът на София Йорданка Фандъкова при проверка в новопостроената Детска градина „Сърничка“ в район „Младост“.\"В последните 10 – 11 години Столична община инвестира в строителството на над 90 нови сгради за детски градини. През 2006 г. в София имаше 32 хил. места в детските градини, а в момента – над 48 хил. Над 16 хил. са новите места, които осигурихме за децата на София, с изключително целенасочена политика за строителство, в което сме инвестирали над 179 млн. лв.\" – каза кметът Фандъкова.Продължава работата по изграждане на нови детски градини и реконструкция. Тази година започваме изграждането на 9 сгради. Те са в районите „Лозенец“ – „Кръстова вада“, „Триадица“ – „Манастирски ливади-изток“, „Витоша“ – две сгради, „Нови Искър“, „Искър“, „Подуяне“, „Красно село“, „Илинден“.Кметът Фандъкова посочи, че е изключително благодарна на Негово Светейшество българския патриарх Неофит, който даде благословията си два имота на Българската православна църква да бъдат предоставени за строителство на училища и детска градина. Това са кварталите „Манастирски ливади“ и „Витоша ВЕЦ Симеоново“, с които нямаше общински терени.\"През цялото това време Столичната община работи изключително активно съвместно с родителските организации, които са част към работната група в дирекция „Образование“. Заедно с тях е създадена единната информационна система за записване в детските градини, правят се промени и се определят местата за бъдещо строителство. И тази година заедно с родителските организации разширихме електронната система, като включихме към нея и приема на децата с хронични заболявания и със специални образователни потребности\" – посочи също Фандъкова.Със заповед на кмета Фандъкова бе създадена работна група, която ще изготви списък на хроничните заболявания, при които децата се нуждаят от допълнителна подкрепа за прием в детска градина.По думите на кмета Йорданка Фандъкова „Списъкът със заболявания на Министерство на здравеопазването, който в последните месеци се представя като списък за приемане в детска градина, е списък на заболявания, при които е нужна диспансеризацията, тоест, прием в болница. Това са манипулации, които не мога да допусна, че се правят от незнание, а приличат на целенасочена кампания както срещу нашите усилия, така и срещу всички директори, учители и лекари. Нека не приравняваме всички тези хора и цели гилдии към престъпниците. Проверки на дейността на детските градини се правят постоянно, и когато някой е извършил нарушения, той си носи вината и санкцията лично.“ ", "date": "2018.08.17", "title": "Фандъкова: В последните години Столична община инвестира в строителството на над 90 нови сгради за детски градини"}
{"url": "https://www.novinite.bg/articles/163147/Organizaciya-na-dvijenieto-za-provejdane-na-futbolen-mach", "text": "Забранява се престоят и паркирането на пътни превозни средства, с изключение на автомобилите на участниците в мероприятието,  както следва:- От 08.00 до 21.00 часа на 17.08.2018 г. при сектор „Г” на  Националния стадион „Васил Левски” от вход 20 до вход 26.- От 13.00 до 20.00 часа на 17.08.2018 г. на моста пред Национален стадион „Васил Левски”.От 17.30 часа на 17.08.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:- ул. „Ген. Гурко” между бул. „Васил Левски” и бул. „Евлоги и Христо Георгиеви”;- бул. „Евлоги и Христо Георгиеви” между пл. „Орлов мост” и бул. „Черни връх”;- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. ", "date": "2018.08.17", "title": "Организация на движението за провеждане на футболен мач"}
{"url": "https://www.novinite.bg/articles/163149/Organizaciya-na-dvijenieto-za-puskane-v-dvijenie-na-trolejbus-do-jkMladost-2", "text": "От 14 август.08.2018г. се удължава маршрута на тролейбусна линия №5.Маршрутът се удължава по убл.“Андрей Сахаров“ и ул.“Св.Киприян“ до съществуващата крайна станция на автобусна линия №306 в ж.к.“Младост“ 2.Разкриват се следните спирки:-          Код2463 „ж.к.Младост 1“ в посока ж.к.Младост 2;-          -код 2678 „бл.245 ж.к.Младост 2“ в посока „Младост“ 2“-          - крайна и начална за маршрута става спирка с код 0664 „ж.к. Младост 2“-          -код 2677 „бл.245 ж.к.Младост 2“ в посока надлез „Надежда“.", "date": "2018.08.17", "title": "Организация на движението за пускане в движение на тролейбус до ж.к.“Младост“ 2"}
{"url": "https://www.novinite.bg/articles/163151/NATFIZ-dava-nachalo-na-kandidatstudentskata-si-kampaniya", "text": "НАТФИЗ „Кр. Сарафов“ стартира кандидатстудентската кампания, която ще определи първокурсниците в 70-тата учебна академична година.От 20 до 24 август (09.30 ч. – 17.30 ч.) ще се приемат заявленията на кандидат-студентите. Какъв ще бъде броя на подалите документи и колко кандидати ще се съревновават за всяка свободна позиция, ще може да се определи едва след последния ден – 24 август.Двата факултета „Сценични изкуства“ и „Екранни изкуства“ ще приемат близо 220 първокурсници в 18 бакалавърски и 9 магистърски програми.Бакалавърските програми са: Актьорство за драматичен театър, Актьорство за куклен театър, Театър на движението – Пантомима, Режисура за драматичен театър, Режисура за куклен театър, Сценография, Театрознание и театрален мениджмънт, Театрална продукция(нова програма), Филмова и телевизионна режисура, Филмово и телевизионно операторство, Филмов и телевизионен монтаж, Филмов и телевизионен звук, Филмово и телевизионно продуцентство, Филмов и телевизионен дизайн (нова програма), Фотография, Анимация, Драматургия, Екранни изследвания и журналистика.Възможностите за магистратури са: Мениджмънт в сценичните изкуства, Театрално изкуство, Публична реч, Мениджмънт в екранните изкуства, Филмово и телевизионно изкуство, Естетика на приложната фотография, Образователен и терапевтичен куклен театър, Режисура в кукленотеатралните практики, Екранна режисура (нова програма).Ръководители на І курс в специалности Актьорство за драматичен театър ще бъдат проф. Здравко Митков и проф. Снежина Танковска, проф. Маргарита Младенова ще поеме първокурсниците в Режисура за драматичен театър. Проф. Румен Рачев ще води клас Актьорство за куклен театър, проф. Светослав Кокалов – Сценография, проф. д-р Александър Илиев ще ръководи Театър на движението – Пантомима, проф. д.н. Камелия Николова – Театрознание и театрален мениджмънт.Проф. д-р Станислав Семерджиев, проф. д-р Дочо Боджаков, проф. д-р Светослав Овчаров, проф. д.н. Мая Димитрова, доц. Иглена Русева, проф. д.н. Любомир Халачев, доц. д-р Емил Рашев, доц. д-р Елена Тренчева, доц. Росица Илиева и доц. Владислав Будинов ще водят основните дисциплини във факултет „Екранни изкуства“.Таксата за участие във всеки от изпитните кръгове е 50 лв. Изпитите в НАТФИЗ се провеждат от 1 до 10 септември. Допълнителна информация може да бъде потърсена в Учебен отдел (02 9231 271) или в сайта на Академията  .", "date": "2018.08.17", "title": "НАТФИЗ дава начало на кандидатстудентската си кампания"}
{"url": "https://www.novinite.bg/articles/163156/Zashto-poskapva-Grajdanskata-otgovornost", "text": "Новите цени на застраховката \"Гражданска отговорност\" вече са факт.На този фон услугата в Европа поевтинява.\"Основната причина, която се опитаха да ни пробутат, е решението на ВКС. Опитаха се да ни внушат, че решението идва от съда. Но има доклад на КФН, който показва, че парите, които се събрат, не са достатъчни за изплащане на обезщетенията. Би трябвало да имаме 12% по-малко пари за изплащане на обезщетения, но застрахователите твърдят, че са изплатили с 35 милиона повече. Кой казва истината и кой брои като Хитър Петър\", попита в сутрешния блок на Bulgaria on air Богдан Милчев от Института за пътна безопасност.На пътя винаги трябва да сме поготвени, защото опасности дебнат отвсякъде.По думите на изпълнителния директор на застрахователно дружество Евгени Игнатов налице е намаляване на бройката на загиналите по пътищата, но за да бъде проследен реалният тренд, трябва да се борави с официалния европейски индекс.\"Спрямо него България изобщо не може да се похвали. Страната ни за 2016 г. е с индекс 122, а добрите практики в Европа са със стойности около 60. Смисълът на \"Гражданската отговорност\" е да утеши болките и страданията на пострадалите от пътните инциденти\", посочи той.Според Милчев правителството брои жертвите по пътищата и казва, че намаляват.„Всеки брои и интерпретира както си поиска. Това е политическо решение. Българите не са готови да платят реалната цена на „Гражданската отговорност“, смята още експертът.От своя страна Богдан Милчев заяви, че застраховките и обезщетенията в България са изключително ниски. Причината е, че се изплащат по политическа лини.", "date": "2018.08.17", "title": "Защо поскъпва \"Гражданската отговорност\"?"}
{"url": "https://www.novinite.bg/articles/163179/Ppipodnite-bedctviya-sa-prichinili-shteti-za-36-miliapda-dolara-za-polovin-godina", "text": "Oбщитe иĸoнoмичecĸи зaгyби пo cвeтa oт пpиpoдни бeдcтвия зa пъpвoтo пoлyгoдиe нa 2018 гoдинa нaмaляxa дo 36 милиapдa долара oт 64 милиapдa долара пpeз cъщия пepиoд нa минaлaтa гoдинa. Дaннитe ca нa пpeзacтpaxoвaтeля Ѕwіѕѕ Rе, цитиpaни oт Rеutеrѕ.Зимнaтa бypя \"Фpeдepиĸe\" дoнece нaй-гoлямa зaгyбa - 2,1 милиapдa долара.Πpeз минaлия мeceц ĸoнĸypeнтнaтa ĸoмпaния Мunісh Rе зaяви, чe oбщитe зaгyби oт бypи, нaвoднeния и зeмeтpeceния e дocтигнaлa 33 милиapдa долара, нaй-ниcĸoтo нивo oт 13 гoдини нacaм. A зacтpaxoвaтeлитe ca плaтили 17 милиаpдa долара oбeзщeтeния.", "date": "2018.08.17", "title": "Пpиpoднитe бeдcтвия са причинили щeти зa 36 милиapдa долара зa пoлoвин гoдинa"}
{"url": "https://www.novinite.bg/articles/163155/Otkriha-tyaloto-i-na-vtoroto-momche-padnalo-v-moreto-ot-varnenskiya-valnolom", "text": "Откриха тялото и на второто дете, което падна в морето от варненския вълнолом, предаде кореспондентът на bTV в региона. Две деца паднаха в морето от вълнолома във Варна Това е станало минути преди 9:30 ч. тази сутрин, на десетина метра от тетраподите вътре в морето. Шефът на „Пристанищна инфраструктура”: За инцидента на варненския вълнолом са виновни родителите Тялото на другото момче беше намерено от водолази вчера. Днес рано сутринта издирвателната операция беше подновена.", "date": "2018.08.17", "title": "Откриха тялото и на второто момче, паднало в морето от варненския вълнолом"}
{"url": "https://www.novinite.bg/articles/163181/KEVR-Zapochna-proverka-na-vodata-v-Harmanli", "text": "Комисията за енергийно и водно регулиране започва проверка, за да установи причините за това във водата на Харманли и още три села да има завишени количества уран и повишена алфа-активност, съобщава регулаторът.Оттам са поискали от изпълнителния директор на \"ВиК Хасково\" в седемдневен срок да им представи информация за проблема, както и за начина, по който дружеството е информирало потребителите за тях, и какви мерки дружеството е предприело и планира да извърши.По-рано стана ясно, че полицията и прокуратурата също са започнали проверка по случая. Днес с бутилирана вода бяха снабдени всички детски и социални заведения в града, както и три села на общината.В Харманли и селата Остър камък, Бисер и Надежден водата е забранена за пиене и готвене заради завишени стойности на уран и алфа-активност. В предаването „Преди всички“ кметът на Харманли Мария Киркова каза, че в града са разположени четири водоноски на различни места.„Към момента не съм уведомена от РЗИ или ВиК да има проблем в други населени места в общината. Там, където имаше проблем – кладенецът, който даваше отклонения, от два дни е изключен от системата“, посочи Киркова.Тя е получила уверението на директора на РЗИ-Хасково Соня Димитрова, че това не е опасно за здравето на хората. След като има отклонения обаче, сме длъжни да вземем мерки, каза кметът на Харманли. По думите ѝ, за самото изследване за водата ще е необходимо почти един месец:„Има предписание да се изчистят водоемите и съответно системата на града. След това пак ще се вземат проби. Колкото е необходимо, важното е, че хората да се съобразяват с това“.Киркова отбеляза, че в Харманли за първи път се появява проблем с уран във водата.", "date": "2018.08.17", "title": "КЕВР: Започна проверка на водата в Харманли"}
{"url": "https://www.novinite.bg/articles/163187/Lozenec-edva-na-shesto-myasto-sred-naj-skapite-kvartali-v-Sofiya", "text": "Знаете ли, че Лозенец заема едва шестата позиция сред най-скъпите квартали в София за покупка на жилище.Данни на Bulgarian Properties сочат, че средните цени в Лозенец са 1408 евро/кв. м, следван от Център с 1380 евро/кв. мКои са кварталите преди тях в класацията на най-скъпите в столицата към второто тримесечие на годината?Лидерството се държи от Докторски паметник със средна цена от 1900 кв. м. Сделки в района обаче се отчитат и на нива до 2500 евро/кв. м.", "date": "2018.08.17", "title": "Лозенец едва на шесто място сред най-скъпите квартали в София"}
{"url": "https://www.novinite.bg/articles/163157/20-raneni-pri-katastrofi-samo-za-denonoshtie", "text": "20 души са ранени в катастрофи в страната през изминалото денонощие. Това съобщиха от пресцентъра на МВР. В София са станали 2 тежки и 39 леки пътни произшествия, ранени са двама души. От 1 януари до 16 август загиналите са с 41 по-малко спрямо същия период на 2017 година. От началото на месеца загиналите в катастрофи са 31, а от началото на годината- 351.", "date": "2018.08.17", "title": "20 ранени при катастрофи само за денонощие"}
{"url": "https://www.novinite.bg/articles/163180/Elin-Pelin-iska-da-se-obyavi-bedstveno-polojenie-v-obshtinata-zaradi-problem-s-bokluka", "text": "Обявяването на бедствено положение на територията на община Елин Пелин са поискали от местната администрация заради невъзможност да извозват боклука си от 9 август насам. Досега той е бил депониран в депото в Горна Малина, което към момента не работи, тъй като е в процедура по издаване на ново комплексно разрешително. От Общината в Горна Малина уточниха, че и техният боклук в момента се извозва на депото в Златица, договор с което имат и от Елин Пелин. Кофите на територията на Община Елин Пелин преливат от близо 10 дена. Причината за проблема обясни заместник кметът по екология в общината Николай Савов: „Депото вече една седмица не работи. Всичко резервно вече е запълнено и сме на прага на бедствено положение. Сезирали сме всички органи, изискали сме и от областния управител да обяви бедствено положение. Целта на това обявяване на бедствено положение, е, да имаме право да возим и на други депа, освен това, което е на Горна Малина“, каза Савов. Според кмета на община Горна Малина Ангел Жиланов обаче и към момента двете общини могат да извозват боклука си в депото в Златица, с което имат сключен договор: „Да, имаме сключен договор с депото в Златица. Колегите също имат сключен договор с депото там. Никой не е обявявал бедствено положение. Целият Благоевград депото е затворено и Дупница също. Проблемът е, че едно ново комплексно разрешително, подготовка, узаконяване и разрешаване трае между 8 месеца и 1 година“, обясни Жиланов. В момента се работи по временно разрешаване на проблема, което трябва да отвори депото в Горна Малина до две-три", "date": "2018.08.17", "title": "Елин Пелин иска да се обяви бедствено положение в общината заради проблем с боклука"}
{"url": "https://www.novinite.bg/articles/163189/Organizaciya-na-dvijenieto-za-zasnemane-na-reklamen-klip", "text": "От 06.00 до 11.00 часа на 21.08.2018 г. се забранява престоят и паркирането на пътни превозни средства, с изключение на автомобилите на снимачния екип и без да се засягат местата в режим на платен паркиране „служебен абонамент”, както следва:- на ул. „Московска” между ул. „Георги Бенковски” и ул. „Будапеща”.- на пл. „Николай Гяуров”.", "date": "2018.08.17", "title": "Организация на движението за заснемане на рекламен клип"}
{"url": "https://www.novinite.bg/articles/163193/Petkov-Proizvoditelnostta-v-mineralno-surovinniya-otrasal-e-25-pati-po-visoka-ot-srednata-za-industriyata-v-Balgariya", "text": "Добивните предприятия в България се отличават с висока производителност, която е близо 2,5 пъти по-висока от средната за индустрията в страната. Това заяви министърът на труда и социалната политика Бисер Петков по време на честването на Деня на миньора, организирано от Българската минно-геоложка камара. Той добави, че минерално-суровинната индустрия формира близо 5% от брутния вътрешен продукт на страната. Директно наетите в отрасъла са над 22 000 човека, а общият брой на ангажираните в обслужващи бранша дейности достига до 120 000 души, уточни министърът. Министър Петков посочи, че добрите резултати се дължат на технологичното обновление, инвестициите в развитието на персонала, подобряването на условията на труд, въвеждането на модерна организация на труда, усъвършенстването на политиките за корпоративна социална отговорност и на трудолюбието на миньорите. Позовавайки се на намаляващия брой трудови злополуки в сектора, министърът подчерта, че е необходимо предприятията в бранша да продължат да инвестират в превенцията на трудовия травматизъм, да оценяват рисковете на работната среда и да предприемат ефективни мерки за тяхното намаляване. Той увери бранша, че в лицето на Министерството на труда и социалната политика има надежден партньор за подобряване на условията на труд и свеждане до минимум на трудовите злополуки. Винаги ще подкрепяме усилията на Българската минно-геоложка камара за осигуряване на високо ниво на защита на човешкото здраве чрез повишаване на квалификацията на заетите в бранша и внедряването на най-добрите световни и европейски практики, каза още министър Бисер Петков.", "date": "2018.08.17", "title": "Петков: Производителността в минерално-суровинния отрасъл е 2,5 пъти по-висока от средната за индустрията в България"}
{"url": "https://www.novinite.bg/articles/163176/Maya-Manolova-s-goreshta-telefonna-liniya-za-potarpevshite-ot-falita-na-ZK-Olimpik", "text": "Омбудсманът Мая Манолова изпрати препоръка до Комисията за финансов надзор /КНФ/ и Главна дирекция „Национална полиция“ /ГДНП/ към МВР да предприемат незабавни действия по казуса на близо 250 000 български граждани, чиито автомобили остават без задължителната застраховка „Гражданска отговорност“, заради фалита на кипърската застрахователна компания „Олимпик“. Повод за това станаха жалбите на десетки шофьори до обществения защитник, в които се обръщат с молба за нейната спешна намеса. В препоръката си до КФН омбудсманът настоява за организиране на подходяща разяснителна кампания. Тя призовава за създаването на гореща телефонна линия, на която потърпевшите да получават бързи и ясни отговори по своите конкретни казуси, както и за навременна информация за развитието на производството по несъстоятелност на застрахователната компания в Република Кипър, публикувана на сайта. Манолова препоръча още да бъде предоставена възможност на гражданите да получат указания и за реда, сроковете и необходимите документи за предявяване на претенции към застрахователя, включително и да се разяснят последиците от липсата на сключена задължителна застраховка. Поради форсмажорните обстоятелства омбудсманът поиска от ГДНП удължаване на гратисния период, в който да не се глобяват шофьорите със застрахователна полица на „Олимпик“. Тя настоя за своевременното информиране на хората за какъв период от време застрахованите няма да бъдат глобявани, поради липсата на застрахователна полица и изрази увереност, че ще им бъдат разяснявани последиците от това. От своя страна Мая Манолова се ангажира от понеделник, 20 август 2018 г., да открие гореща телефонна линия на номер 0895 561 885 за консултиране и правна помощ на потърпевшите у нас. Тя ще изпрати препоръка и до председателя на Народното събрание Цвета Караянчева за промени в законодателството с цел защита на гражданите в случаи като този. Омбудсманът ще се обърне и към министър-председателя Бойко Борисов за активност на държавата при изготвяне на европейското законодателство в областта на застраховането.", "date": "2018.08.17", "title": "Мая Манолова с гореща телефонна линия за потърпевшите  от фалита на ЗК „Олимпик“"}
{"url": "https://www.novinite.bg/articles/163183/Jivkov-Minnata-industriya-tryabva-da-raboti-za-namalyavane-na-ekologichnite-riskove", "text": "В развитието на минната индустрия трябва да се работи за ефективното оползотворяване на подземните богатства и получените минни отпадъци, превръщайки ги в ресурси. Така даваме гаранция на обществото, че се прилагат технологии за намаляване на отрицателното въздействие върху околната среда, както и на икономическите, социалните и екологичните рискове в полза на печеливши решения. Това каза зам.-министърът на околната среда и водите Красимир Живков в приветствие за професионалния празник на миньора, който се отбелязва днес. Събитието беше организирано от Българската минно-геоложка камара (БМГК), Научно-техническия съюз по минно дело и синдикатите на миньорите към КНСБ и „Подкрепа“ в София.Приоритет в работата на МОСВ е рационалното използване на ресурсите като всички тези цели са заложени в Националната стратегия за развитие на минната индустрия. „Работим за намаляването на административната тежест върху бизнеса чрез премахване, облекчаване, съвместяване и синхронизиране на регулаторни режими. Пример за това са разработените законови предпоставки за съвместяване на процедурите за контрол на големи аварии по СЕВЕЗО III с процедурите по ОВОС и по издаване и преразглеждане на комплексни разрешителни. Търсим допълнителни възможности за по-нататъшно оптимизиране на административните услуги“, увери Живков. Според него глобални проблеми, свързани с преразход на енергия и природни ресурси, може да се решават само със съвместната работа и дългосрочното сътрудничество между държавните институции, бизнеса и научните среди в сектора.Зам.-министърът връчи и една от годишните награди на БМГК – в категорията „Грижа за природата“. Призът е за „Асарел Медет“ АД и беше получен от инж. Делчо Николов, изпълнителен директор и член на управителния съвет на дружеството.", "date": "2018.08.17", "title": "Живков: Минната индустрия трябва да работи за намаляване на екологичните рискове"}
{"url": "https://www.novinite.bg/articles/163186/BSP-iska-izvanredno-zasedanie-na-NS-za-krizata-s-targovskiya-registar", "text": "БСП внася подписи за извънредно заседание идната седмица, заради кризата с електронните системи на Министерството на правосъдието и на Търговския регистър. Премиерът да обясни на депутатите какви мерки се вземат и кой ще понесе политическа отговорност за срива на системите в държавата и какъв е рискът, обобщи пред журналисти председателят на левицата Корнелия Нинова. Тя припомни, че за извънредно заседания на НС са нужни 48 подписа. От БСП определят ситуацията като безпрецедентна криза в системите, а правителството, по думите на лидера на социалистите, очевидно е безсилно да се справи. Като втора точка на извънредното заседание левицата предлага депутатите да обсъдят и казуса с фалита на застрахователното дружество \"Олимпик\" и как може да се помогне на засегнатите. Ще бъде предложено и решение, с което парламентът да задължи правителството/министерството на финансите/ да вземат конкретни мерки. По същество четвърт милион хора са измамени, парите им са взети и в същото време подлежат на санкция, защото \"Гражданска отговорност\" е задължителна, посочи Крум Зарков. Правилните стъпки в този случай, според БСП, е държавата да обезщети хората, които са си плащали вноските, и след това пак държавата с нейния капацитет да участва в производството по несъстоятелност в Кипър. В Кодекса за застраховане е предвиден обезпечителен фонд за случаи на несъстоятелност, какъвто е този, обясни Зарков.БСП е и против обществена поръчка на МВР за оптимизация на вътрешно-организационните процеси в министерството, за т.нар. реинженеринг. Тя е за около милион и половина лева, но най-важното е, че става дума за визия и стратегия, разясни Кирил Добрев. Когато се явяват политици на избори, те предлагат управленски модел, преди година ГЕРБ имаше стратегия за МВР, полицай във всяко село, например, припомни той. И добави - министерство с милиард бюджет, 60 хиляди служители, академия на МВР - това е абсолютно нелепо, признание, че Валентин Радев и политическото ръководство са некомпетентни. Добрев попита защо министърът не се опре на професионалното ръководство и смята ли го за некомпетентно. Той подчерта, че оставката на вътрешния министър е наложителна и трябва да бъде подадена незабавно. Тази обществена поръчка е и опасна, защото засяга националната сигурност - да повериш на външна фирма организацията на работата на МВР, обясни Корнелия Нинова.", "date": "2018.08.17", "title": "БСП иска извънредно заседание на НС за кризата с търговския регистър"}
{"url": "https://www.novinite.bg/articles/163184/Angelkova-Prez-oktomvri-shte-predstavim-utvardenite-ot-bransha-i-mestnata-vlast-vineno-kulinarni-destinacii", "text": "Създадохме проекта за винено-кулинарни дестинации с цел България да се утвърди като разпознаваема за целогодишен туризъм. С тяхна подкрепа ще насочим вниманието на туристите както към основните ни услуги - зимен и летен туризъм, така и към другите видове, който страната може да предложи. Планираме през октомври заедно с Министерството на земеделието, храните и горите да представим утвърдените от бранша и местните власти винено-кулинарни дестинации. Това обяви министърът на туризма Николина Ангелкова на четвъртата кръгла маса по проекта, която се проведе в Бургас. Тя посочи, че след като се финализират, те ще бъдат включени в Годишната програма за Национална туристическа реклама за следващата година. Предвижда се винено-кулинарните дестинации да се добавят към различни брошури и дипляни, с които се популяризира страната. Те ще бъдат дигитализирани и добавени в платформата iLoveBulgaria. Във форума в Бургас участваха Димитър Николов, кмет на Бургас, инж. Красимир Коев, изпълнителен директор на Изпълнителната агенция по лозата и виното, представители на туристическия и винения бизнес и народни представители. Събитието е част от втория етап на проекта \"Сподели България\", който предвижда създаване на дестинациите. Концепцията включва 12 винено-кулинарни дестинации, преминаващи през територията на цялата страна. В тях участват повече от 50 общини и над 100 туристически обекта, съобщи министър Ангелкова. И посочи, че чрез обществените дискусии искаме с помощта на бизнеса и местните общности да обогатим и надградим концепцията за дестинациите, за да създадем цялостен и полезен продукт, който ще подпомага туристическия и земеделския бизнес, а по-този начин и развитието на региона. Вече имаме запазена марка и лого \"Сподели България\", което ще подпомогне популяризирането на проекта и представянето на страната като място разнообразни туристически продукти, съобщи министър Ангелкова. И добави, че то може да бъде предоставено на общините, които да го използват, за да рекламират културно- историческото си богатство и характерните за регионите храни и напитки. Министърът призова всички заинтересовани да изпращат предложения за дестинациите, за да се създаде един полезен и работещ проект, който да подпомага Пресцентър на Министерството на туризма Адрес: София, 1000, ул. “Съборна” № 1 Тел.: +359 2 904 6 806/839 E-mail: press@tourism.government.bg работата на бизнеса, общините и министерството и да допринася цялостно за развитието на туризма. В разгара на лятото искам да споделя, че данните за област Бургас са много положителни, коментира министърът. В периода от януари до юни 2018 г. лицата, отседнали в местата за настаняване с 10 и повече легла, са се увеличили с 10% спрямо същия период на предходната година и достигат близо 480 хил. Реализираните нощувки са над 2,48 млн. и нарастват с 10 на сто. Приходите от нощувки са над 112,6 млн. лв., като се отчита ръст от 7,8 на сто в сравнение с януари-юни 2017 г. Почти всеки втори турист, отседнал в местата за настаняване с 10 и повече легла в цялата страна за периода януари-юни 2018 г., е избрал да отседне в 4- и 5-звезден хотел. Общо лицата в местата за настаняване с 10 и повече легла в цялата страна са повече от 3,165 млн., от тях в хотелите 4 и 5 звезди са над 1,63 млн. И при двата показателя се отчита нарастване съответно с 6,8 на сто и 8,5% спрямо същия период на миналата година. Това е доказателство, че страната все повече се разпознава като дестинация, предлагаща висококачествен туризъм на разумна цена, заяви министър Ангелкова. Тя посочи още, че това е благодарение на общите усилия и екипната работа между държавните институции, местната власт и бизнеса. И този летен сезон очакваме около 5% увеличение на чуждестранните туристически посещения спрямо година по-рано, съобщи министърът. Тя изрази надежда, че дъждовното време през юли не е оказало осезаем ефект, а това ще стане ясно от статистическите данни, които ще бъдат публикувани в края на месеца. На журналистически въпроси преди началото на събитието министърът коментира, че още днес ще заведе дело за клевета заради опитите за намеса на име й и името на институцията във връзка с евентуални криминални деяния. Поводът бе изказвания на бившия зам.-министър на туризма Бранимир Ботев. Изключително нелепо е да се правят такива абсурдни твърдения, които граничат със здравия разум, категорична бе министър Ангелкова. И допълни, че е абсолютно недопустимо да се уронва по този начин престижът на институциите и да се създават внушения. Това много вреди на имиджа на туризма, заяви още тя. Не смятам, че човек, който е работил за българския туризъм, може да се отнася така към постиженията му, за да привлече медийно внимание, каза министърът по повод на бившия заместник–министър на туризма.", "date": "2018.08.17", "title": "Ангелкова: През октомври ще представим утвърдените от бранша и местната власт винено-кулинарни дестинации"}
{"url": "https://www.novinite.bg/articles/163178/Angelkova-V-stranata-ni-ima-rast-ot-nad-3-644-000-chujdi-turisti", "text": "В страната ни има ръст от над 3 644 000 чужди туристи, според данните на Българския статистически институт. Това каза днес пред журналисти в Бургас министърът на туризма Николина Ангелкова. Повод да изнесе данните е изказване на бившия заместник - министър на туризма Бранимир Ботев, че управлението на Ангелкова дава туризма у нас на мутрите.Ангелкова каза, че през последните години е направено и е постигнато изключително много в сектора туризъм, а всички тези действия и нападки няма да доведат до нищо положително като имидж на България като туристическа дестинация.Разбирам, че някои хора търсят медийни изяви, но не смятам, че това е начинът, особено от човек, който е работил за българския туризъм, добави Ангелкова. Първоначално тя сметнала изказването на Бранимир Ботев като шега.Ако има данни за каквото и да е, следва отговорните институции да бъдат сигнализирани. Оттам нататък всички останало уронва престижа ми и този на институциите и затова завеждам дела, каза Ангелкова.Относно спора за шума между вицепремиера Валери Симеонов и лидерът на \"Атака\" Волен Сидеров, Ангелкова каза, че всяко едно нещо такова е притеснително.Аз няма какво да коментирам, това са разговори и твърдения между тях. Но всяка една такава информация, изобщо всичко което се случва в разгара на летния сезон по този повод, малко или много оказва своето влияние, посочи Ангелкова. На журналистически въпрос как ще коментира думите на Волен Сидеров, че заведенията се проверяват избирателно, Ангелкова каза, че ако това е така, е доста притеснително.Министърът на туризма информира, че към момента всички плажове на територията на страната ни са проверени. Повечето от тях са проверявани по два или три пъти. Имало е случай на плаж, на който са били извършени 10 проверки за сезон. Проверяваме и по сигнали, добави Ангелкова.По думите й тези дни се очаквали данните за туристическия поток за месец юли. Очакванията на министерството на туризма е ръстът да се запази като миналата година, което ще покаже, че България е устойчива дестинация на фона на дъждовното време и Световното първенство по футбол, което също е оказало своето влияние по отношение на потенциалните летовници в нашата страна.Смятам, че имаме необходимост от положителна реклама за това какво предлагаме като туристически продукт, подчерта Ангелкова.Днес тя бе в морския град, където участва в кръгла маса за обсъждане на проекта за 12 винено-кулинарни дестинации. С представители на местната власт и туристическия и земеделски сектор в региона бяха дискутирани дестинациите \"Добруджа и Северно Черноморие\" и \"Южно Черноморие\". Кръглата маса е част от инициативата за създаване и утвърждаване на дестинациите, по която съвместно работят Министерството на туризма и Министерството на земеделието, храните и горите.В дискусията в Бургас участваха също кметът Димитър Николов и изпълнителният директор на Изпълнителната агенция по лозата и виното Красимир Коев.", "date": "2018.08.17", "title": "Ангелкова: В страната ни има ръст от над 3 644 000 чужди туристи"}
{"url": "https://www.novinite.bg/articles/163182/Shefkata-na-Targovskiya-registar-podade-ostavka", "text": "Изпълнителният директор на Агенцията по вписванията Зорница Даскалова подаде молба за напускане.Министърът на правосъдието Цецка Цачева прие оставката й. Това съобщиха от пресцентъра на правосъдното министерство.Преди ден премиерът Бойко Борисов посочи, че не е доволен от Даскалова. Той каза, че след като се преодолее кризата с функционирането на Търговския регистър ще има промени в агенцията.В сряда от БСП поискаха оставката й, но тя отговори, че не е време за това в момента.Блокирането на Търговския регистър остави България без данни за фирми и компании цяла седмица, а работата на платформата се възстановява поетапно от сряда.", "date": "2018.08.17", "title": "Шефката на Търговския регистър подаде оставка"}
