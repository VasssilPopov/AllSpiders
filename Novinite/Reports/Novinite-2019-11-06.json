{"url": "https://www.novinite.bg/articles/182218/Vnimavajte-V-Garciya-vavedoha-globa-ot-200-evro-za-tova-narushenie", "text": "Катаджиите в Гърция въвежда глоба от 200 евро за шофьорите на леки автомобили и таксита. Санкцията е за спиране и паркиране в бус лента.Закъснение в разписанието на градските автобуси, както и пострадали пътници при слизане и качване принуди пътна полиция да наложи пълно спазване на забраната за спиране и паркиране на лентата за автобуси.Масово се поставят камери по трасетата на градския транспорт, като глобата за нарушение е 200 евро.По трасетата на автобусите на градския транспорт са монтирани съответните пътни знаци, които забраняват спиране, престой и паркиране на други превозни средства.Самите шофьори в градския транспорт поискаха помощ от пътна полиция и съобщават за риск от катастрофи, създаден от паркирани коли дори на спирки.Пътна полиция санкционира масово и за нарушения при паркиране и спиране на места за инвалиди, както и на пешеходни пътеки.", "date": "2019.11.06", "title": "Внимавайте! В Гърция въведоха глоба от 200 евро за това нарушение"}
{"url": "https://www.novinite.bg/articles/182197/Mach-promenya-dvijenieto-v-Sofiya", "text": "Въвежда се временна организация на движението във връзка с футболна среща на 8 ноември, съобщиха от пресцентъра на Столична община. От 15.00 до 22.00 часа на 08.11.2019 г. се забраняват престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”. От 18.00 часа на 08.11.2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: ул. „Ген. Гурко” между бул. „Васил Левски” и бул. „Евлоги и Христо Георгиеви”; бул. „Евлоги и Христо Георгиеви” между пл. „Орлов мост” и бул. „Черни връх”; бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.11.06", "title": "Мач променя движението в София"}
{"url": "https://www.novinite.bg/articles/182196/Plazna-nova-izmama-s-remonti-na-pokrivi", "text": "Нов случай на измама с майстори на покриви. Рекетьори опитали да изнудят собственик на ремонтираната от тях къща в Шуменско. След като увеличили сумата над договорената, те го отвлекли, за да го принудят да им плати исканото. Мъжът обаче успял да сигнализира в полицията, а задържането им се превърнало в сцена като от екшън филм, разказва Нова тв. Ремонтът на семейната къща в Смядово се превръща в истински кошмар за собственикът й.В търсене на изгодна оферта за ремонт на покрив, 39-годишният мъж от Смядово се свързал с майстори от град Игнатиево. Те започнали ремонта, за което свидетелстват и съседите. „Около 6-7 човека бяха – двама работят, другите стоят. Това беше 3-4 дни преди дъжда. 2 дни не идваха и след това дойдоха пак – 2-3 дни. Събраха се някъде около 8 дни”, каза Атанас Ненов. Цената за ремонта била уговорена и платена. Двама души обаче потърсили собственика. „При издаване на обекта са му потърсили голяма парична сума и са му казали, че трябва да даде парите, тъй като ако не ги даде – ще има неприятности”, заяви Ася Йорданова, ОДМВР-Шумен.Така те го принудили да се качи с тях в колата им и да стигнат до Шумен, където да се издължи. Потърпевшият успял да сигнализира в полицията за случилото се и униформени причакали колата", "date": "2019.11.06", "title": "Плъзна нова измама с ремонти на покриви"}
{"url": "https://www.novinite.bg/articles/182186/Protest-pred-Narodnoto-sabranie-Sedmica-v-kletka-sreshtu-fermite-za-koji", "text": "Представители на сдружение КАЖИ („Кампании и активизъм за животните в индустрията”) и Гражданската инициатива за забрана добива на ценни кожи ще прекарат една седмица в клетка в градинката до парламента, напомняйки за страданието на животните във фермите за ценни кожи.Протестната демонстрация започва в 9.00 часа. Защитниците на животните ще се ротират на смени в клетката денонощно, така че в нея винаги да има по един човек. Клетката символизира страданието на стотици хиляди животни, които точно през месец ноември ще бъдат убити в България, само и единствено за кожени палта и модни аксесоари. В клетката ще влязат музиканти, артисти, художници, популярни и известни лица, както и обикновени граждани.Очаква се в парламента да бъде насрочено заседание на Комисията по земеделието и храните за разглеждане и гласуване на внесения в началото на месец септември законопроект за забрана добива на ценни кожи в страната. При разглеждане в първата комисия (по взаимодействие с неправителствените организации), законопроектът беше подкрепен почти единодушно от всички депутати. По данни на БАБХ в България функционират две ферми за ценни кожи. И двете са за американски норки. Общият им обявен капацитет е близо 130 000. Около 70% от тези животни ще бъдат убити за кожите им в рамките на месец ноември. Близо 99% от норките се отглеждат във ферма до Старозагорското село Маджерито. На фона на увеличаващия се брой забрани в Европа, у нас се увеличава броят убивани животни за кожи всяка година, казват организаторите на протестната демонстрация.", "date": "2019.11.06", "title": "Протест пред Народното събрание: Седмица в клетка срещу фермите за кожи"}
{"url": "https://www.novinite.bg/articles/182200/KNSB-s-predlojenie-Maksimalnata-pensiya-tryabva-da-stane-1350-lv-ot-1-yuli-2020-godina", "text": "КНСБ настоява, независимо, че равнището на максималния осигурителен доход няма да расте (максималната пенсия е 40 процента от него), това да не е пречка за увеличение на максималната пенсия. Това се посочва в позиция на синдиката, изпратена от пресцентъра на КНСБ.За да се постигне ръст на максималната пенсия, КНСБ предлага през 2020 г. по изключение размерът й да се определи на база 45 на сто от максималния осигурителен доход от 3000 лева. Това означава от 1 юли следващата година най-високата пенсия в страната да се установи на ниво от 1350 лв. Предложението ще засегне 40 500 души, сред които около 28 000 човека, на които в момента действителният размер на пенсията е \"отрязан\" от тавана. Ако предложението на КНСБ се приеме, почти половината от тези 28 000 души ще получават занапред действителния размер на пенсиите си, се посочва в позицията.Допълнителният финансов ресурс, необходим за реализация на искането на КНСБ, е под 28 млн. лв. Експертите на Конфедерацията са убедени, че в планираните приходи има достатъчно резерви, така че синдикалните предложения за повишаване адекватността на пенсиите да се реализират. Последователната и устойчива позиция на КНСБ, относно максималния размер на пенсиите за осигурителен стаж и възраст е, че той също трябва плавно да се увеличава, така че все повече хора, чиито пенсии са ограничени от \"тавана\" да получат действителния размер на техните пенсии, заявяват от КНСБ.", "date": "2019.11.06", "title": "КНСБ с предложение: Максималната пенсия трябва да стане 1350 лв. от 1 юли 2020 година"}
{"url": "https://www.novinite.bg/articles/182201/Uchilishtata-i-detskite-gradini-v-Montansko-plamnaha-ot-vashki", "text": "Училищата и детските градини в Монтанско пламнаха от въшки, а най-честите случаи на заразени са сред тийнейджърите, научи агенция BulNews. Затягането на контрола и борбата с кръвосмучещите паразити вече е факт, като с родителите вече са проведени срещи в детските и учебните заведения и им е обяснено за проблема. Хайките за въшки в училищата и детските градини са по указания на специалистите от регионалната здравна инспекция в областния град. Издадени са предписания за затягане на контрола в учебните заведения. Медицинските лица пък стриктно проверяват дали има заразени, а класните ръководители подробно разясняват методите за превенция и контрол. Здравните инспектори от Монтана допълниха, че в изпълнение на предписанията ежемесечно в дирекция „Надзор на заразните болести” се получава актуална информация за прегледаните деца. Оказало се, че през септември броят на прегледаните деца е 23 745, като заразени с въшки са били 69. Въшлясалите деца в училищата са 64, а тези в детските градини – 5. Експертите припомнят, че въшките са кръвосмучещи насекоми, паразитиращи по хората и животните с постоянна телесна температура, върху които прекарват целия си живот. По хората паразитират главова, дрешна и срамна въшка. Главовата въшка e външен паразит и живее в окосмената част на главата. Тялото и е удължено, гръбно-коремно сплескано с размери 2-4 мм. Женската снася яйцата си (гниди) в основата на косъма, близо до кожата, като ги залепва много здраво. Най-много са гнидите в тилната област и зад ушите, но при силно опаразитяване се намират по всички части на главата. Яйцата са с бяло- жълтеникав цвят с удължено-овална форма. Около седмица след снасянето на яйцето, развилата се в него млада въшка се излюпва. Току-що излюпената въшка е белезникава, почти прозрачна, и трудно може да се открие в косата. Около час по-късно тя е в състояние да смуче кръв. За 18-20 дни след излюпването се появяват полово зрели мъжки и женски. Въшките смучат кръв с помощта на хоботче, разположено в предната част на тялото, по няколко пъти на ден.", "date": "2019.11.06", "title": "Училищата и детските градини в Монтанско пламнаха от въшки"}
{"url": "https://www.novinite.bg/articles/182217/Zvezda-ot-kecha-osinovi-momche-ot-Sliven-novinata-e-hit-v-SASht", "text": "Семейството на една от най-големите звезди в кеча - американеца Кърт Енгъл се увеличи с още един член.50-годишният Енгъл дочака пристигането на българчето, което осинови. Олимпийският шампион по борба от Атланта 1996 и съпругата му имат още четири дъщери и един син, а вече се грижат и за 15-годишния Иван от Сливен.Кърт Енгъл се срещна с тийнейджъра през лятото, а цялата процедура по осиновяването продължи няколко месеца. Момчето вече носи и името Джоузеф, а новите му родители полагат всички грижи, за да се адаптира възможно най-бързо, като включително са наели учител по английски език.Освен това известният кечист явно е решил да прави момчето спортист, тъй като показа в социалните мрежи тяхна обща снимка от фитнеса. \"Джоузеф е новият ми партньор в тренировките\", написа Кърт Енгъл в Инстаграм, цитиран от Монитор.Пред телевизионния канал \"TMZ\" Енгъл сподели: \"Наистина е невероятно. 15-годишният ни син вече е при нас и се приспособява към живота в Америка. Имаше много трудности, но той е страхотно хлапе. Със съпругата ми решихме, че не искаме бебе, а по-голямо дете.\"", "date": "2019.11.06", "title": "Звезда от кеча осинови момче от Сливен, новината е хит в САЩ"}
{"url": "https://www.novinite.bg/articles/182183/Vetrovito-s-temperaturi-mejdu-mejdu-21-i-26", "text": "Днес времето ще остане динамично с температури, значително по-високи от обичайните. Преносът на въздушни маси ще е от юг-югозапад. Ще е ветровито, особено в Източна България и районите разположени северно от планините, където южният вятър ще се проявява и като фьон. Облачността над страната ще е разкъсана, предимно средна и висока. Над северозападните райони облачността ще е значителна и там след пладне ще превали слаб дъжд. Дневните температури ще бъдат предимно между 21° и 26°. Над планините ще има разкъсана средна и висока облачност. Ще духа силен, по билата и бурен югозападен вятър. Максимална температура на височина 1200 метра около 18°, на 2000 метра – около 11°.Над Черноморието ще има разкъсвана средна и висока облачност. Ще духа умерен югозападен вятър. Максимални температури на въздуха: 20°-24°. Температура на морската вода е 17°-18°. Вълнението на морето ще е 3-4 бала.", "date": "2019.11.06", "title": "Ветровито с температури между между 21° и 26°"}
{"url": "https://www.novinite.bg/articles/182213/Voenen-pochina-v-barokamerata-na-Voennomorska-bolnica-vav-Varna", "text": "Млад военнослужещ е починал в барокамерата във Военноморска болница във Варна тази сутрин. За случая потвърди началникът на здравното заведение полк. проф. д-р Ивайло Въжаров, който отказа подробности, но уточни, че случаят ще бъде разследван от военна полиция и е предаден на военна прокуратура. Не е ясно дали се касае за инцидент с барокамерата или смъртта е следствие на други обстоятелства. По информация на Дарик радио, военни от поделение извън Варна са били на няколкодневни прегледи и изследвания във варненската военноморска болница.", "date": "2019.11.06", "title": "Военен почина в барокамерата на Военноморска болница във Варна"}
{"url": "https://www.novinite.bg/articles/182219/Kabinetat-reshi-Kupuvame-2-koraba-vtora-raka-ot-Holandiya-za-da-tarsim-mini-i-hora-zad-borda", "text": "Кабинетът одобри проект на договор между правителствата на България и правителството на Кралство Нидерландия за закупуване на два кораба “минни ловци” срещу сумата от 1 996 000 евро без ДДС. Договорът трябва да бъде ратифициран от парламента.\r\nСпоред информация от ВМС, двата кораба са от същия клас като минния ловец “Цибър”, който бе закупен през 2004 г. от Белгия. През периода 1981-1989 г. от този клас са построени 45 кораба. Проектът е съвместна разработка на Белгия, Холандия и Франция\r\nВоенноморски специалисти смятат, че цената на покупката е твърде изгодна за България. Корабите са изключително запазени и практически са усвоени от екипажите на ВМС.\r\n“Цибър” и новите минни ловци са предназначени да участват в противоминни операции (търсене, откриване и унищожаване на морски мини), артилерийски стрелби, търсене и спасяване на аварирали/поразени самолети, кораби и хора зад борда.\r\nСлед тази покупка ВМС ще разполагат с 5 кораба, които отговарят на стандартите на НАТО, въпреки че са втора ръка. “Цибър” е в добро състояние и досега е участвал в редица учения и операции на НАТО.\r\nВ МО все още се бави процедурата по избор на фирма, която да построи два нови патрулни кораба за българските ВМС на стойност 820 милиона лева без ДДС.\r\n", "date": "2019.11.06", "title": "Кабинетът реши: Купуваме 2 кораба втора ръка от Холандия, за да търсим мини и хора зад борда"}
{"url": "https://www.novinite.bg/articles/182207/Nov-sluchaj-na-agresiya-sreshtu-dete-v-detska-gradina-v-Plovdiv", "text": "Нов случай на агресия срещу дете в детска градина в Пловдив. 5-годишно дете е било многократно наказвано от помощник-възпитателка да мие тоалетните, тъй като не искало да спи на обяд в детската градина. Заради това е оставяно и без закуска - да стои право и да гледа, докато другите хапват.Родителите са разказали пред директорката на ДГ „Мир\" Светлана Джаникян, че това се е случвало още миналата учебна година, но предишното ръководство не е взело мерки. Общинският отдел „Образование\" ще извърши проверка в детското заведение идната седмица въз основа на докладна, подадена от директорката заедно с писмени обяснения от персонала и молба за напускане на лелята, срещу която са обвиненията.", "date": "2019.11.06", "title": "Нов случай на агресия срещу дете в детска градина в Пловдив"}
{"url": "https://www.novinite.bg/articles/182199/BSP-iska-kasirane-v-obshtina-Shumen", "text": "До края на седмицата БСП ще внесе в Административния съд жалба с искане за касиране на вота за кмет на община Шумен и ръчно броене на бюлетините. Това заяви общинският председател на партията Веселин Пенчев.Причина за жалбата на социалистите са констатираните от тях множество нарушения на Изборния кодекс, неправилното отчитане на гласовете от страна на секционните избирателни комисии, както и съмнения за купен вот, стана ясно от думите на общинския председател на БСП Веселин Пенчев.„Освен това, че има вероятно купен вот, който опорочава в крайна сметка резултата, има и нарушения при отчитането на вота. Според нас, това, което пише в протоколите, не е това, което е в чувалите и ще искаме ръчно преброяване на бюлетините. Имаме съмнения дали това е действителният резултат, който е посочен в протоколите и който е в протокола на ОИК“, заяви Пенчев.Според него, секционните избирателни комисии не са спазвали методическите указания на ЦИК за броене и отчитане на гласовете.\"Действителни бюлетини за нашия кандидат са били отчитани като недействителни и обратното - недействителни бюлетини са отчитани за действителни за другия кандидат\", каза той. По думите му, е имало много протоколи, които са изпращани в Общинската избирателна комисия с подписи само на първите страници, но без подписи на членовете на страницата с резултата.Веселин Пенчев добави, че в деня на балотажа от БСП са подали сигнали в прокуратурата за купен вот.„Към настоящия момент от прокуратурата имаме откази по всички сигнали за образуване на досъдебни производства поради това, че не сме предоставили достатъчно доказателства. Не е наша работа да събираме доказателства, имаме съмнения, които трябва да се проверят“, заяви Пенчев.Радио Шумен припомня, че на балотажа в Шумен Любомир Христов от ГЕРБ получи със 77 гласа повече от кандидата на БСП Венцислав Венков.", "date": "2019.11.06", "title": "БСП иска касиране в община Шумен"}
{"url": "https://www.novinite.bg/articles/182210/CIK-sas-zaklyuchitelna-preskonferenciya-7-jalbi-i-signali-sa-za-kupuvane-na-glasove", "text": "Две основни числа бяха представени на заключителната пресконференция на ЦИК. На втория тур на местните избори избирателната активност към 20.00 часа е била 42,10% , или 1 674 147 избиратели.Най- високата изборателна активност е отчетена в Белене и в Георги Дамяново.Най-ниската избирателна активност е била в Пловдив и във Варна.Общият брой на жалбите и сигналите е 348. Те включват периода от насрочването на изборите до вчерашния ден, съобщи председателят на ЦИК Александър Андреев.7 жалби и сигнали са за купуване на гласове, които са препратени на органите на прокуратурата и МВР.", "date": "2019.11.06", "title": "ЦИК със заключителна пресконференция, 7 жалби и сигнали са за купуване на гласове"}
{"url": "https://www.novinite.bg/articles/182202/Precedent-Sadat-v-Sliven-razreshi-na-nevaksinirano-dete-da-hodi-na-gradina", "text": "Административният съд в Сливен обяви за дискриминация решението неваксинирано дете да не бъде допуснато до детска градина. Случаят нашумя след жалба на свещника Евгений Янакиев, който е баща на девет деца, две от които никога не са имунизирани.Отец Евгений взема решение да не ваксинира две от децата си, след като неговото седмо получава усложнения след поставянето на ваксина срещу морбили.„След ваксина от морбили детето ми изпадна в някакъв шок. Вдигна висока температура. Тогава имаше информация в медиите за ваксините и започнахме да се притесняваме. Всички деца до този момент бяха ваксинирани съвсем стриктно. След като детето изпадна в това състояние, взех решение да прекратя ваксинациите”, каза отец Евгений Янакиев.Така се стига до казуса с осмото дете на свещеника, когато то тръгва на детска градина.„Ходи само един ден на градина и се оказа, че в групата имало детенце, чиято майка работи в РЗИ. Тя подава сигнал и моят Николай е спрян от детска градина”, посочи Янакиев.Отец Евгений пуска жалба в Комисията за защита от дискриминация. Оттам излизат с позиция, че дискриминация – няма. Решението е обжалвано пред Административния съд и преди седмица бащата на деветте деца печели делото. Според здравните специалисти решението на свещеника да не постави ваксини е престъпление, тъй като застрашава живота на своето и другите деца.„Няма закон, който да забрани дете, което не е ваксинирано да ходи на градина или училище. Съдът в Сливен е подходил от формална гледна точка и най-вероятно е прав юридически. От медицинска гледна точка обаче, това решение не е правилно”, посочи доц. Атанас Мангъров от Детската клиника в Инфекциозна болница – София.Въпреки решението на съда детето на свещеника все още не може да тръгне на предучилищна подготовка, защото трябва да мине 14-дневен срок.", "date": "2019.11.06", "title": "Прецедент: Съдът в Сливен разреши на неваксинирано дете да ходи на градина"}
{"url": "https://www.novinite.bg/articles/182209/Sled-zatvora-Anita-Mejzer-se-krie-i-se-vazstanovyava-chrez-dieta-dashterya-j-varti-biznesa", "text": "Анита Мейзер се покри след затвора. Единствената, с която Мейзер общува, е дъщеря си Джули. Момичето е поело целия бизнес на майка си, както и грижите за нея, пише \"България днес\".След като излежа двегодишна присъда за причиняване на смърт по непредпазливост на съпруга си Николай Димов, Анита потъна в забвение. Според нейни приятели, тя се крие на усамотено място, за да се възстанови след преживените ужас и стрес.Здравето й било силно разклатено и тя минала на специална билкова диета, за алкализация на тялото си. Мейзер обмисляла дори да замине за САЩ, но накрая се отказала, тъй като не искала да се разделя с дъщеря си Джули.Анита отказва да общува дори с най-близките си приятели. Единствено дъщеря й общува с нея. Мейзер излезе от затвора през лятото на миналата година, а оттогава насам стои далеч от всякаква публичност.Тя още не може да се оправи с кошмарите, които преживя покрай смъртта на съпруга си Николай Димов.Така и не стана ясно, какво точно се е случило между двамата във фаталната нощ. Мейзер на няколко пъти променя показанията си за нощта на инцидента. По-късно, в участъка дори се опита да подкупи полицай.Заради двете престъпления съдът й определи присъда от 3, 5 години за убийството и 4 години за подкупи на полицай, но Върховния касационен съд в крайна сметка фиксира престоя й в затвора само на две години.", "date": "2019.11.06", "title": "След затвора: Анита Мейзер се крие и се възстановява чрез диета, дъщеря й върти бизнеса"}
{"url": "https://www.novinite.bg/articles/182188/Kak-da-namalim-riskovete-ot-zatlastyavane-na-cherniya-drob", "text": "Лекари и медицински специалисти отбелязват ръст на пациентите, страдащи от чернодробни заболявания през последните няколко десетилетия. Най-голям е броят на тези с неалкохолна мастна чернодробна болест (НАМЧБ), а причината за това е увеличаването на затлъстяването сред голяма част от населението. Учените са категорични, че промяната на начина на живот, включително спазването на диета и упражнения, са ключът към стабилизиране на състоянието. Резултатите от проучвания, проведени през последните месеци, сочат, че промяната на начина на живот е есенциална и води до регресия на симптомите на НАМЧБ.Учени от Китайския университет в Хонконг са установили, че прилагането на редица диети, включително нисковъглехидратна диета, диета с ниско съдържание на мазнини и средиземноморска диета, са довели до подобряване на показателите на чернодробните ензими и чернодробната мастна тъкан на пациенти с неалкохолна мастна чернодробна болест. Симптомите на заболяването намаляват значително и при включването на различни ежедневни упражнения и спортни активности.Болестното затлъстяване увеличава риска от остра хронична чернодробна недостатъчност. Като спешна превантивна мярка се препоръчва намаляване на теглото при пациенти с цироза и затлъстяване. Тези проучвания хвърлят светлина в търсенето на ефективни начини за борба с НАМЧБ – промяната в начина на живот на пациента може да доведе до голямо подобрение в здравословното му състояние. Балансираното и здравословно хранене е в основата на процеса, в това число изключването на вредни (junk food) и мазни храни и заменянето им с по-чиста и полезна алтернатива. Особено вредно за черния дроб е прекаляването с пържените храни, тлъсти меса, бели брашна и бял ориз, сол и захар. Според учените активният начин на живот и движението са абсолютна необходимост за пациентите. Леки тренировки и дълги разходки всеки ден са достатъчни, за да се постигне значителна регресия на симптомите на болестта.", "date": "2019.11.06", "title": "Как да намалим рисковете от затлъстяване на черния дроб?"}
{"url": "https://www.novinite.bg/articles/182215/Prouchvane-60-ot-uchitelite-u-nas-sa-zasegnati-ot-barnaut-sindroma", "text": "60% от учителите у нас са засегнати от бърнаут синдрома (професионално прегряване). Прекомерната бумащина, агресията на ученици и родители са основните причини за изхабяването на педагозите. Това сочат първите резултати от национално проучване сред 5000 преподаватели в цялата страна, които бяха обявени в Пловдив, съобщи 24 часа.\"Учителите са буквално затиснати от ненужна документация. Наредба 15 ги задължава да си правят портфолио, където да описват всичките си дейностите. Много време им отнема съставянето на различни планове - примерно срещу тероризъм или за киберсигурност, тъй като не са специалисти в тези области\", заяви председателят на образователния синдикат към \"Подкрепа\" Юлиян Петров.Педагозите се нуждаят от обучение как да се справят с агресията от страна на децата и апатията им към уроците. В последните няколко години българското общество е в очакване учителите да се превърнат едва ли не в аниматори, а учебните заведения - в цирк, е мнението на специалисти, участвали в изследването.\"Липсата на разбиране и желание за партньорство от част от родителите е голям стресов фактор за учителите. Някои семейства поставят рекорди в писане на жалби. Има случай с 50-60 сигнала за месец срещу един и същи преподавател\", казва Петров.Последният стадий на бърнаут синдрома е безразличието, което обхваща педагозите. А това застрашава качеството на образованието у нас, смятат специалистите.", "date": "2019.11.06", "title": "Проучване: 60% от учителите у нас са засегнати от бърнаут синдрома"}
{"url": "https://www.novinite.bg/articles/182194/Zapochna-stroitelstvoto-na-Okolovrastniya-pat-ot-AM-Trakiya-do-jk-Mladost", "text": "Започнаха същинските строителни дейности на участъка от над 6 км от Софийския околовръстен път в отсечката от пътен възел „Цариградско шосе“ до пътен възел „Младост“, предаде БГНЕС. С новото трасе ще се осигури връзка между автомагистралите „Струма” и „Тракия”, ще се улесни транзитният трафик от АМ „Европа“ и връзката с граничните пунктове с Турция и Гърция.Съществуващият двулентов път ще бъде реконструиран в 6-лентов с две локални платна за движение.По договор участъкът трябва да е готов в края на 2021 г. Инвестицията е за 142,7 млн. лв. с ДДС и средствата са осигурени от републиканския бюджет. От 22 октомври досега се извършваше подготовка за същинските строителни работи.Началото на проектния участък е при 35-и км, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при 41-и км, където отсечката ще се свързва с реконструирания през 2012 г. участък от Софийския околовръстен път.Отсечката ще бъде с две платна с по 3 ленти за движение в посока или общо 6 ленти, средна разделителна ивица, разделителни ивици между локалите и директното трасе, 2 локални платна и тротоари.Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. „Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална.Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.", "date": "2019.11.06", "title": "Започна строителството на Околовръстния път от АМ „Тракия“ до жк „Младост“"}
{"url": "https://www.novinite.bg/articles/182189/GDBOP-i-grackite-specslujbi-razsledvat-bg-kamiona-prevozval-nelegalni-migranti", "text": "ГДБОП и гръцките спецслужби работят съвместно за разкриване на канал за незаконни превози след новия случай на камион с българска регистрация, хванат с нелегални мигранти в Северна Гърция. Камионът е с регистрация от Пазарджик и е бил собственост на молдовски гражданин. По думите на вътрешния министър Младен Маринов се проверява движението на превозното средство, собственика, фирмата, на която е регистриран и в координация с гръцките власти се работи усилено по случая, съобщава бТВ. В камиона са намерени 41 нелегални бежанци от Афганистан. От пазарджишката фирма, продала машината на молдовеца заявиха, че пред тях 36-годишният мъж обяснил, че възнамерява да внася дрехи от Турция за Молдова и затова търси да купи камион. По информация на гръцките власти задържаният шофьор е грузинец и няма шофьорска книжка.", "date": "2019.11.06", "title": "ГДБОП и гръцките спецслужби разследват бг камиона, превозвал нелегални мигранти"}
{"url": "https://www.novinite.bg/articles/182211/Brutalno-Zadarjaha-bashta-iznasilil-rodnata-si-dashterya", "text": "40-годишен мъж е задържан за изнасилване на родната си дъщеря. Това съобщиха от пресцентъра на прокуратурата. След деянието момичето е направило опит за самоубийство. Престъплението е извършено в условията на опасен рецидив, тъй като баща й вече е осъждан за изнасилване.На 1 ноември в автомобила си Стоян заплашил дъщеря си, а след това я насилил сексуално. 18-годишната ученичка живее при майка си, тъй като родителите са разведени от години. Гостувала е на баща си в деня на престъплението. Стоян завел дъщеря си до магазина, след това със сила я завлякъл в мазата на къщата си. За да няма свидетели на сексуалното насилие, той я качил в автомобила, извел я извън града и там я изнасилил. Определението за задържане под стража, подлежи на обжалване пред Окръжния съд.", "date": "2019.11.06", "title": "Брутално! Задържаха баща, изнасилил родната си дъщеря"}
{"url": "https://www.novinite.bg/articles/182203/Erotichno-Vnuchkata-na-Todor-Kolev-lasna-dibidyus", "text": "Внучката на Тодор Колев – Теодора, е хвърлила дрехите и задръжките за скандална фотосесия, пише вестник „Ретро“. Еротичните кадри, на които главно действащо лице е наследничката на големия актьор, са публикувани в интернет пространството от самата нея.Те са част от нейното портфолио в английския сайт purpleport.com, създадено преди 11 месеца, където артисти, модели и певци от всички краища на света могат да се регистрират безплатно, за да си търсят професионални ангажименти. В интернет страницата Теодора се е представила като Теди Гуд – фамилията на мъжа ѝ – ирландецът, с когото се венчаха в началото на годината, а в графата за описание е написала: „Здравейте, аз съм Теодора Кулева и току-що се преместих в Лондон. Аз съм актриса и модел от България с добър опит на сцена и пред камера. Работила съм основно в телевизията, театъра и като модел. Отворена съм за артистична голота, не за порно“.Припомняме, че за да замине във Великобритания при любимия си, щерката на Албена Колева се отказа от участието си в „Откраднат живот“, където играеше анестезиоложката д-р Войнова. Тъкмо когато съдбата на героинята ѝ се заплете, внучката на Тодор Колев постави сценаристите на колене, като съобщи, че вече не желае да е част от продукцията. Още щом емигрира, се омъжи за приятеля си – ирландеца Джоузеф Гуд, с когото се срещнали при едно от пътуванията ѝ до Лондон. На сватбата Теодора отново не изневери на ексцентричния си стил и блесна в яркочервена изрязана рокля. На церемонията, която се състоя в Лондон, присъстваха само младоженците, кумовете и най-близките им приятели. За да угоди на роднините си в България, през лятото двамата със съпруга ѝ повториха церемонията на родното Черноморие.До момента Теодора все още не е успяла да пробие в английските киносреди, но пък се е отдала на нова страст – танците. Наследничката на Адама е усвоила тънкостите на танцуването с обръч на специални курсове. Когато придобила нужните умения, веднага започнала да практикува в нощен бар в Лондон. На сцената на клуба тя се появява с предизвикателно облекло и се кърши под ритмите на силна музика, правейки фигури с мигащ в различни цветове обръч.   ", "date": "2019.11.06", "title": "Еротично! Внучката на Тодор Колев лъсна дибидюс"}
{"url": "https://www.novinite.bg/articles/182193/Klimatologat-Elisaveta-Peneva-Jiveem-v-lednikova-epoha", "text": "Живеем в ледникова епоха, климатът се променя. Това каза в Сутрешния блок на БНТ доц. Елисавета Пенева от катедра \"Метеорология и геофизика\" към Софийския университет \"Св. Климент Охридски\".По думите ѝ в северното полукълбо и високите ширини климатичните промени са по-видими. Това се забелязва от ледената покривка, която намалява и самата температура се повишава.„Ние до голяма степен допринасяме, но в историята на Земята е имало и доста по-топли епохи от нашата. Ние живеем в ледникова епоха, което означава, че големи части от повърхността са покрити с лед - както Антарктида и Арктика. А в историята на Земята е имало много дълги епохи, в които средната температура е била с 5-7 градуса по-високи от сегашната. Така че за Земята не е нещо необичайно“, заяви климатологът.Процесите са обратими, добави тя.„Необичайно е времето за октомври и за ноември, но това е тенденция през последните няколко години. През миналата година положението бе подобно. Има тенденция за по-топла и суха есен“, обясни доц. Пенева.„Броят и интензивността на циклоните във времето може да се каже, че са постоянни. Не вали навсякъде на Земята. Климатичните фронтове са местата, по които циклоните пътешестват. Това, че зимата в Арктика става все по-топла, променя глобалните градиенти между екватора и полюсите и съответно пътищата на циклоните се изменя“, добави тя.", "date": "2019.11.06", "title": "Климатологът Елисавета Пенева: Живеем в ледникова епоха"}
{"url": "https://www.novinite.bg/articles/182192/Darjavata-si-tarsi-52-miliona-leva-neustojka-ot-Domuschiev-za-Parahodstvoto", "text": "Един от най-богатите бизнесмени у нас Кирил Домусчиев трябва да плати 52 млн. лв. неустойка по договора за приватизация на Параходство „Български морски флот“ – БМФ, пише „Капитал“. Това показват окончателните сметки на Агенцията за приватизация, която наскоро се трансформира в Агенция за публичните предприятия и контрол. Информацията беше съобщена първо от Mediapool, като беше потвърдена от агенцията пред „Капитал“.Сумата от (52 252 446 лв.) ще бъде предявена от агенцията пред Арбитражния съд при Българската търговско-промишлена палата (БТТП). Неустойката е за неизпълнение на разписания по договор средногодишен общ тонаж на корабите за целия 10 годишен следприватизационен период.На Домусчиев е била начислена неустойка и за неспазване на условието за броя за средносписъчния персонал, която обаче той е заплатил. Последната начислена неустойка за това е била 1.1 млн. лв. Изискването за размер на инвестициите е било изпълнено и дори надвишено с 14 млн. лв. С тях обаче не може да се приспадне дължимото по другия ангажимент за тонаж на корабите, обясняват от агенцията и спорът ще отиде в съда.10 години по-късноПараходство „Български морски флот“ беше приватизирано през 2008 г., като 70% от БМФ станаха собственост на „Кей Джи маритайм шипинг“ на „Адванс пропъртис“ – холдингът, обединяващ голяма част от бизнеса на братята Кирил и Георги Домусчиеви.Цената беше 440.1 млн. лв. Купувачът тогава се сдоби с общ тонаж от търговски кораби 1.4 млн. DWT (дедуейт). Ангажимент по договора беше към десетата година от сделката тонажът на корабите да е 1.3 млн. DWT, през 2018 г. средносписъчният плавателен състав да е 2360 души, инвестициите в кораби да са 779.9 млн. лв., средната им възраст да е под 20 години, а поне 60% от тях да плават под български или европейски флаг.През лятото на 2016 г. стана ясно, че изискванията за тонаж и плавателен състав най-вероятно няма да бъдат изпълнени, като купувачът „Кей Джи маритайм шипинг“ подаде искова молба до Арбитражния съд при БТТП с претенция да се променят тези две условия. Причината – „стопанска непоносимост“ те да бъдат изпълнени в договорения обем, тъй като корабният бизнес е изпаднал в криза малко след приватизацията на дружеството. „Кей Джи маритайм шипинг“ се опита да поиска изменение на договора за намаляване на въпросното изискване за тонаж на 880 хил. DWT, а за наетите да падне от 2360 на 803 души. Домусчиев в крайна сметка след намеса на ВКС загуби делото за промяна на приватизационния договор, което щеше да създаде опасен прецедент за всички приватизационни договори, и така стана ясно, че най-вероятно ще трябва или да си плати неустойката, или да закупи още тонаж.На финала в плиткотоДесетте години на следприватизационния контрол изтекоха в края на 2018 г. До края на юни 2019 г. собственикът е трябвало да представи отчетни документи за изпълнението на договорените ангажименти.Изпълнението на условието за общия тонаж се отчита в края на десетте години (т.е. за целия период от 14.08.2008 г. до 31.12.2018 г.), а данните за персонала се подават всяка година и там неустойките са година за година, като те са платени.„Купувачът „Кей Джи Маритайм Шипинг“ АД е представил със забава отчета относно изпълнение на задълженията за 10-и отчетен период, за което са наложени предвидените в договора санкции в общ размер на 11 000 евро. Сумите са платени от купувача в срока за доброволно плащане“, казват от АППК.„Във връзка с представянето от купувача на отчета за 10-и отчетен период е констатирано преизпълнение на инвестиционната програма и частично неизпълнение на задълженията за поддържане на средносписъчна численост на плавателния състав и поддържане на средногодишно общ тонаж на корабите на дружеството не по-малко от 1 300 000 DWT“, коментират от агенцията.„Наложената санкция за неизпълнение на задължението за поддържане на средносписъчна численост на плавателния състав за 10-и отчетен период в размер на 1 120 240.50 лв. е платена от купувача в срока за доброволно плащане, определен в договора (до 60 дни след уведомяване на купувача за размера на дължимата неустойка)“, казват още от агенцията.„Изпълнението на задължението за поддържане на средногодишно общ тонаж на корабите на дружеството не по-малко от 1 300 000 DWT се преценява в края на десетгодишния период (от 14.08.2008 г. до 31.12.2018 г.) и във връзка с констатирано частично неизпълнение на това задължение агенцията е предприела действия от своята компетентност съгласно договора и нормативната уредба за защита на държавния интерес – предстои да бъде заведен иск за неустойка в размер на 52 252 446 лева пред Арбитражния съд при Българската търговско-промишлена палата (БТПП).“", "date": "2019.11.06", "title": "Държавата си търси 52 милиона лева неустойка от Домусчиев за Параходството"}
{"url": "https://www.novinite.bg/articles/182195/Institutat-za-patna-bezopasnost-iska-ot-novite-kmetove-analiz-na-riskovite-otsechki", "text": "Институтът за пътна безопасност се обръща към всички  новоизбрани кметове незабавно да възложат  извършването на инспекции по пътна безопасност на местата с концентрация на ПТП, както и в зоните на спирки на градския транспорт, районите около училища и детски градини.Идентифициранетo на дефицити на пътна безопасност е възможност за предприемане на адекватни мерки от страна на собственика на пътната инфраструктура за предотвратяване на тежки пътнотранспортни произшествия.  Опитът на Института показва, че тежкият инцидент случил се във Варна през изминалото денонощие се дължи основно на пропуски в организацията на движението и липса на конкретни политики, с които да се оказва качествена превенция над риска в зоните на спирки.Експертите на ИПБ настояват на базата на инспекция по пътна безопасност да се набележат и изпълнят мерки, свързани с обезопасяването на зоните на спирките в населените места. При извършени инспекции на много места прави впечатление, че често се нарушават правилата за това къде и как може да се поставят спирки и спирконавеси. Така например в гр. София скоро бяха идентифицирани спирки, които се намират в зоната на кръстовище, в гр. Крън където загинаха шест човека преди по-малко от месец, в зоната на тежкото ПТП беше идентифицирана незаконна спирка, която е обособена именно от администрацията на община Крън. Единствената възможност, която може да доведе до обезопасяването на спирките и гарантиране на живота и здравето на хората, които са избрали да използват градския транспорт за придвижване е чрез извършването на експертни проверки и изработването на конкретни мерки.", "date": "2019.11.06", "title": "Институтът за пътна безопасност иска от новите кметове анализ на рисковите отсечки"}
{"url": "https://www.novinite.bg/articles/182212/Grisho-zavarshva-sezona-pod-20-Nadal-izmesti-Djokovich-ot-parvata-poziciya", "text": "Григор Димитров се изкачва със 7 позиции в световната ранглиста след отличното си представяне на \"Мастърс\" турнира в Париж и ще завърши годината под №20 в ранглистата. Гришо събра актив от 1747 точки и се намира на около 800 от Топ 10, където ще опита да се завърне през следващия сезон.През тази седмица на върха в ранглистата се случи официално и предварително ясната промяна - на върха излиза Рафаел Надал, който изпреварва Новак Джокович. Ако испанецът е здрав, той има отлични шансове да завърши сезона като №1, стига да участва в Лондон и да се представи на ниво. Преднината му пред Ноле преди финалите на ATP e около 600 точки.В Топ 10 при мъжете има и няколко други промени. Те не касаят местата между №3 и №5, които остават съответно за Роджър Федерер, Данийл Медведев и Доминик Тийм. На шесто място се изкачва Стефанос Циципас, който изпреварва Александър Зверев.Осми става Матео Беретини, който е последният участник в Лондон, стига да няма отказали се играчи от тези пред него. Топ 10 допълват Роберто Баутиста Агут и Гаел Монфис.Що се отнася до останалите българи, втора ракета на България е Димитър Кузманов, който губи 18 позиции и заема №379 през тази седмица. Трети е Александър Лазаров под №512. В Топ 1000 са още четирима българи - Александър Донски (№611), Адриан Андреев (№750), Габриел Донев (№847) и Симон-Антъни Иванов (№991). ", "date": "2019.11.06", "title": "Гришо завършва сезона под №20, Надал измести Джокович от първата позиция"}
{"url": "https://www.novinite.bg/articles/182182/Dashteryata-na-Maradona-shokira-sveta-Molete-se-za-nego-toj-umira", "text": "Една от дъщерите на футболната икона Диего Армамдо Марадона хвърли в ужас милиони фенове по света. 30-годишната Джанина изрази уплаха за здравословното  състояние на татко си с публикация в социалните мрежи - \"Той умира бавно! Убива се отвътре и дори не го осъзнава. Молете се за него!\", написа тя.Публикацията й предизвика цунами от реакции в социалните мрежи и из медиите, а самият Марадона в един момент се включи. Той успокои хората, че не умира и се чувства добре, като не е наясно защо щерка му говори такива неща. Видимо обаче той не е добре и явно в думите на Джанина има истина.\"Искам да кажа на всички, че съм добре и въобще не умирам. Спя спокойно и работя всеки ден. Нищо ми няма, не знам какви ги говори тя. Знам едно, че когато започнеш да остаряваш, хората се тревожат повече за това, което ще оставиш след себе си, а не за това, какво правиш. Казвам го сега, за да се знае. Когато умра, ще даря всичко. Няма да оставя нищо\", обяви Марадона в специален клип.", "date": "2019.11.06", "title": "Дъщерята на Марадона шокира света: Молете се за него, той умира!"}
{"url": "https://www.novinite.bg/articles/182190/VIDEO-Apokaliptichno-tornado-otvya-fabrika-za-zehtin-i-vdigna-koli-vav-vazduha-v-Garciya", "text": "Изключително мощно торнадо разруши и отвя складовете на цяла фабрика за зехтин в градчето Каламата в Южна Гърция, съобщи Нова телевизия. Точно от това градче произхожда една от най-известните марки маслини по света.Стихията е ударила на 4 ноември в следобедните часове и е заснет от охранителните камери на завода, съобщават местни медии.Унищожени са голяма част от складовете. Вятърът е отнесъл и автомобили, които били паркирани в близост до завода. По чудо няма пострадали хора, а стихията е нанесла само материални щети.", "date": "2019.11.06", "title": "(ВИДЕО) Апокалиптично торнадо  отвя фабрика за зехтин и вдигна коли във въздуха в Гърция"}
{"url": "https://www.novinite.bg/articles/182205/Ulica-Sezam-na-50-godini", "text": "Преди 50 години актрисата Каръл Бърнет се появява в първото излъчено шоу от чудата телевизионна програма в компанията на няколко космати кукли. Предаването е \"Улица Сезам\", предаде БТА.Тя незабавно се пристрастява към шоуто, в което се завръща многократно. \"Бях голям фен на програмата. Бях готова да направя всичко, което поискат от мен. Харесваше ми да съм потопена в тази атмосфера на доброта и хумор\", споделя Бърнет.Първият епизод на поредицата е излъчен на 10 ноември 1969 г. в смутно за Америка време, белязано от Виетнамската война и убийството на Мартин Лутър Кинг предишната година. Нют Миноу, тогавашният председател на Федералната комисия по комуникации, казва, че телевизията се превръща в \"обширна пустош\". Както и днес телевизионният ефир изобилства от съдържание, което обаче не означава непременно качество. На сцената в този момент се появяват създателите на \"Улица Сезам\" Джоан Ганц Куни и Лойд Морисет, които работят съвместно с психолога Джералд Лесър от Харвардския университет над уникалния образователен подход на шоуто към децата, чиято аудитория днес наброява 120 милиона. Куклите са дело на легендарния Джим Хенсън.Никое друго шоу не предлага подобен подход. По онова време детските програми включват шоута като \"Капитан Кенгуру\" и изобилстващите от насилие схватки между персонажите в \"Том и Джери\". Шоуто на Фред Роджърс е симпатично, но учи основно на социални умения. \"Улица Сезам\" е 100 процента образователно предаване, без аналог по онова време\", казва Филип Левин, професор по икономика в колежа \"Уелсли\" и изследовател на шоуто, за което са характерни разнообразието и включването и мирното съжителство на чудовища, хора и животни. Бърт, Елмо и останалите персонажи незабавно впечатляват и актрисата от латиноамерикански произход Соня Манцано. В предаването тя вижда квартал, който прилича на нейния. Вижда хора, които приличат на нея. От 1971 до 2015 г. Манцано пише сценарии за шоуто, участва в него като Мария и дори се омъжва в ефир. \"Израснах, без да виждам цветнокожи хора по телевизията. Така че когато ми беше предоставена възможност да бъда цветнокожа телевизионна персона, се възползвах от нея\", споделя Соня Манцано.През годините шоуто въвежда персонажи със синдром на Даун, СПИН, кани деца в инвалидни колички, засяга теми за родители, лишени от свобода, бездомници, женски права. През 1991 е представена двуезичната Росита - първата латино кукла. През 2017 г. на сцената излиза 4-годишната кукла с аутизъм Джулия.Когато през 1982 г. година умира актьорът Уил Лий, който играе бакалина Мистър Хупър, шоуто предлага на децата обяснение за смъртта. Когато Голямото пиле губи гнездото си при ураган, общността изгражда нов дом за него. За да бъдат успокоени малчуганите след терористичните нападения на 11 септември 2001 г., Елмо е травматизиран от пожар в магазина на Мистър Хупър, но е утешен от думите, че пожарникарите са тук, за да помогнат. Гостуващите знаменитости - 650 на брой, сред които Джанел Моне, Сара Джесика Паркър, Андерсън Купър, Дани де Вито, не участват в шоуто само за забавление. Появата им е част от урока, както и опит да бъдат привлечени и родители като зрители на шоуто.Има програми, продължили повече от 50 години, но само малка част от тях са оказали толкова голямо културно въздействие. Шоуто \"Улица Сезам\" е излъчвано в над 150 страни, спечелило е 193 награди \"Еми\" и 10 отличия \"Грами\". През декември тази година то ще стане първата телевизионна програма, почетена с награда на центъра \"Кенеди\" за цялостни артистични постижения.", "date": "2019.11.06", "title": "\"Улица Сезам\"  на 50 години"}
{"url": "https://www.novinite.bg/articles/182184/Manolova-Znam-che-ima-ogromni-strahove-partien-proekt-nyama-da-pravya", "text": "Кандидатът за кмет на София Мая Манолова отрече да има планове за партия. \"Знам, че има огромни страхове, партиен проект няма да правя\", съобщи Манолова пред bTV. \"Знам, че има огромни страхове, партиен проект няма да правя\", обясни тя и уточни, че \"тъй като едноличната власт продължава да се вихри\", от нейния ИК обмислят да инициират гражданска платформа. Тя ще стъпи върху основните демокрични ценности. Запитана дали тази платформа ще прерасне в партия, Манолова каза, че за това е рано да се говори.Тя освен това съобщи, че ще инициира форум за анализ на \"порочните търговски практики и за конкретни мерки това повече да не се случва\", визирайки купуването на гласове по време на изборите. \"На тези избори залогът беше не дали аз ще стана кмет, а дали можем да свалим антидемократичния режим на Борисов\", изтъкна Манолова. Тя заяви, че е гласувала за промяната, а именно за кандидата на \"Демократична България\" в район Лозенец. Според нея обединението на демократично мислещите граждани в София на балотажа е показало, че едноличната власт може да бъде победена. Манолова показа протоколи с нарушения - непопълнени графи, с мокър печат и подписи от комисията. Тя отново изтъкна, че при паралелното преброяване от нейния ИК разликата със спечелилия кандидат Йорданка Фандъкова е била около 3%, а само ромският вот за Фандъкова е бил 2,9%.ИК на Манолова е подала над 20 жалби за купуване на гласове, а в петък или понеделник ще подаде и жалба за касиране на изборите. \"Не може такива безобразия, такова безнаказано купуване на гласове и фалш, да остава без последствия... Не очаках, че е възможно в София да се купуват гласове\", коментира Манолова. Властта стигна до дъното в организацията и манипулацията на тези избори, добави тя. Попитана сега ли разбира за подобни практики, Манолова отговори: \"Това не означава, че трябва да се примиря с начина, по който се правят избори. Хората не се примиряват с безогледното купуване на гласове\".", "date": "2019.11.06", "title": "Манолова: Знам, че има огромни страхове, партиен проект няма да правя"}
{"url": "https://www.novinite.bg/articles/182208/Kmet-ot-GERB-s-tejki-obvineniya-kam-Borisov-AUDIO", "text": "Житeли нa Пeтрич изпрaтихa пиcмo дo рeдaкциoннaтa пoщa нa , в кoeтo прeдocтaвят, пo думитe им, \"cкaндaлeн aудиoзaпиc\", кacaeщ миниcтър-прeдceдaтeля Бoйкo Бoриcoв. Нa нeгo ce чувa глac, кoйтo oтпрaвя изключитeлнo тeжки oбвинeния към прeмиeрa и иcкa ocтaвкaтa му.\"Eдин-eдинcтвeн винoвник имa и тoвa e Бoйкo Бoриcoв. Нe мoжeш дa хoдиш дa рeжeш лeнтички в Блaгoeвгрaд минaлaтa ceдмицa и дa кaзвaш нa Кaмбитoв (бeл. рeд.: кмeтa нa Блaгoeвгрaд) \"Eлa нaпрeд, нaли ти дaдoх...\" Нe cи дaл ти бe. Тoвa първo лицe, eдинcтвeнo чиcлo oтдaвнa трябвa дa e зaбрaвeнo. Oттoгaвa ce пoчнa. Eднa cлeд другa глупocт. Нe e имaл интeрвю бeз ceриoзнa грeшкa. Aз тaкoвa чудo нe cъм виждaл. Нeщaтa ca изпуcнaти мнoгo oтдaвнa и мнoгo oтдaлeч. Зa дa мoжe и тия \"гoрe\" дa ce ocвecтят, дa ce нaпрaвят рeaлни рaвнocмeтки и рeфoрми в пaртиятa. Тo caмият Бoйкo трябвa дa cи идe. Нa вceки cи му идвa врeмeтo. Мoeтo, твoeтo, нa другия. Нямa нищo нeнoрмaлнo в тaзи рaбoтa. Cпoрeд мeн \"гoрe\" ceгa щe e eднo тoтaлнo рaзгрaбвaнe в пocoкa гoлeмитe грaдoвe\", ce чувa нa зaпиca.Cпoрeд изтoчникa нa инфoрмaция критикитe oтпрaвя кмeтът нa Пeтрич Димитър Бръчкoв, кoйтo e и oбщинcки прeдceдaтeл нa ГEРБ. Хoрaтa, рaзпрocтрaнили изтeклия aудиoзaпиc, ca убeдeни, чe cлучaят трябвa дa дocтигнe дo ушитe нa Бoриcoв.Eтo и крaткoтo cъдържaниe нa пиcмoтo, изпрaтeнo дo \"Фaкти\":Здрaвeйтe, изпрaщaмe Ви cкaндaлeн зaпиc, нa кoйтo кмeтът нa грaд Пeтрич oт ГEРБ, кoйтo e и oбщинcки прeдceдaтeл нa пaртиятa, Димитър Бръчкoв, критикувa прeмиeрa Бoриcoв и му иcкa ocтaвкaтa!Г-н Бoриcoв трябвa дa бъдe зaпoзнaт c изтeклия прeди дни зaпиc!Блaгoдaрим Ви!Жeлaeм Ви здрaвe и уcпeхи!Житeли oт Пeтрич", "date": "2019.11.06", "title": "Кмет от ГЕРБ с тежки обвинения към Борисов!? (АУДИО)"}
{"url": "https://www.novinite.bg/articles/182214/Kralica-Elizabet-II-podpisa-saglasie-za-predsrochni-izbori", "text": "Британската кралица Елизабет II подписа съгласие за предсрочни парламентарни избори, заяви премиерът Борис Джонсън, цитиран от БГНЕС. Депутатите решиха да разпуснат парламента, като официално го обявиха в полунощ. И правителството, и опозицията настояха за нови избори, за да избегнат безизходицата по предстоящия процес на развод с Европейския съюз. Кабинетът многократно призова за предсрочно гласуване, тъй като парламентът не успя да приеме споразумението, договорено от премиера Джонсън. Опозиционната Лейбъристка партия обаче поиска друго удължаване и отказа да подкрепи непосредствени избори, преди това да бъде направено. След поредица от разговори Лондон поиска ново забавяне, отлагайки срока за Брекзит до януари 2020 г. През следващите 25 дни депутатите ще проведат кампания за преизбиране, за да останат в парламента. Според последните проучвания, управляващата Консервативна партия може да спечели около 38% от гласовете, докато кандидатите лейбъристи се очаква да заемат второ място с 31%. Либералдемократите са на трето място с 15%, докато партия Брекзит остава с 10%.", "date": "2019.11.06", "title": "Кралица Елизабет II подписа съгласие за предсрочни избори"}
{"url": "https://www.novinite.bg/articles/182204/Dani-Kanazireva-e-noviyat-oblasten-upravitel-na-Plovdivska-oblast", "text": "Предизвикалата мощен скандал с екзитполовете в първия тур на изборите Дани Каназирева, лидер на \"Съюз за Пловдив\", е новият управител на Пловдивска област. Новината е потвърдена от Министерския съвет. Решението е взето на днешното заседание лично по предложение на премиера Бойко Борисов.Каназирева е завършила право, има докторска степен и няколко специализации. Познава местното самоуправление като общински съветник в няколко мандата.Предишният областен управител Здравко Димитров е избран за кмет на Пловдив и е подал оставка.", "date": "2019.11.06", "title": "Дани Каназирева е новият областен управител на Пловдивска област"}
{"url": "https://www.novinite.bg/articles/182187/Otkazaha-na-mlad-onkobolen-lekar-da-stane-asistent-v-Medicinskiya-universitet-SNIMKA", "text": "Отказаха на млад онкоболен лекар да стане асистент в Медицинския университет в София. За случая разказа самият той в социалните мрежи. Завършилият медицина Радислав Наков в момента се лекува от клетъчен лимфом, предаде NOVA. По думите му обаче не е одобрен в конкурс за асистенти на Катедрата по гастроентерология именно с мотив, че в момента е пациент, а не лекар.\r\nКонкурсът за асистенти в Катедрата по гастроентерология се е провел на 31-ви октомври. В него са участвали трима лекари за три места. Единият от тях е онкоболният Радислав Наков, който дори отлага курса си по химиотерапия с една седмица, за да може да се подготви за препитването. Явява се на писмената част, но не е допуснат до устния изпит.\r\nМъжът твърди, че никой от комисията не е поискал да му обясни каква оценка е получил и какви са причините да не премине в следващия етап от конкурса.През юни Наков се превръща от лекар в пациент. Диагнозата му е клетъчен лимфом - едно от най-тежките онкологични заболявания. Започва спешна химиотерапия. В почивката между курсовете на лечение младият лекар кандидатства за преподавател в Медицинския университет.„Това е една моя мечта, защото аз освен като лекар, лекуващ пациенти, се развивам и като научен работник в сферата на гастроентерология. Имам редица публикации, научни проекти европейски участия в конгреси”, каза той.Наков твърди, че желанието му да е асистент не се е приело добре от ръководителите му. „Когато разбраха, че съм кандидатствал, те почнаха да говорят за мен като за нещо лошо. Как може човек с лимфон да иска да преподава, да иска да работи, да иска да се развива? Мястото на болните с лимфон не било в клиниката като лекари, а като пациенти”, коментира още той.На изпита Наков пише по тема, която му е добре позната, тъй като участва в работната група, създала ръководството за това заболяване.„Само 20 гастроентеролози от цяла Европа са одобрени да пишат това ръководство. Излиза, че аз съм одобрен на европейско ниво като достатъчно компетентен по тази тема, но за нашата катедра все едно оценката ми е недостатъчна”, обясни той.Ръководителят на Катедрата по гастроентерология към Медицинския университет проф. Борислав Владимиров твърди, че представянето на Наков на писмения изпит не било убедително и това е единствената причина да не бъде допуснат по-напред в конкурса.„Знаем, че има здравословен проблем, но това не променя нашето отношение. Той и още един от кандидатите, който е докторант при нас, не показаха успех, с който да ги допуснем до устния изпит. Конкурсът е приключил. Законът е един за всички. Нека заповяда, ние нямаме нищо против”, заяви Владимиров.„На мен ясно ми беше казано, че е по-добре в момента да си гледам здравето и да не се занимавам с такива неща като конкурси. Това отношение ни показва, че ние сме погребани от някои наши колеги преди изобщо да се е случило нещо страшно с нас”, каза Радислав Наков.Оттук нататък Наков ще търси правата си в съда.От ръководството на Медицинския университет вече са поискали писмено обяснение за случая от членовете комисията, провела конкурса.", "date": "2019.11.06", "title": "Отказаха на млад онкоболен лекар да стане асистент в Медицинския университет (СНИМКА)"}
{"url": "https://www.novinite.bg/articles/182216/Motorist-e-tejko-ranen-sled-katastrofa-s-pojarna-v-Slanchev-bryag", "text": "\r\n27-годишен моторист е в тежко състояние в болница след катастрофа с пожарна в Слънчев бряг.\r\n\r\n\r\n\r\n\r\n\r\n\r\n\r\n\r\n", "date": "2019.11.06", "title": "Моторист е тежко ранен след катастрофа с пожарна в Слънчев бряг"}
{"url": "https://www.novinite.bg/articles/182191/Mareshki-se-poyavi-na-parlamentarnata-tribuna-s-ikona", "text": "Лидерът на \"Воля\" Веселин Марешки реши да се изкаже от парламентарната трибуна с икона в ръка, предаде ТОПНОВИНИ. Не стана ясно обаче кой светец е изобразен на иконата. Марешки разказа, че иконата му е подарък от община, в която е решил проблема с достъпа до лекарства.\"Управляващите години не са го решили\", коментира той. \"Срам ме е, че 30 години даваме милиарди за здравеопазване и ненужни играчки. Много общини и села нямат достъп до здравеопазване и лекарства. Народът ни е оставен на Божията воля\", заяви Веселин Марешки. Той прикани спечелилите изборите да мислят поне малко за интересите на народа. \"Така хората ще ни подаряват икони, защото сме се сетили за тях, а не защото отделен човек е решил един проблем на една община\", каза в заключение Марешки.Припомняме, че не за първи път Веселин Марешки се появява с необичайни предмети на парламентарната трибуна. В средата на ноември миналата година лидерът на \"Воля\" се отказа от имунитета си с пластмасов кокал в ръка. Тогава той поиска оставките на Красимир Каракачанов и Валери Симеонов и попита: \"Чудим се къде се скриха двамата вицепремиери в последните дни. Това ли правят? Да гризкат кокала на властта и да не оставят нищо за българския народ\".", "date": "2019.11.06", "title": "Марешки се появи на парламентарната трибуна с икона"}
{"url": "https://www.novinite.bg/articles/182198/Vapreki-visokite-temperaturi-zapochva-akciya-Zima", "text": "\r\nНапрежение в детска градина в Пловдив. Проверка на общината ще установява дали 5-годишно дете е наказвано системно от помощник-възпитател. В същото време, родители на деца от групата обвиняват директора на градината в натиск върху персонала и защитават възпитателката.\r\n\r\n\r\n\r\n\r\n\r\n\r\n", "date": "2019.11.06", "title": "Въпреки високите температури, започва акция \"Зима\""}
{"url": "https://www.novinite.bg/articles/182206/Erdogan-Nyama-da-ni-izlajat-kyurdite-i-SASht-ne-spazvat-mira", "text": "Турските проправителствените вестници \"Йени шафак\", \"Стар\", \"Акшам\" и други, открояват на първа страница изказване на президента Реджеп Ердоган пред парламентарната група на Партията на справедливостта и развитието, в което той е предупредил, че бойци от кюрдските Сили за защита на народа продължават присъствието си в планираната от Анкара зона за сигурност в Северна Сирия въпреки договореностите със САЩ и Русия. Анкара разглежда СЗН като терористична организация, свързана с нелегалната Кюрдска работническа партия. Под заглавия \"Терористите все още са в зоната за сигурност.Няма да могат да ни заблудят\" /в.\"Йени шафак\"/ и \"Терористите стоят. Ще направим необходимото\" /в.\"Стар\"/ и други, изданията цитират Ердоган, който е заявил, че Тел Рифат, Манбидж и източната част на Рас ал Айн не са прочистени от терористите. Президентът посочи, че терористи от ПКК/СЗН все още се намират в зоната за сигурност, за която бе постигнато споразумение както със САЩ, така и с Русия, отбелязва в.\"Йени шафак\". \"Няма да могат да ни заблудят с изказвания: Ние изгонихме терористите оттук\", е предупредил Ердоган. Той е посочил също, че и терористи отвъд границите на зоната за сигурност организират нападения срещу турските сили за сигурност. Няма да стоим и да наблюдаваме тези неща, е заявил Ердоган. Ние спазваме споразумението със САЩ и Русия, но ако събеседниците ни изпълняват обещанията си, е подчертал Ердоган в цитираното изказване.Той е изразил съжаление, че докато се извършват съвместни турско-руски патрули в Североизточна Сирия, САЩ продължават да патрулират заедно със СЗН. Тези неща ги няма в споразумението, е посочил президентът. Турция сключи две отделни споразумения със Съединените щати и с Русия за изтеглянето на СЗН от \"безопасната зона\", която тя планира да създаде в Североизточна Сирия, като условие да прекрати офанзивата си срещу групировката. Вестник \"Стар\" посочва, че Ердоган е обвинил Запада, че пази терористичната организация СЗН. Всеки ден се появява някой и заплашва нашата страна. В парламентите си взимат решения без никаква стойност, е заявил Ердоган, визирайки решения, приети от Камарата на представителите на американския Конгрес и от френското Национално събрание, осъждащи турската военна операция в Североизточна Сирия.Вестник \"Тюркийе\" и в.\"Акшам\" посочват, че в изказването си Ердоган е поискал отново от САЩ да предадат на Турция лидера на ФЕТО Фетхуллах Гюлен, когото Анкара обвинява за организирането на опита за преврат през юли 2016 г. Каквото е ДАЕШ /арабски акроним на \"Ислямска държава\"/, това е ФЕТО\", е подчертал Ердоган. \"Колкото Багдади е важен за вас, толкова важен за нас е и главатарят на ФЕТО\", е предупредил Ердоган, имайки предвид ликвидирания при операция на американските сили лидер на групировката \"Ислямска държава\" Абу Бакр ал Багдади. Вестник \"Стар\" и в.\"Акшам\" пишат, че турските сили за сигурност са нанесли още един тежък удар на ДАЕШ със залавянето на голямата сестра на Багдади - Расмия Ауад заедно с членове на нейното семейство при операция в сирийския град Азаз. Според източници от разузнаването залавянето й е \"златна мина\", тъй като се очаква чрез нея да бъде получена информация за вътрешното функциониране на терористичната организация. Изданията посочват, че връзките на Расмия Ауад с групировката са били известни и тя е била издирвана.", "date": "2019.11.06", "title": "Ердоган: Няма да ни излъжат, кюрдите и САЩ не спазват мира"}
