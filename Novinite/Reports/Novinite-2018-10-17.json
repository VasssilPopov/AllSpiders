{"url": "https://www.novinite.bg/articles/166078/Kabinetat-dava-13-mln-za-pravoslavni-hramove", "text": "Правителството одобри отпускането на 1 300 000 лв. за строителството на два храма и за Пловдивската духовна семинария.С 200 хил. лв. ще бъде довършен катедралният храм \"Св. Св. Кирил и Методий\" в Ловеч, а с други 500 хил. лв. - храм \"Св. Николай Чудотворец\" в бургаския кв. \"Меден рудник\".С останалите 600 000 лв. ще бъде направен основен ремонт на Пловдивската духовна семинария \"Св. Св. Кирил и Методий\".\"170 деца учат там, тече, разпада се\", разясни премиерът Бойко Борисов пред министрите и пред духовници от Светия синод днес.Заради решението като дар от Синода премиерът получи две икони с коментара: \"Сигурно няма къде да ги държите вече\".\"Има, на всеки министър по една\", отговори Борисов, който се поинтересува как е минал рожденият ден на патриарх Неофит и му прати поздрави.", "date": "2018.10.17", "title": "Кабинетът дава 1,3 млн. за православни храмове"}
{"url": "https://www.novinite.bg/articles/166079/Odobriha-proekta-na-Zakon-za-horata-s-uvrejdaniya", "text": "Правителството одобри проект на Закон за хората с увреждания. С промените се въвежда нова индивидуална оценка, която е комплексна и ще отразява потребностите на човека с увреждане, изследвайки неговото здравословно състояние, функционалните затруднения и наличието на бариери при изпълнение на ежедневните му дейности, както и вида на необходимата подкрепа.От 1 януари 2019 г. на хората с увреждания над 18-годишна възраст ще се предоставя месечна финансова подкрепа, която ще компенсира разходите, породени от увреждането и представлява сума, в зависимост от степента на увреждане. Размерът на финансовата подкрепа ще се определя в зависимост от линията на бедност. През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец.Със законопроекта се предвижда от 1 януари 2021 г. да се създаде Държавната агенция за хората с увреждания като нова структура към Министерския съвет. Тя ще изготвя индивидуалната оценка на потребностите на хората с увреждания и ще има водеща роля при координацията на цялостната държавна политика за техните права. Новата структура ще е правоприемник на сегашната Агенция за хората с увреждания. Към нея ще бъдат насочени служители от Агенцията за социално подпомагане, които до настоящия момент изпълняват политиките по социално-икономическа защита на хората с увреждания.Предвижда се разработване и изпълнение на Национална програма в подкрепа на работодателите за финансиране на дейности по приспособяване и/или оборудване на работни места и осигуряване при необходимост на достъп до тях, с цел стимулиране и подпомагане на работодателите за наемане на хора с трайни увреждания. С проекта на Закона за хората с увреждания се регламентира защитената заетост за хора с тежки и множество увреждания. Предвижда се създаване на центрове за защитена заетост, като механизъм в подкрепа на трудовата интеграция на хора с тежки и множество увреждания.Предвижда се изграждане на информационна система за хората с увреждания, която да служи за наблюдение и анализ на социално-икономическия статус на хората с трайни увреждания, за планиране на дейности, свързани със задоволяване на индивидуалните им потребности и за разработване на секторни политики. Информационната система ще поддържа профил на всеки човек с трайно увреждане с възможност за индивидуален достъп до персоналните данни за лицето чрез идентификация по реда на Закона за електронната идентификация.Със законопроекта се създават възможности за публично финансиране на проектен принцип на дейности за изграждане на достъпна среда, с цел премахване на съществуващи пречки и прегради пред достъпността и в подкрепа на мобилността на хората с увреждания, по реда на Национална програма за достъпна жилищна среда и лична мобилност.Предвижда се от 01 януари 2020 г. финансирането и предоставянето на помощни средства, приспособления, съоръжения и медицински изделия за хората с увреждания да премине към системата на здравеопазването.", "date": "2018.10.17", "title": "Одобриха проекта на Закон за хората с увреждания"}
{"url": "https://www.novinite.bg/articles/166083/Kolko-dni-shte-pochivame-po-Koleda", "text": "Само ден почивка ще имат работещите у нас по Нова година, но за сметка на това около коледните празници ще се радват на дълга ваканция - от цели 5 дни. Този период започва още на 22 декември и продължава до 26 декември включително. Работни са 27 и 28 декември - четвъртък и петък.След като отработването и сливането на почивните дни отпадна като практика, 31 декември, който се пада понеделник, е официален работен ден. Затова по Нова година ще почиваме Почиваме на 1 януари, а първият работен ден за 2019 г. е 2 януари.", "date": "2018.10.17", "title": "Колко дни ще почиваме по Коледа"}
{"url": "https://www.novinite.bg/articles/166084/NDK-s-ogranichen-dostap-v-sledvashtite-dni", "text": "В дните от тази седмица – четвъртък и събота /18 и 20 октомври/ достъпът до централната сграда на НДК ще бъде ограничен. Мярката се налага поради събития от календара на Българското председателство на Съвета на Европейския съюз. Среща на министрите от Дунавския регион с Годишния форум на Дунавската стратегия е предвидена на 18 октомври, а на 20 октомври ще се проведе четвъртата среща на местните лидери на страните от Централна и Източна Европа (ЦИЕ) и Китай „16+1“. Събитието е под мотото „Глобално мислене, действия на местно ниво“. До сваляне на външния охранителен периметър затворен за посетители ще бъде и Билетен център – НДК. Желаещите да закупят билети за културни събития ще могат да го направят на билетна каса в кино „Люмиер Лидл” (в сградата на т.нар малко НДК) или онлайн на адрес tickets.ndk.bg. Литературен клуб „Перото” ще отваря врати за посетители след приключване на всяко събитие и снемане на външния охранителен периметър. Актуалната информация ще бъде публикувана на Фейсбук профила на „Перото“ . Без промени остава достъпът до Театър Азарян и ДНК – пространство за съвременен танц и пърформанс.", "date": "2018.10.17", "title": "НДК с ограничен достъп в следващите дни"}
{"url": "https://www.novinite.bg/articles/166085/Obshtinskite-savetnici-ot-BSP-poiskaha-ostavkata-na-Fandakova", "text": "Поредният скандал, свързан с ремонта на столичната улица \"Граф Игнатиев\", е доказателство, че отговорността за всички проблеми по него, както и по извършените досега ремонти на ремонтите в София, я носи изцяло Столична община. По тази причина ние, общинските съветници от групата на БСП, настояваме кметът Йорданка Фандъкова да поеме персонално тази отговорност и да подаде оставка. Това се казва в позиция на общинските съветници от БСП Лява България във връзка с ремонта на ул. „Граф Игнатиев” в София.Очевидно Столична община не разполага с необходимия административен капацитет, за да се справи с управлението на града. А вече стана ясно, че и безобразно нарушава Закона при провеждането на обществените поръчки, както и при реализирането на самия инвестиционен процес.В последните години сме свидетели на многобройните опити на управляващите в Столична община да прехвърлят отговорността за проблемите, свързани с ремонтите на ключови обекти в града, на инвеститора, на надзора, беше ни показвано как кметът Йорданка Фандъкова инспектира, след това смело заплашва със санкции и с прекратяване на договори.Днес обаче категорично стана ясно, че всъщност самите управляващи в Столична община стоят в основата на всички проблеми. В разследване на телевизия беше показана скандална промяна на предмета на обществената поръчка, а именно - материал, който е използван за ремонт на трасето на столичната улица \"Граф Игнатиев\". Това е драстично нарушаване на Закона за обществените поръчки. Тук вече не говорим нито за визия, нито за естетически критерии, нито за недовършен обект. Става въпрос за конкретно нагло нарушение на Закон, което е престъпление, заявяват общинските съветници.Вече сме поставени пред хипотезата на една незаконно провеждаща се обществена поръчка с всички реални последици от това – не признаване на европейските средства с всички последващи негативи. И тук дори не става дума за репутационния риск. Става въпрос за възможни финансови щети по отношение на Столична община, пише още в позицията. Затова кметът Йорданка Фандъкова трябва персонално да поеме отговорността и да подаде оставка. Няма да приемем ново бягство от отговорност на кмета с възможността удобно да се скрие зад \"бушон\", за какъвто може да бъде използван заместник-кметът по транспорта Евгени Крусев. Няма да приемем и ново прехвърляне на отговорността на изпълнителя на обекта и несправедливо опетняване на строителния бранш в България, се допълва в текста.Общинските съветници от БСП настояват и за отговори от страна на Фандъкова на два въпроса: \"На какво основание е променена виброизолационната подложка, която е елемент на обществената поръчка за ремонт на ул. \"Граф Игнатиев\" и заради която един от кандидатите за изпълнение на обекта е бил отстранен? Вярно ли е, че този материал е бил закупен предварително, за да може да бъде вложен и от кого?\".Тъй като днешният скандал, свързан с ремонта на ул. \"Граф Игнатиев\", води до обосновани съмнения за наличие на престъпни действия, ние, общинските съветници от групата на БСП, настояваме съответните органи в лицето на прокуратурата и на всички институции, имащи отношение към контрола и начина, по който се разходват европейски средства, да се самосезират и да направят необходимите проверки. Вярваме, че те ще извършат тези проверки и ще бъдат обективни в изводите си.София повече не може и не трябва да бъде заложник на личните интереси на управляващите от ГЕРБ!, се казва още в позицията на общинските съветници.", "date": "2018.10.17", "title": "Общинските съветници от БСП поискаха оставката на Фандъкова"}
{"url": "https://www.novinite.bg/articles/166086/API-razprostrani-vajna-informaciya-za-AM-Trakiya", "text": "Шофьорите, пътуващи в посока Бургас, да карат внимателно и със съобразена скорост при 112-ти км на автомагистрала „Тракия“ в района на Цалапица. Това съобщиха от пресцентъра на Агенция „Пътна инфраструктура“. Движението се осъществява само в аварийната лента поради ремонтно-възстановителни дейности на греда на надлеза над автомагистралата, повредена след удар от извънгабаритен товар. Очаква се предвидените дейности да завършат до 8 ноември 2018 г.АПИ припомня, че поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. Двупосочно е и движение в платното за София между 35-ти и 41-ви км на автомагистрала „Тракия“ поради ремонт на двата виадукта при 37-ми и 38-ми километър. Ремонтни дейности се извършват и на моста над р. Елшишка при 89-ти км и превозните средства преминават двупосочно в платното за Пловдив. За улеснение на трафика в края на всяка работна седмицата в тези участъци има реверсивно движение. В петък - две ленти в посока Бургас и една за София, а в неделя - две ленти за София и една за Бургас.В момента на автомагистрала „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София.За улеснение на трафика и повишаване безопасността на движение при 9-ти км на автомагистрала „Хемус“ в петък има две ленти в посока Варна и една за София, а в неделя се осигуряват две ленти за София и една за Варна.Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.", "date": "2018.10.17", "title": "АПИ разпространи важна информация за АМ \"Тракия\""}
{"url": "https://www.novinite.bg/articles/166088/Evgeni-Krusev-ne-smyata-da-podava-ostavka", "text": "Зам.-кметът на София Евгени Крусев обяви пред журналисти, че не обмисля да подава оставка, поискана заради промяна на виброизолационната подложка, използвана при ремонта на ул. „Граф Игнатиев“. Днес заместник-кметът по транспорта присъства на инспекция на ремонта на бул. „Константин Величков“.По думите му е странно гражданска организация да лобира за определени фирми.„За мен фирмите нямат никакво значение. Важното е обектът да се завърши в срок и с необходимото качество. Нито едно решение не е взето еднолично от мен, именно затова се свика експертният съвет, там 29 човека да имат еднакво мнение по един въпрос е много трудно постижимо, освен ако те не са убедени в това“, коментира още зам.-кметът на София.,,Разговаряхме с фирмата, която доставя т.нар. виброизолационна подложка и неин представител пътува към България. Той ще внесе допълнителна яснота и ще обори неверните според тях твърдения, които бяха казани в публичното пространство. Нашата задача като възложител на ремонта е да осигурим най-доброто качество и цена и дълговечност на влаганите материали“, заяви Крусев.Той обясни, че има право материали да се заменят вследствие на възникнали обстоятелства по време на строителството. Тези материали, които се заменят, се одобряват от строителния надзор, който прави т.нар. „анализ на цената“ тоест няма да бъде платена нито една стотинка повече за даден материал, ако той бъде заменен по време на строителството.„Промяната не е в материала, а в проекта, тъй като първоначалният проектант на релсовия път в участъка беше допуснал фрапантни неточности и грешки. Само за пример мога да ви кажа, че според първоначалния проект на ул. „Граф Игнатиев“ в кривата на ул. „Алабин“ и ул. „Граф Игнатиев“, където трамваите завиват, те щяха да се удрят челно и това го подписва човек с пълна проектантска правоспособност“, обясни той. Крусев добави, че е имало и забележки по отводняването.,,Получихме становище от „Столичен електротранспорт“, че вместо да се подобрят показателите на релсовия път, те ще се влошат. Затова беше свикан експертен съвет и 29 души единодушно потвърдиха това становище и решиха, че проектът трябва да бъде променен. Затова възложихме поправките на друг проектант“, добави Крусев. По думите му в идейния проект е било предвидено да се използват материалите, които сега се полагат на улицата, но при изработването на работния проект, проектантът ги е променил.", "date": "2018.10.17", "title": "Евгени Крусев не смята да подава оставка"}
{"url": "https://www.novinite.bg/articles/166089/Turski-onkoorpoted-preglejda-bezplatno-v-stolichna-bolnica", "text": "Турският лекар проф. д-р Харзем Йозгер ще консултира пациенти в болница Токуда на 18 октомври 2018 г. Той е световнопризнат авторитет и специалист в лечението на тумори на костите и меките тъкани. Опитът си е натрупал в практики и научни изследвания клиники в Германия, Австрия, Франция, САЩ и Турция. Консултациите, които ще направи онкоортопеда са безплати.Проф. Йозгер има разработен метод за лечение, наречен „хотдог“. Способът е успешно приложен за спасяване живота на стотици пациенти с костни тумори, без да се налага ампутация на отрязания крайник.Пациентите с онкологични диагнози на костите и мускулите могат да бъдат излекувани с адекватно и точно назначено лечение. Шансът за излекуване дори при най-злокачествените тумори достига до 70%, твърди специалистът по ортопедична онкология.Желаещите да бъдат прегледани от турския специалист трябва предварително да се запишат на тел. 089 558 4088.", "date": "2018.10.17", "title": "Турски онкоорпотед преглежда безплатно в столична болница"}
{"url": "https://www.novinite.bg/articles/166068/Patna-policiya-480-dushi-sa-izgubili-jivota-si-pri-5374-tejki-katastrofi", "text": "480 души са изгубили живота си в 5374 тежки катастрофи към 16.10.2018 г. Това оповести началникът на отдел „Пътна полиция” към Главна дирекция „Национална полиция” комисар Росен Рапчев на семинар за пътна безопасност в гр. Правец.„За вчера имаме 26 тежки пътно транспортни произшествия и нямаме загинали. Статистиката до вчерашния ден показва, че броят на тежките произшествия е с 57 по-малко, загиналите са с 33 по-малко. Това не е очакването, което ние имаме, а именно да намалим наполовина броя на произшествията, но само с контрол това няма как да се случи”, заяви Рапчев.Той подчерта, че основната причина за възникване на пътните инциденти е скоростта, която според него е убиец.\"Основните причини, довели до настъпване на ПТП са неправилните маневри, несъобразената и превишена скорост, отнемане на предимството, навлизане в лентите на за насрещно движение и неправилното изпреварване\", допълни още той.Рапчев разкри, че нараства броят на инцидентите с деца и пешеходци.\"От 29 загинали деца на пътя през 2011 г. през 2017-а те вече са 36. Ранените през 2011 г. са 1077, а през 2017-а - 1110\", обяви началникът на отдел \"Пътна полиция\".", "date": "2018.10.17", "title": "Пътна полиция: 480 души са изгубили живота си при 5374 тежки катастрофи"}
{"url": "https://www.novinite.bg/articles/166092/Otstranyavat-izpalnitelya-na-remonta-po-Konstantin-Velichkov", "text": "Строителят на „Константин Величков“ ще бъде сменен и ще си понесе съответната санкция, съобщи зам.-кмета по странспорта Евгени Крусев след проверка на трасето.  Причината е в материалите, които е използвал строителя при проверка се оказва, че са некачествени.Ремонтът включва изграждането на 6 перона и поставяне на делинеатори, които да разделят градския транспорт от автомобилното трасе.Проектът е възложен още през юли и до момента строителят е извършил пероните и част от делинеаторите. Използваните материали са тествани лабораторно и от специалисти в УАСГ, където е установено, че тяхната устойчивост на атмосферни влияния е недостатъчна.„Софинвест“ е фирмата, която ще поеме довършването на ремонта, като задачата е да завърши всички дейности до края на годината. Това означава, че движението на градския транспорт в района трябва да бъде възстановено по ремонтирания маршрут.Ремонтът трябваше да приключи в края на септември.", "date": "2018.10.17", "title": "Отстраняват изпълнителя на ремонта по „Константин Величков“"}
{"url": "https://www.novinite.bg/articles/166045/Aspirin-protekt-izchezna-ot-aptekite", "text": "\"Аспирин протект\", едно от най-купуваните лекарства от хората за защита на сърцето, не може да бъде открито в аптечната мрежа. За това алармираха граждани.Проверка на БГНЕС в аптеки и фармацевтични сдружения показа, че липсата на жизненоважното лекарство се дължи на проблеми на неговия производител – водещата германска компания \"Байер\".Проблемът датира от около 4 месеца, обясни Светослав Крумов, който е магистър-фармацевт и главен секретар на Българския фармацевтичен съюз /БФС/. \"Германската компания произвежда сама субстанцията както за вътрешния, така и за външните пазари. Тъй като в момента правят преустройство на заводите си, нямат субстанцията. На това се дължи проблемът с липсата на лекарството. Той засяга не само България, но и целия свят\", подчерта магистърът-фармацевт.Светослав Крумов съобщи, че фирмата-производител е уведомила аптеките официално със специално писмо за временното затруднение с \"Аспирин протект\". \"Тя ги уведоми официално, че има проблем с производството. То не е прекратено и не е изтеглено разрешението за употреба, не е престанал и вносът по принцип, просто има временни затруднения с производството. Това е официалната информация от \"Байер\", главният секретар на БФС.Фармацевтите са наясно с проблема и наистина са получили писмото от германския производител. \"Наистина от няколко месеца насам няма \"Аспирин протект\", получихме уведомление от \"Байер\". В момента предписваме негов заместител родно производство\", заяви аптекарка в една от големите столични вериги. ", "date": "2018.10.17", "title": "\"Аспирин протект\" изчезна от аптеките"}
{"url": "https://www.novinite.bg/articles/166074/NAP-Sofiya-tarsi-57-novi-inspektori", "text": "Вакантни позиции за близо 60 инспектори по приходите в отдел „Проверки“, дирекция „Контрол“ и отдел „Ревизии и проверки“, дирекция „Средни данъкоплатци и осигурители“ обявява НАП-София.Кандидатите е необходимо да имат завършено висше образование, степен бакалавър, като предимство носи обучението с икономическа насоченост. Не се изискват предишен професионален опит или практика като държавен служител.Конкурсите за свободните работни места ще се проведат на два етапа. На първия участниците ще решават тест с въпроси от данъчното и осигурителното законодателство. Допуснатите до втория етап ще преминат през интервю. Кандидатите могат да подадат документи до 26 октомври, включително.", "date": "2018.10.17", "title": "НАП-София търси 57 нови инспектори"}
{"url": "https://www.novinite.bg/articles/166064/Zapechataha-dve-avtoshkoli-vav-Vraca", "text": "Две автошколи във Враца са били запечатани, заради установени нередности в тях. Това съобщиха от Областната дирекция на МВР в града.До запечатването им се стигнало след извършени проверки на всички автошколи на територията на областта. В двете школи проверяващите са установили нередности във водената документация при подготовката на водачите, което поставя въпроса дали записаните за обучение са преминали реална теоретична подготовка.При проверките си в двата пункта в дните и часовете обявени за теоретична подготовкапроверяващите не са установили да се води такава подготовка, липсвали и курсистите.Проверена и иззета е водената в центровете за обучение на шофьори документация, която ще бъде задълбочено проверена и анализирана. Ще бъдат проверени и финансовите постъпления и начинът на тяхното отчитане пред НАП. Съставени са актове и са издадени заповеди за принудителна административна мярка. Към момента двете автошколи са запечетани.Проверките са били планирани и проведени по идея на ръководството на ОД МВР-Враца. В тях са взели участие служители на сектор „Противодействие на икономическата престъпност“,  представители на Изпълнителната агенция „Автомобилна администрация“-София и НАП-Велико Търново. Извършените проверки във Врачанска област имат за цел да установят качеството на обучението в школите за шофьори, а една от причините е зачестилите катастрофи с жертви и пострадали в региона.", "date": "2018.10.17", "title": "Запечатаха две автошколи във Враца"}
{"url": "https://www.novinite.bg/articles/166075/Pensioneri-ot-cyalata-strana-se-sabraha-na-protest-pred-Ministerskiya-savet", "text": "Пенсионери от цялата страна се събраха на протест пред сградата на Министерския съвет.Основното им искане е от 1 януари идната година всички пенсии да се преизчислят чрез средния осигурителен доход за 2017 г.На площада пред сградата на МС се събраха няколко десетки пенсионери. С плакати \"Справедливо за пенсионерите и таван и за заплатите на депутатите“ възрастните поискаха достойни пенсии, с които да живеят достойно. Венелин Налбантов от националната инициатива \"Социална солидарност\" каза за искането за преизчисление на пенсиите от догодина.„Те не са преизчислявани реално от 2007 г. Сега ние искаме да бъде преизчислено с цел да могат горе-долу пенсиите малко да помръднат в посока, която да осигури едно полудостойно съществуване от 1 януари“.„Аз съм тука, за да изразя възмущението си, че се поддържа ниска пенсия от 200 лева. Нека те да вземат по 200 лева на месец и да изкарат с тия 200 лева. Пенсионерът има нужда от лекарства. Аз сега съм получила 7лева увеличение. Какво е това? Един килограм хубаво сирене върви 11-12 лева, аз не ям боклуци. Всичко върви нагоре. Ние накъде вървим? Те просто искат да ни унищожат и ние да не съществуваме“, възмущава се една от протестиращите.", "date": "2018.10.17", "title": "Пенсионери от цялата страна се събраха на протест пред Министерския съвет"}
{"url": "https://www.novinite.bg/articles/166090/Mitnicheski-slujiteli-spipaha-nad-7000-falshivi-parfyuma", "text": "Над  7000 фалшиви парфюма задържаха митнически служители на 14.10.2018 г.,  при проверка в района на Дунав мост 2. Мобилна група на митница Лом отклонява за проверка товарен автомобил с българска регистрация, пътуващ за Западна Европа. Според документите на товара камионът превозва пет палета  с тегло общо 2700 кг „козметични продукти\", но при физическия оглед на стоката митническите служители установяват, че парфюмите са видими имитации и с лошо качество на изработка. Стоката, представляваща 7060 броя парфюми, е задържана поради съмнения, че нарушава права на търговски марки. Предстои да бъдат уведомени правопритежателите на марките.", "date": "2018.10.17", "title": "Митнически служители спипаха над  7000 фалшиви парфюма"}
{"url": "https://www.novinite.bg/articles/166043/Dva-silni-trusa-razlyulyaha-Nova-Kaledoniya", "text": "Две много силни земетресения станаха в Тихоокеанския регион, близо до Нова Каледония във вторник, показват данни на интернет страницата на Европейския сеизмологичен център (EMSC).Двата труса са регистрирани в рамките на по-малко от час. Първият е три минути след 4 часа българско време и първоначално беше съобщено, че силата му е 5,8 по Рихтер, но това беше бързо поправено - на 6,3 по Рихтер. Вторият трус, около 50 минути по-късно, е бил още по-силен - 6,6 по Рихтер.Първото земетресение е било плитко - на 10 километра дълбочина, на 84 километра източно от Тадине и на 338 километра източно от столицата на Нова Каледония Нумеа. Второто земетресение е било също на 10 километра дълбочина, на 333 километра от Нумеа. Трусовете са усетени и на остров Вануату. Има показания, че земетресенията са особено силно усетени в по-високи сгради, но засега няма данни за щети и човешки жертви. Интензивната сеизмична активност в района продължава.", "date": "2018.10.17", "title": "Два силни труса разлюляха Нова Каледония"}
{"url": "https://www.novinite.bg/articles/166051/Liderite-na-ES-obsajdat-Brexit", "text": "Лидерите на Европейския съюз се събират за три дни в Брюксел за среща на върха. Довечера те ще разговарят за Brexit  и се очаква да се разбере дали Брюксел и Лондон ще постигнат споразумение за напускането на Великобритания. В противен случай или разводът ще бъде с тежки последици.Лидерите ще бъдат информирани за състоянието на преговорите от главният за Европа преговарящ Мишел Барние и британския премиер Тереза Мей.Европа подготвя резервен план в случай, че двете страни не се договорят. Лидерите ще дискутират правилата за престой и репатриране на имигрантите и както и за сигурността на Евросъюза.  Очаква се лидерите да обсъдят нов тип санкционна политика. Тя ще бъде насочена към лица и компании, разработващи химическо оръжия както и за въвеждане на санкции за кибератаки и информационна войнаВ петък Европейските лидери ще се срещнат с правителствени и държавни ръководители от Азия и Русия. Между тях е и руският премиер Дмитрий Медведев, с когото някои лидери вече са уговорили двустранни срещи.На срещите на върха България ще представя премиерът Бойко Борисов.", "date": "2018.10.17", "title": "Лидерите на ЕС обсъждат Brexit"}
{"url": "https://www.novinite.bg/articles/166049/Dneven-horoskop-za-sryada", "text": "Много сте ентусиазирани за днешния ден. Ще се наложи да споделите положителните си емоции с други хора, тъй като вашите близки няма да бъдат до вас днес. Ще създадете нови приятелства. Направете нещо страхотно за себе си днес. Винаги се грижите са околните, но днес е време да обърнете внимание и на себе си. Поглезете се и в никакъв случай не изпитвайте угризения за това.   Не можете да четете мисли, но днес имате чувството, че имате тази способност. Разбирате какво тормози хората само като ги погледнете. Емоциите ви са силно изострени днес.Вижте повече на: ", "date": "2018.10.17", "title": "Дневен хороскоп за сряда"}
{"url": "https://www.novinite.bg/articles/166076/Otkriha-martav-maj-v-Smolyansko", "text": "Тялото на 67-годишен мъж е намерено пред къща в село Брезе.Това съобщиха от ОДМВР - Смолян.Сигналът за намереното тяло е подаден на 16 октомври 2018 г. в 05.20 часа на тел.112. В РУ – Девин. 69-годишен мъж от селото съобщил, че пред къщата му е намерен починал негов съселянин.Местопроизшествието е запасено и посетено от дежурна оперативна група на РУ - Девин. Извършен е оглед и е образувано досъдебно производство.Тялото на починалия е транспортирано за аутопсия в МБАЛ „Д-р Братан Шукеров“ - Смолян, при което не са установени данни за насилствена смърт.", "date": "2018.10.17", "title": "Откриха мъртъв мъж в Смолянско"}
{"url": "https://www.novinite.bg/articles/166070/Dvama-balgari-byaha-zadarjani-v-Yaponiya", "text": "Двама българи бяха задържани в Япония заради надписът Локо София, който се появи върху мемориала за жертвите от ядрената атака над Хирошима. Официални източници съобщиха за Нова, че двамата мъже са служители на Националната опера. Външното ни министерство определи случилото се като  възмутително.", "date": "2018.10.17", "title": "Двама българи бяха задържани в Япония"}
{"url": "https://www.novinite.bg/articles/166080/Teror-v-Krim", "text": "Неидентифицирано взривно устройство избухна в Политехническия колеж в Керч, град в източната част на Кримския полуостров. Загиналите са най-малко 10, а ранените - поне 40. Малко след разпространението на новината властите заявиха, че експлозията е терористичен акт. Руски медии съобщават, че според очевидци в учебното заведение е имало и стрелба, предаде Нова телевизия. ", "date": "2018.10.17", "title": "Терор в Крим"}
{"url": "https://www.novinite.bg/articles/166087/Jertvite-na-vzriva-v-Kerch-sa-veche-18", "text": "Жертвите на взрива в Керч са вече 18, съобщи ТАСС. 15 души са все още в неизвестнот, предава RT news.Междувременно първият заместник-началник на руската армия Сергей Меликов потвърди, че взривът се разглежда като терористичен акт.\"Събитията, които се случиха в Керч напълно изискват действията на Росгвардията\", заяви той.Министерството на отбраната на Руската федерация осигури четири самолета Ил-76 за евакуацията на ранените. Ведомството подготви и места във военните болници за пострадалите.Следствието вече е започнало разследване за терористичен акт.Според разследващите експлозията е била причинена от натъпкано с метални парчета самоделно взривно устройство, поставено в столовата на колежа.Властите евакуират училища и детски градини в Керч след взрива, предаде Reuters.", "date": "2018.10.17", "title": "Жертвите на взрива в Керч са вече 18"}
{"url": "https://www.novinite.bg/articles/166039/Oblachno-no-vse-oshte-toplo-za-sezona", "text": "Днес от изток облачността ще се увеличава и по-късно след обяд в източните райони са възможни слаби превалявания. Предимно слънчево ще се задържи времето в Западна България. Преди обяд в низините видимостта временно ще е намалена. Ще духа слаб до умерен вятър от изток-североизток. Преобладаващите максимални температури ще бъдат между 20° и 25°, за София - около 22°.В планините ще преобладава слънчево време, с по-значителна облачност над масивите от източната половина на страната. Ще духа до умерен вятър от изток-югоизток. Максимална температура на височина 1200 метра около 16°, на 2000 метра – около 9°.По Черноморието облачността ще е по-често значителна. На отделни места, главно по южното крайбрежие ще превали. Ще духа до умерен североизточен вятър. Максимални температури на въздуха: 20°-23°. Температурата на морската вода е 18°-20°. Вълнението на морето ще бъде 2-3 бала.Атмосферното налягане е по-високо от средното за октомври и слабо ще се понижи.На 17.10.2018 слънцето ще изгрее в 07:42 часа и ще залезе в 18:42 часа. Продължителност на деня 11:00 часа.На 17.10.2018 луната ще изгрее в 15:19 часа и ще залезе в 00:11 часа. Осветеност на диска в 0h UT 52 %. Фаза на луната: първа четвърт.", "date": "2018.10.17", "title": "Облачно, но все още топло за сезона"}
{"url": "https://www.novinite.bg/articles/166044/Pochina-rejisorat-Dimitar-Petrov", "text": "На 93 години във вторник почина бащата на детското кино, режисьорът Димитър Петров, Съобщи Нова тв.Тжй е създател на любими филми като \"Таралежите се раждат без бодли\", \"С деца на море\", \"Куче в чекмедже\".В дългогодишния си творчески път на сценарист и режисьор, той създаде и любимите на поколения зрители телевизионни сериали \"Фильо и Макензен\" и \"Васко Да Гама от село Рупча\".", "date": "2018.10.17", "title": "Почина режисьорът Димитър Петров"}
{"url": "https://www.novinite.bg/articles/166077/Art-festival-v-NDK", "text": "В дните  19 – 25 октомври за поредна година НДК ще бъде основен партньор на осмото издание на . Форумът отново ще бъде платформа на експеримента и търсенето на нови форми в сценичните изкуства.  ще бъде в ДНК – пространство за съвременен танц и пърформанс на  в компанията на Les Animaux Sauvages – „три недодялани артистични сродни души, които се събират през 2014г. като една електро/минимал увейв/пост-пък същност“, така Сибила Серафим (актриса, певица и пианистка), Насо (певец и вихрен вокал) и Чарли (продуцент, китарист и капитан) описват себе си. За първа година сцена на фестивала ще бъде и , като непосредствено преди откриването на  ще можете да гледате българо-немската продукция „“. Заглавието търси отговор на въпроса какво поражда, контролира и манипулира различни обществени групи, както и какво те предизвикват и променят и как могат да бъдат разбрани. Още на следващия ден ДНК отново се превръща в сцена за визуалната инсталация „“ на хореографа Християн Бакалов. Най-новият проект на Ива Свещарова „“, който зрителите могат да гледат на , също е част от „POST-POST време на непознатото” – тазгодишната тема на фестивала. В „Съвършено розово” Ива изследва наложени стереотипи, клишета и свръх-еротизирани образи, отваряйки въпроси за удоволствието, желанието и еротичното обаяние. Международната програма продължава с френския спектакъл „“ на . Пърформансът отправя поглед към принципа на разрушение, радостното чувство в акта на чупенето, истинското удоволствие на приключването с това, което ни тежи, с това което закрива хоризонта ни, като по този начин намираме условията за ново начало, за възможна промяна. В рамките на това издание ще бъде представена и премиерата на най-новия режисьорски проект на Гергана Димитрова – спектакъла „“ на . В него гласовете на пет авторки с различна националност, език и творчески интереси се преплитат, допълват, пресичат. Спектакълът започва с интервю с хореографката и изпълнителка Галина Борисова, което задава и смисловата рамка, основното тематично скеле на представлението.  Здрава Каменова, Мариана Събева, Улрике Сиха и Ив Лей сглобяват цялото през различни парчета, изразяващи погледите им към динамиката на съвременността. На втората българо-немска копродукция е отреден последният ден на АСТ Фестивал за свободен театър. На  в Театър Азарян ще бъде представен спектакълът . В годината на 50-годишнината от 1968г., 100-годишнината от Ноемврийската революция и 200-годишнината от рождения ден на Карл Маркс – четири жени тръгват на случайно търсене за нова любов през странния стар континент. Между май в Париж и Пражката пролет, едно нещо е ясно: революцията не познава сезоните и не се придържа към никакъв сценарий. Тя не умира от оловно отравяне, детски болести или слабостите на старостта, а от меланхолията на своите поддръжници. Единственото нещо, което може да помогне срещу постреволюционната депресия е привеждането в изпълнение на радикалната демокрация: едно истинско събиране. Билети за спектаклите от програмата на  и  са в продажба на касите на Билетен център – НДК и онлайн на .", "date": "2018.10.17", "title": "Арт фестивал в НДК"}
{"url": "https://www.novinite.bg/articles/166040/Pensioneri-izlizat-na-protest-zaradi-pensiite", "text": "40 пенсионерски организации на протест пред Министерския съвет днес с искане за индексиране на пенсиите и премахване на тавана им, предаде бТВ. Решението е той да остане, но да се вдигне от 910 на 1200 лева.Полковник от запаса Пенко Бурлаков е първокласен пилот от изтребителната авиация с 27 години стаж при изключително натоварване.\"Летците винаги сме били на 24-часово разположение. Нашите заплати винаги са били големи, осигуровките, които сме плащали, са 52 процента\", каза Пенко Бурлаков.При пенсионирането си получава 845 лева, в момента с увеличението пенсията е 2518 лева, но не я получава.Пенсионерските организации, които ще протестират, искат преизчисляване.Сред исканията са минималната пенсия да е 55% от минималната работна заплата, Закон за възрастните хора, които са 30% от населението и премахване на тавана на пенсиите.\"Ако се повдигне таванът на пенсията до 1200 лв., ще останат 24 хиляди над тавана\", каза О.з. ген. Васил Върбанов.Днешният празник на авиацията полковник Бурлаков отбелязва с горчивина – казва, че пенсионерите като него са дискриминирани.\"След като минеш този етап, 27 години, и виждаш, че това не е оценено, ти става много обидно, и тогава разбираш, че просто си употребен”, коментира о.з. полковник Пенко Бурлаков.От Министерство на финансите припомнят, че са планирали вдигане на тавана на пенсиите до 1200 лева, което според тях ще реши на 90% проблема с ограничаването на размера на парите.От осигурителния институт пък обясниха, че новият бюджет на общественото осигуряване ще бъде гледан от социалните парньори, в правителството и парламента, където би могло да претърпи промени.", "date": "2018.10.17", "title": "Пенсионери излизат на протест заради пенсиите"}
{"url": "https://www.novinite.bg/articles/166071/Baletat-na-Starozagorskata-opera-gostuva-v-Sofiya", "text": "Балетът на Старозагорската опера гостува в София с три изключително редки балета. Тази вечер трупата ще представи \"Нестинарка\" в хореографската версия на Маргарита Арнаудова. Утре вечер на сцената на Софийската опера, публиката ще може да види изключително рядко изпълняваните в света балети \"Делвата\" и \"Фантастичното дюкянче\", създадено в Париж като част от Руските сезони на Дягилев.Балетът на Старозагорската опера връща \"Нестинарка\" на софийската публика. Спектакълът съживява тази българска балетна класика в пълната версия, която Маргарита Арнаудова прави през 1986 г. Спектакълът днес е възстановен от дъщерята на хореографката Олесия Пантикина. А изборът да се възкреси това заглавие идва в точния момент.Силвия Томова - художествен ръководител на балета на Старозагорската опера: Избрах я защото тази година българският балет чества 90-годишнината и 110 години от рождението на маестро Големинов, просто съвпадение на две дати, емблематични точно за \"Нестинарка\".Утре вечер Старозагорската трупа представя още два много редки балетни образци - \"Делвата\" и \"Фантастичното дюкянче\". Хореограф на Делвата е световноизвестният италиански балетист и педагог Флавио Бенати.Силвия Томова: Той има много силна любов към България, защото той е бил партньор на небезизвестната балерина Соня Арова, танцувал е с нея при Баланчин, при Лифар в Париж, в Ню Йорк.Балетът \"Фантастичното дюкянче\" е по либрето на Леонид Мясин и е един от съхранените балетни образци, създадени по време на Руските сезони на Дягилев.", "date": "2018.10.17", "title": "Балетът на Старозагорската опера гостува в София"}
{"url": "https://www.novinite.bg/articles/166046/Park-na-predizvikatelstvata-otkriha-v-Pernik", "text": "Най-хубавият Парк на предизвикателствата в Югозападна България бе открит днес в Перник. Уникалното място, разположено на 20 декара площ, се намира в местността „Войниковец“. Лентата беше прерязана от кмета на Община Перник Вяра Церовска и министърът на регионалното развитие Петя Аврамова.„Щастлива съм, че в седмицата на Перник, когато е празникът на града, отваря врати най-атрактивния Парк на предизвикателствата“, сподели с много вълнение кметът Вяра Церовска. „Той е увеселителен, разнообразен със своите зони, които заедно с Централния градски парк, който изцяло сме обновили, и заедно с прекрасния Западен парк, намиращ се в непосредствена близост, ще дадат възможност на перничани и гостите на града да имат много места за отдих, почивка и изяви, развлечение и разговори. Тук има много интересни места, в които всяка възрастова група ще намери своето място“, коментира още Вяра Церовска.Министър Аврамова не скри емоцията си, че й е изключително приятно да присъства на откриването на този прекрасен парк. „Искам да поздравя кмета на Община Перник и нейния екип за тяхната иновативност, в подбора на проектите и мисленето, с което превръщат Перник в модерен европейски град. С 22 млн. лв., които се влагат в социална, образователна, административна и пътна инфраструктура, в облагородяване на градската среда по Оперативна програма „Региони в растеж“, Перник ще се превърне в по-привлекателно и модерно място за живеене“, посочи министър Аврамова.Парк на предизвикателствата в ПерникОбщина ПерникВ центъра на парка е изградена сцена, подходяща за различни културни дейности и забавления. В близост до нея е разположена въжена градина на три нива, заедно с кула с вита стълба, със стоманена конструкция „хексагон“. В западната зона на обекта има специални трасета за планинско колоездене. В източната му част, сред съществуващата дървесна растителност, е изградена зона „Търсене на философския камък“.Обособено е място за разполагане на палатки. Там е оформено огнище и пилон за знаме. Три нови детски площадки са също част от зоните за активен отдих, както и специално комбинирано игрище. Навсякъде е осигурен достъп на хора с двигателни проблеми, също и за родители с детски колички. Разбира се, всичко това е обезопасено с инструктори, които ще водят смело жителите и гостите на града по стъпките им, когато решат да опитат своя кураж.Предвиден е автомобилен достъп до централната част на обекта, където е съсредоточена по-голямата част от съоръженията и дейностите. Мащабният проект се реализира по оперативна програма \"Региони в растеж\" 2014-2020 г., съфинансирана от Европейския съюз чрез Европейски фонд за регионално развитие.В рамките на проекта беше реализирана и реконструкция на моста над река „Струма“, който също беше официално открит днес от кмета Вяра Церовска и регионалния министър Петя Аврамова. Мостът свързва няколко квартала с централната част на града. Идващите коли от общините Трън и Брезник през него могат директно да отидат на вътрешноградската магистрала, без да утежняват движението през центъра на„Мостът е изцяло обновен. Старата метална конструкция е подменена със стоманобетонна. Ширината на съоръжението е 9 метра, с две ленти за движение и тротоари за пешеходци от двете страни. Направена е пътна маркировка, монтирани са пътни знаци. Направени са и допълнителни парапети за безопасност“, обясни кметът Вяра Церовска. Министър Аврамова поздрави кметския екип, че е включил в проекта именно такъв обект за подобряване на експлоатационните качества, за отводняването, за достъпност на хора в неравностойно положение.Мостът в кв. „Варош“ е построен през 1952 година и оттогава досега не беше ремонтиран, което затрудняваше движението на колите и гражданите в централната градска част.В рамките на визитата си министър Аврамова посети и изграждащия се комплекс от четири детски площадки в Градския парк. Площадките са оборудвани със съвременни атрактивни уреди – от люлки, катерушки и трамплин за най-малките до маси за тенис за по-големите. Две от площадките – за деца до 3 години и от 3 до 12 години, вече са готови и се ползват от малчуганите.Другите две се довършват в момента. Няма да липсват и въртележка, беседка и пейки, а настилката ще бъде ударопоглъщаща в различни цветове. Общата стойност на новите съоръжения е близо 150 000 лева, които са от капиталовите разходи на Община Перник.", "date": "2018.10.17", "title": "Парк на предизвикателствата откриха в Перник"}
{"url": "https://www.novinite.bg/articles/166053/Incident-v-zavod-Arsenal-ima-postradali", "text": "Няколко души са пострадали при инцидент в Арсенал, не е ясно какво е състоянието им, предаде БГНЕС. Инцидентът се случил преди минути. Инцидентът е станал в Завод 3 на оръжейницата. Трима души за откарани в Центъра за спешна медицинска помощ. Общо пострадалите са петима, двамата са леко и не се нуждаят от медицинска помощ.", "date": "2018.10.17", "title": "Инцидент в завод \"Арсенал\", има пострадали"}
{"url": "https://www.novinite.bg/articles/166054/MS-moje-da-razgleda-zakonoproekta-za-horata-s-uvrejdaniya", "text": "Очаква се законопроектът за хората с увреждания да бъде разгледан от Министерския съвет. Точката не е включена в дневния ред, но е възможно да бъде предложена за разглеждане в началото на правителственото заседание. Проектът на социалното министерство бе изработван в продължение на няколко месеца с участието на майките от инициативата \"Системата ни убива\". Вчера той бе разгледан от Тристранния съвет, но получи частична подкрепа. Работодателските организации остро възразиха срещу въвеждането на задължителни квоти за назначаване на хора с увреждания в частния сектор.", "date": "2018.10.17", "title": "МС може да разгледа законопроекта за хората с увреждания"}
{"url": "https://www.novinite.bg/articles/166069/Vazobnoveno-e-izlachvaneto-na-televiziya-Alfa", "text": "Възобновено е излъчването на телевизия „Алфа“. Програмата на телевизията бе прекъсната на 15 октомври в 19.00 часа. Тогава на екрана се появи съобщението „Телевизия Алфа спря. Питайте правителството защо“.Съобщенията на телевизията станаха повод депутатите от НФСБ да снемат доверието си от Волен Сидеров като председател на парламентарната група на „Обединени патриоти“.", "date": "2018.10.17", "title": "Възобновено е излъчването на телевизия „Алфа“"}
{"url": "https://www.novinite.bg/articles/166055/V-Kipar-tragva-deloto-za-falita-na-zastrahovatelya-Olimpik", "text": "Окръжният съд в Никозия ще заседава по делото за фалита на кипърския застраховател \"Олимпик\", предаде БНТ.Съдебният процес е от ключово значение за всички български потребители, чиито застраховки „Гражданска отговорност\" изгоряха, след отнемането на лиценза на дружеството и бяха принудени да си купят нови. Очаква се да стане ясно каква ще бъде процедурата по обезщетяването на клиентите на „Олимпик\".До делото се стигна, след като през май Службата за контрол на застрахователните компании към Министерството на финансите на Кипър отне лиценза за извършване на дейност на дружеството заради невъзможността му да отговори на изискванията за капиталова адекватност. Фалитът на \"Олимпик\" засегна над 200 000 българи, а финансовите щети у нас се изчисляват на над 9 млн. лева.", "date": "2018.10.17", "title": "В Кипър тръгва делото за фалита на застрахователя „Олимпик“"}
{"url": "https://www.novinite.bg/articles/166056/Katastrofa-na-patya-Sofiya-Kyustendil-ima-shteti", "text": "Катастрофа между два автомобила е станала на пътя София – Кюстендил, след излизане от село Ябълково, съобщи \"Фокус\".Превозните средства са се сблъскали при отклонението за село Жабокрът.По първоначални данни няма пострадали участници в движението, нанесени са материални щети на двата автомобила.На място има екип на „Пътна полиция”, изясняват се причините за пътния инцидент. Движението в района не е затруднено.", "date": "2018.10.17", "title": "Катастрофа на пътя София – Кюстендил, има щети"}
{"url": "https://www.novinite.bg/articles/166047/Zasnemaneto-na-televizionna-produkciya-zatrudnyava-dvijenieto-v-stolicata", "text": "Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране \"служебен абонамент\", както следва:От 08:30 до 19:30 часа на 19 и 20.10.2018 г. на ул. \"Оборище\" между пл. \"Св. Александър Невски\" и ул. \"Г.С. Раковски\" - 12 /дванадесет/ паркоместа.От 12:00 до 19:30 часа на 19.10.2018 г. и от 08:30 до 19:30 часа на 20.10.2018 г. на пл. \"Николай Гяуров\" - 25 /двадесет и пет/ паркоместа.От 15:00 до 19:00 часа на 27.10.2018 г. и от 08:30 до 19:30 часа на 28.10.2018 г.:От 08:30 до 19:30 часа на 31.10.2018 г. и 01.11.2018 г.:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.17", "title": "Заснемането на телевизионна продукция затруднява движението в столицата"}
{"url": "https://www.novinite.bg/articles/166057/Forum-na-ES-promenya-dvijenieto-v-Sofiya", "text": "Въвежда се временна организация на движението за провеждане на 7-и годишен форум на стратегията на ЕС за региона на река Дунав.Това съобщиха от пресцентъра на Столична община.От 18.00 часа до приключване на мероприятията на 20 октомври 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва:- на паркинга при вход А3 на Национален дворец на културата; - на паркинга на ул. „Доспат” между ул. „Баба Неделя” и бул. „Витоша”; - на ул. „Доспат” между бул. „Витоша” и ул. „Баба Неделя”; - на ул. „Баба Неделя”; - на ул. „Д-р Христо Стамболски”.От 07.00 часа до приключване на мероприятията на 18, 19 и 20 октомври 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:- по ул. „Доспат” между бул. „Витоша” и ул. „Баба Неделя”; - по ул. „Баба Неделя”; - по ул. „Д-р Христо Стамболски”.Столична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2018.10.17", "title": "Форум на ЕС променя движението в София"}
{"url": "https://www.novinite.bg/articles/166067/Izvadiha-55-kilogramov-tumor-na-yajchnika-ot-pacientka-v-Majchin-dom", "text": "55-килограмов тумор на яйчника е бил изваден от пациентка след няколкочасова операция в специализираната болница \"Майчин дом\", съобщи БГНЕС. Жената е изписана в стабилно състояние след постоперативно лечение. В медицинските издания се споменава за само още два подобни случая в света.Случаят е толкова рядък, че може да се определи като исторически. 65-годишна жена е доведена от близките ѝ за преглед в „Майчин дом“ без болки, но със силно подут корем, който затруднява свободното ѝ придвижване. Пациентката е споделила, че е забелязала първите промени още през 2010 година, но в последните няколко години коремът ѝ нараства значително, което вече пречи на всекидневните ѝ занимания и на свободното движение без придружител. След прегледа се установява, че проблемите са предизвикани от гигантска туморна формация, прирастнала към предната коремна стена на жената.Спешно е сформиран екип, воден от д-р Алън Начев, който заключва, че това е карцином на яйчника, развивал се в продължение на 8 години. При сложната интервенция, продължила няколко часа, екипът на д-р Начев извежда от тялото на пациентката над 48 литра течност и отстранява изцяло туморната формация, като хистологичните резултати показват, че става въпрос за злокачествено раково образувание.Постоперативният период, продължил две седмици, също се оказва тежък за наблюдаващия екип и пациентката, тъй като огромният размер на тумора е предизвикал промяна в наляганията в организма и са приложени редица реаниматорни мероприятия с изключителна сложност от екипа на професор Силви Георгиев – завеждащ реанимацията на „Майчин дом“, които буквално спасяват и връщат към живота 65-годишната жена.„Този случай е изключително рядък и рекорден за територията на България. Поне ние не можахме да открием подобен казус в литературна и интернет справка, с изключение на един сходен в Бразилия и един в Нигерия, затова можем спокойно да заявим, че данните ще предизвикат вълнение в света на медицината. От всички ракови заболявания, ракът на яйчниците е сред често срещаните, но благодарение на добрата диагностика в последните години е почти невъзможно да попаднеш на случай на такъв растеж. Изключително горд съм от действията на екипа, който за пореден път доказва, че в „Майчин дом“ работят най-добрите специалисти“, заяви директорът на болницата професор Иван Костов. ", "date": "2018.10.17", "title": "Извадиха 55-килограмов тумор на яйчника от пациентка в \"Майчин дом\""}
{"url": "https://www.novinite.bg/articles/166058/Germaniya-ni-vrashta-Severin-vodyat-go-s-konvoj-do-Ruse", "text": "Днес Германия връща у нас Северин Красимиров, задържаният за убийството на тв водещата Виктория Маринова.Той ще пристигне в България с полет от Хамбург, след което ще бъде откаран с конвой към Русе.След залавянето на Северин в Германия, съдът в германският град Целе уважи искането на българската прокуратура 21-годишният мъж да бъде екстрадиран в родината ни.Връщат ни Северин през уикенда: Каца в София, возят го до Русе!Германските власти са влезли в комуникация с правосъдното министерство, за да бъде уредено физическото предаване на Красимиров.Северин ще бъде задържан за 72 часа още на летището в София, а след това прокуратурата ще поиска за него постоянен арест.От Северин ще бъдат взети и ДНК проби, за да се докаже, че той е убиецът. Това се налага, тъй като сегашните, които съвпаднаха с намерената сперма по тялото на изнасилената Маринова, бяха иззети от панталоните на задържания в Германия мъж.  Ще му свалят и отпечатъци.", "date": "2018.10.17", "title": "Германия ни връща Северин, водят го с конвой до Русе"}
{"url": "https://www.novinite.bg/articles/166061/Vseki-chetvartak-na-Jenskiya-pazar-ima-ekologichni-mesni-produkti", "text": "На Женския пазар всеки четвъртък се продава прясно месо от стопанствата в Северозападните райони на страната.Всеки, който държи на качественото и родно производство на месо и месни продукти, може да посещава Женския пазар в четвъртък, когато фирми от Северозапада предлагат своята продукция от подвижен хладилен търговски обект. Тези, които вече са купували, потвърждават високото качество и добър вкус на продуктите. Произходът е доказан, пише ТопНовини.За тази инициатива столичани трябва да са благодарни на Драгомир Димитров, изпълнителен директор на „Пазари Възраждане“ ЕАД. Видно е, че г-н Димитров неуморно работи за осъществяване на идеята си Женския пазар да стане  модерно търговско пространство за български производители и представители на доказани търговски марки.", "date": "2018.10.17", "title": "Всеки четвъртък на Женския пазар има екологични месни продукти"}
{"url": "https://www.novinite.bg/articles/166093/7058-jeni-v-Sofiya-sa-minali-na-profilaktichni-pregledi-za-rak-na-gardata", "text": "350 000 лв. са отделила Столична община за традиционната си скринингова програма за рак на млечната жлеза, сочат данни на Столична община. По нея са работили АГ Света София, Първа, Четвърта и Пета градска болница, Специализираната болница по онкология, ВМА и Специализираната болница за активно лечение на онкологични заболявания.Изводите показват, че в тези лечебни заведения 7058 жени от София са минали на профилактични прегледи. Ефективността от скрининговата програма е 64,38%. Освен диагностицирани жени с коварната диагноза са установени и такива с доброкачествени заболявания на гърдата, които подлежат на наблюдение и лечение.През 2018 г. целевата група на програмата са били и персонал от комплекси за детско хранене, детски градини и ясли на територията на Столична община, а общият им брой е около 5000.Освен за рак на млечната жлеза през 2018 г. Столична община има още няколко нови програми. Една от тях е скринингово изследване на щитовидната жлеза на педагогическия персонал на възраст от 25 до 45 г. в общинските училища и детски градини. Предвидените средства са 250 000 лв.Другата програма е за за изследване на рак на простатата, която обхваща персонала на общинските транспортни дружества и на общинските образователни институти в Столична община. За нея са отделени 300 000 лв.", "date": "2018.10.17", "title": "7058 жени в София са минали на профилактични прегледи за рак на гърдата"}
{"url": "https://www.novinite.bg/articles/166094/18-godishen-ubil-17-dushi-v-koleja-v-Krim-i-se-samoubil", "text": "Руският Следствен комитет (СК) съобщи, че разследването на днешния инцидент в политехнически колеж в Керч на полуостров Крим сочи, че 18-годишен студент в него е убил 17 души, след което се е самоубил.Ръководителят на Крим Сергей Аксьонов обяви към 15 часа българско време, че жертвите са 18, а ранените 47.Очевидци, цитирани от РИА Новости, говорят за взрив и последвала стрелба, която продължила около 15 минути след експлозията.В последното съобщение на СК предишното разследване за терористичен акт е преквалифицирано по друг член от Наказателния кодекс за убийство на две и повече лица.Първоначалният оглед на телата показва, че те са починали от огнестрелни рани. Установена е самоличността на младежа, когото видеозаписи показват, че е влязъл в колежа преди произшествието с оръжие в ръце. Това се оказал 18-годишният Владислав Росляков – студент 4-ти курс в колежа. Тялото му е открито в помещение на учебното заведение, посочва СК.Предварителните предположения на следователите от досегашната картина на престъплението говори, че младежът разстрелял намиращите се в колежа хора, а след това е извършил самоубийство.По-рано пред деня СК съобщи, че повечето от жертвите са учащи се. И че според първоначалните данни експлозията е станала в столовата на колежа, а във неустановеното взривно устройство е имало метални предмети. Такива се слагат за повече поражения.Говорителят на Кремъл Дмитрий Песков заяви малко след първите съобщения за инцидента, че се разследва и версията за терористичен акт. По-късно източник от Националната гвардия определи взрива като терористичен акт.Според преподавателка, цитиран от russian.rt.com, в училището е имало тържество и много гости. Първият етаж на сградата на техникума е пострадал най-сериозно, площадката, на която е било тържеството, е осеяна със счупени стъкла.Руските медии пишат, че не достигали линейки и че част от ранените са транспортирани в болници с леки автомобили или с коли на обществения транспорт.", "date": "2018.10.17", "title": "18-годишен убил 17 души в колежа в Крим и се самоубил"}
{"url": "https://www.novinite.bg/articles/166052/Prezidentat-naloji-veto-varhu-promeni-v-Zakona-za-darjavnata-sobstvenost", "text": "Президентът Румен Радев наложи вето върху част от Закона за изменение на Закона за държавната собственост, приет от 44-ото Народно събрание на 10 октомври 2018 г., съобщава прессекретариатът на държавния глава.Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. Поради това законовите правила трябва ясно и точно да регулират разпореждането с държавната собственост, мотивира решението си президентът Радев.Според него, с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.Президентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес, се посочва в съобщението.", "date": "2018.10.17", "title": "Президентът наложи вето върху промени в Закона за държавната собственост"}
{"url": "https://www.novinite.bg/articles/166059/NFSB-Nyama-da-napuskame-nito-koaliciyata-nito-parlamentarnata-grupa", "text": "\"Коалицията е стабилна. Нямаме намерения нито да напускаме, нито да напускаме парламентарната група\", заяви зам.-председателят на НФСБ и секретар на ПГ на „Обединени патриоти“ Борис Ячев.От името на депутатите от НФСБ той потвърди снетото доверие от председателя на групата Волен Сидеров заради посланията, отправени по партийната телевизия на партия „Атака“.„Целта е провокация, разбиване на парламентарната група и разбиване на коалицията“, смята Ячев, цитиран от БГНЕС.Той припомни, че на коалиционен съвет на „Обединените патриоти“ през месец септември е  бил обсъден въпросът за оставката на Волен Сидеров като председател на парламентарната група и подчерта, че при следващия такъв тя отново ще бъде поискана от депутатите на НСФБ.„Знаете, че телевизия „Алфа“ продължава да излъчва клевети по отношение на Валери Симеонов и на други представители на коалицията. Визирам и Цветан Цветанов. В тези послания на телевизията лично Волен Сидеров отправя клевети и неверни твърдения“, коментира още Борис Ячев.Колегата му Валентин Касабов пък обвини Волен Сидеров, че с действията си защитава интересите на Русия. „Неговите интереси са да работи срещу България и в никакъв случай това не е патриотизъм“, смята той.От ВМРО заеха неутрална позиция. „Нямаме желание да заемаме страна в този конфликт. Достатъчно неприятно е, че между нашите двама партньори има такова напрежение. Търсим разговор на коалиционен съвет и се надяваме събитията да са обратими“, подчерта Искрен Веселинов и допълни, че действията на партията му ще бъдат единствено в посока на запазване на коалиционното единство.„Ние имаме позиция за единство на националните сили. Вярваме в държавническото начало на нашите партньори и апелираме към него, за да бъдат преодолени противоречията и правителството да бъде стабилно. Това е нашата отговорност към държавата“, категоричен беше Веселинов.", "date": "2018.10.17", "title": "НФСБ: Няма да напускаме нито коалицията, нито парламентарната група"}
{"url": "https://www.novinite.bg/articles/166063/Bageri-vlyazoha-v-plovdivskata-Sheker-mahala", "text": "Масово събаряне на незаконни къщи в пловдивския квартал \"Шекер махала\" започва местната власт. Сред постройките, определени за бутане, има и масивни сгради. Акцията се провежда, след като за някои от нелегалните обекти години наред общината е водила дела и решението за премахването им, е одобрено от съда преди дни.Заради напрежение сред жителите е засилено е полицейското присъствие в района. Още от рано сутринта се събраха недоволни хора, които казаха, че няма да позволят на багерите да съборят домовете им.В махалата пристигнаха два булдозера и множество камиони, които ще премахнат незаконните постройки днес. Част от обитателите, на постройките, са започнали сами да събарят домовете си преди да дойдат машините.Пред камерите на NOVA, те обясниха, че общината ги е предупредила за събарянето едва преди месец. Ромите откровено споделиха, че не плащат данъци, а само ток и вода.“Незаконните постройки са общо 20 на брой. На времето тук имаше канал, който беше покрит преди десетина години. След това, изникнаха и постройките върху канала. Във връзка със строежа, има пропадане на канала, запушване, а водата не може да се изтича“, заяви кметът на район “Северен“ в Пловдив.", "date": "2018.10.17", "title": "Багери влязоха в пловдивската \"Шекер махала\""}
{"url": "https://www.novinite.bg/articles/166066/Bezplatni-pregledi-za-pacienti-s-narusheniya-na-sanya-v-stolicata", "text": "Пациенти със симптоми на нарушения на съня ще могат да посетят безплатно специалист от Клиниката по Неврология и Медицина на съня в Аджибадем Сити Клиник Болница Токуда. Кампанията стартира на 15 октомври и ще продължи 2 месеца. Необходимо е предварително записване на тел.: 02/403 4000, 02/403 4911 и 0884 993 248.Безвъзмездните консултации са насочени към хора, които страдат от хъркане, внезапно спиране на дишането по време на сън, безсъние, събуждане със сърцебиене и задух, изразена дневна сънливост и повишена умора. Рисковите групи пациенти са с наднормено тегло, мъже над 45 години, пациенти със захарен диабет, сърдечно-съдови заболявания и такива, претърпели мозъчен инсулт.Проблемите със съня са често явление в съвременния живот – около 25% от населението страда от някой от класифицираните от специалистите 85 вида такива нарушения. Едно от най-честите страдания, на което е необходимо да се обърне сериозно внимание, е обструктивната сънна апнея (спиране на дишането по време на сън). Освен неприятното хъркане, тя е доказан рисков фактор за сърдечен инцидент, инсулт и захарен диабет. Друга статистика показва, че 25% от пътните злополуки са причинени от заспиване на волана, дължащо се в голяма степен на сънна апнея или друго нарушение на съня.Повечето страдания, свързани със съня, са лечими от съвременната медицина. Профилактиката и ранната диагностика са препоръчителни за избягване на негативните последствия от тях. Лабораторията по Медицина на съня в Аджибадем Сити Клиник Болница Токуда разполага с ново модерно оборудване за диагностика и изследване на съня. Специалистите по медицина на съня са едни от малкото в страната, специализирали в тази област.Желаещите да се прегледат пациенти с посочените проблеми, могат да го направят чрез предварително записване на тел.: 02/403 4000, 02/403 4911 и 0884 993 248.", "date": "2018.10.17", "title": "Безплатни прегледи за пациенти с нарушения на съня в столицата"}
{"url": "https://www.novinite.bg/articles/166065/Informacionni-dni-v-Sofiya-za-Evropejska-iniciativa-za-promotirane-na-zdraveto-START-NOW", "text": "В периода 12-16 октомври 2018, в София се състоха информационни дни по проект START NOW, които се проведоха паралелно в трите партньорски държави - Полша, България и Кипър в рамките на Европейска инициатива за промотиране на здравето START NOW. На 15 и 16 октомври 2018 в Национална спортна академия \"Васил Левски\" всички желаещи успяха да се запознаят с разработените обучителни модули, които младежките и спортни специалисти могат да прилагат в работата с младежи и с онлайн обучението, което е налично за младежки работници.  START NOW! е стратегическо партньорство, което в период от 21 месеца насочи усилията си към промотиране на здравето сред младите хора в три Европейски държави – Полша, България и Кипър и приложи сред младежките организации в държавите – партньори иновативни методи на неформалното обучение за здравна информираност. Партньорството стартира в периода 21-23 април 2017 с международна среща в Ополе, Полша, в която от страна на българската организация – партньор („Асоциация за развитие на българския спорт“) взеха участие Йоанна Дочевска – председател на АРБС и Калинка Гударовска – член на УС на АРБС. Следващата среща по проекта се проведе в България, в периода 30.06 – 03.07.2017, като представителите на България, Полша и Кипър взеха участие във Фестивал на здравето, където се срещнаха с граждани и представиха дейностите на проекта, а след това се фокусираха върху обсъждане на обучителните модули за провеждане на здравно обучение чрез неформални обучителни методи. Бяха анализирани и събраните данни, от които ще бъде изготвен статистически анализ. По проекта се проведе международно обучение в периода 09.03.-16.03.2018 год. в Глухолази, Полша, по време на което бяха обсъдени различни методи за неформално образование за промотиране на здравовословен начин на живот. Обучението беше организирано от Организацията за насърчаване и профилактика ХОПП от гр. Ополе, Полша. В обучителния курс участие взеха общо 7 представители на младежки организации от България, включително Калинка Гударовска, член на УС на Асоциация за развитие на българския спорт.  В резултат от дейностите по тази инициатива бяха създадени и Неформални обучителни центрове (Non formal Education Centres – “NEC”), които ще бъдат управлявани от партньорските организации. Беше създаден и интерактивен международен младежки портал за здравна информация, който е насочен и към обучение на младежки работници в сферата на здравеопазването и превенцията, наличен онлайн https://startnow-erasmus.eu/. Беше представена онлайн платформа, в която са налични всички разработени в рамките на проекта обучителни модули: www.startnow-learning.eu. Обширна публика \"Как да промотираме здравето сред младите хора чрез неформални методи\" беше разработена в рамките на проекта, която ще спомогне на младежки работници и спортни специалисти да запознаят младите хора с теми, които касаят здравето им. Линк към публикацията (английски език): https://issuu.com/onet597/docs/startnow_-how-to-promote-health-in- ?fbclid=IwAR0h3wWmjNi-huLKi8JWh04QVQ9CxmLjNnACaVDJSagBHfpZxZwwaaueHdI Според издание от 2017 година на световна здравна класация (Global Health Index) българите са на 68-о място по здраве в света. Макар и извън първите 50 места, България се е придвижила с пет позиции напред. В класацията за 2016 г. например тя е била 73-а, като въпреки това леко подобрение, все още са крайно необходими спешни мерки за подобряване на здравословния статус на българите.  “Start now!: Старатегическо партньорство за промотиране на здравето сред младите хора” е проект в рамките на програма „Еразъм+“, Ключова дейност 2 на Европейската комисия.", "date": "2018.10.17", "title": "Информационни дни в София за Европейска инициатива за промотиране на здравето START NOW"}
{"url": "https://www.novinite.bg/articles/166072/Ninova-se-sreshtna-na-Pozitano-20-s-poslanika-na-Ruskata-federaciya", "text": "Председателят на НС на БСП се срещна днес с Н.Пр. г-н Анатолий Макаров, извънреден и пълномощен посланик на Руската федерация. По време на разговора бяха обсъдени двустранните отношения между България и Русия, както и възможностите за задълбочаване на икономическото сътрудничество между двете държави.В рамките на разговора бе дискутирана и възможността България да бъде мост в отношенията между Русия и Европейския съюз. Корнелия Нинова представи на посланик Макаров проекта \"Визия за България\", като ключов документ в алтернативната управленска програма на БСП. Корнелия Нинова уточни, че \"Визия за България\" поставя акцент върху формирането и въвеждането на ефективни политики, които са в интерес на българските граждани. Председателят на БСП изтъкна, че проектът внася нова перспектива в образованието, науката, здравеопазването и икономиката, като поставя и приоритети в областта на вътрешната сигурност, обществения ред и външната политика.", "date": "2018.10.17", "title": "Нинова се срещна на Позитанo 20 с посланика на Руската федерация"}
{"url": "https://www.novinite.bg/articles/166060/BABH-obyavi-fermata-v-Bolyarovo-za-nelegitimna", "text": "Агенцията по безопасност на храните обяви фермата на Ани Петрова и Тодор Димитров в Болярово за нелегитимна. Стопанството, което беше обявено за огнище на чума, е заличено документално, съобщи bTV.  Причината са две положителни проби за чума в стадото, които стопаните оспорват от юни. От Агенцията по храните сезираха главния прокурор, че действията на фермерите пречат да бъде ликвидирано огнището на зараза в региона.Пред стопанството трети месец има лагер на протестиращи, както и постоянно полицейско присъствие. Преди месец в стадото починаха осем овце, според стопаните – от преяждане. \"При положение, че са живи и здрави животните ми, до последно със зъби и нокти ще се боря, за да останат живи”, каза Ани Петрова, собственик на стопанството в Болярово", "date": "2018.10.17", "title": "БАБХ обяви фермата в Болярово за нелегитимна"}
{"url": "https://www.novinite.bg/articles/166082/Borisov-Zdravniyat-ministar-da-predloji-zakonodatelni-promeni-za-donorstvoto", "text": "Министерството на здравеопазването да изготви предложения за законодателни промени, които максимално да улеснят донорството в България – това разпореди министър-председателят Бойко Борисов по време на правителственото заседание в сряда. След като се срещна с близките на починалия Адриан Петков, Борисов възложи на министър Ананиев да направи консултации в Народното събрание и да се започне работа по темата.„Има още 15 чакащи за бял дроб и 1200 - за бъбреци“, отбеляза министър-председателят и добави, че може да се направи така, че много човешки животи да бъдат спасени.На правителственото заседание беше одобрен и проектът на Закон за хората с увреждания. По време на обсъждането министърът на финансите Владислав Горанов и вицепремиерът Валери Симеонов изразиха резерви към текстове от проекта. Борисов заяви категоричната си подкрепа за Закона за хората с увреждания.„Ние водихме многократен диалог, поехме ангажимента и държа да си го приемем, така както Бисер Петков го предлага. Ние сме парламентарна република и парламентът да преценява, в края на краищата те са нашите работодатели. Така че ние сме сложили подписите си, гарантирали сме си, че този текст ще приеме Министерският съвет“, допълни премиерът.", "date": "2018.10.17", "title": "Борисов: Здравният министър да предложи законодателни промени за донорството"}
{"url": "https://www.novinite.bg/articles/166091/Socialniyat-ministar-poseti-palatkoviya-lager-na-majkite-na-deca-s-uvrejdaniya", "text": "Социалният министър Бисер Петков дойде лично при палатката на майките пред Народното събрание, за да им каже, че Законопроектът за хората с увреждания днес е утвърден от Министерски съвет. Така се изпълнява ангажиментът за приемане на законодателството за хората с увреждания, поет в Плана за действие, подписан на 9 октомври, отбеляза той. Разписаните дати до момента стриктно са спазени. В петък законопроектът ще бъде в Народното събрание и ще продължи неговото разглеждане, заедно със Закона за личната помощ. Законопроектът, утвърден днес от Министерски съвет, е във вид, който беше подкрепен на Националния съвет за интеграция на хората с увреждания, на който майките присъстваха, увери министър Бисер Петков.", "date": "2018.10.17", "title": "Социалният министър посети палатковия лагер на майките на деца с увреждания"}
{"url": "https://www.novinite.bg/articles/166050/Forum-za-Dunavskiya-region-promenya-dvijenieto-v-Sofiya", "text": "Забраняват престоят и паркирането на пътни превозни средства, с изключение на автомобилите превозващи участници във Форума за Дунавския регион от 18 ч. на 17 октомври до неговото приключване на 20 октомври. Забранените райони са: паркинга при вход А3 на „Национален дворец на културата“; паркинга на ул. „Доспат“ между ул. „Баба Неделя“ и бул. „Витоша“; л. „Доспат“ между бул. „Витоша“ и ул. „Баба Неделя“; ул. „Баба Неделя“; ул. „Д-р Христо Стамболски“, пише От 07:00 часа до приключване на мероприятието на 20 октомври се забранява и влизането на пътни превозни средства, с изключение на автомобилите обслужващи мепроприятията, само при необходимост и по преценка на отдел „Пътна полиция“ при СДВР: по ул. „Доспат“ между бул. „Витоша“ и ул. „Баба Неделя“; по ул. „Баба Неделя“; по ул. „Д-р Христо Стамболски“.За паркирани в нарушение автомобили „Център за градска мобилност” ЕАД ще осигури специализиран автомобил за принудителното им преместване, само по нареждане на отдел „Пътна полиция” при СДВР.", "date": "2018.10.17", "title": "Форум за Дунавския регион променя движението в София"}
{"url": "https://www.novinite.bg/articles/166062/Cvetni-mozajki-v-Zooparka-v-Sofiya", "text": "Софийският зоопарк се сдоби с редки и застрашени видове животни – червеногуша гъска, къдроглав пеликан, дървесна жаба и балканска пъстърва, направени от цветни капачки. Те бяха подредени от посетители заедно с художници от Център АЛОС пред Екологичния научно-образователен център в Зоопарка. Цветните мозайки ще останат за постоянно в зоологическата градина.Арт-ателието, което се проведе през уикенда е част от кампанията „Натура 2000 идва в столицата“. Тя се организира от Българското дружество за защита на птиците и Издателство „Просвета“ по проект „ПрироДА“ към програма LIFE на ЕС, предаде ", "date": "2018.10.17", "title": "Цветни мозайки в Зоопарка в София"}
{"url": "https://www.novinite.bg/articles/166073/Cvetan-Cvetanov-Nyamame-favorit-za-glaven-sekretar-na-MVR", "text": "Към настоящия момент няма конкретно име, което да се смята за фаворит за главен секретар на МВР, коментира председателят на ПГ на ГЕРБ Цветан Цветанов.Цветанов подчерта, че темата за назначаването на главен секретар на МВР е важна за партньорите в коалицията, но до момента по нея няма развръзка. Той припомни, че процедурата по избор ще бъде финализирана едва след консултиране между премиер, вътрешен министър и президент.Цветанов коментира и противоречията в по-малкия коалиционен партньор на ГЕРБ в управлението. „Всичко това, което наблюдаваме и става в такива кратки срокове ни притеснява и нас, но не бих искал да коментирам през медиите отношенията, които има в „Обединени патриоти“, подчерта Цветанов.„Убеден съм, че всяка една от партиите има своя ангажимент към коалиционното споразумение и управленската програма. Има много теми, които ни правят по-различни и всеки отстоява различна теза, но смятам, че различното мнение не означава по никакъв начин, че това не означава по никакъв начин разпад на коалицията. Управленската програма, поне към настоящия момент, няма партия, която да я заявила, че се отказва от ангажиментите, които сме поели в името на България“, допълни още той.Зам.-председателят на ГЕРБ коментира и новата информация по случая „Скрипал“. „Доказателствата вече са много по-ясни и тук може да се каже, че трябва да се съобразим с това, което направиха всички развити европейски държави. Не бих искал да изземвам функциите на изпълнителната власт, но много е тревожно това, което излезе като доказателства и категоричността, която декларираха държави като Великобритания, Австрия, Германия, Франция и САЩ“, подчерта Цветанов. Според него една от потенциалните заплахи за региона и за ЕС са хибридните атаки, които идват от Русия. ", "date": "2018.10.17", "title": "Цветан Цветанов: Нямаме фаворит за главен секретар на МВР"}
{"url": "https://www.novinite.bg/articles/166041/Spryaha-konkursa-za-remonta-na-stolichniya-ploshtad-Sv-Nedelya", "text": " Конкурсът за ремонта на столичния площад \"Св. Неделя” е спрян. До месец ще бъде обявена новата процедура, каза председателят на Камарата на архитектите в България Борислав Игнатов в предаването \"Лице в лице” по bTV.Това е било уточнено на среща между главния архитект на София Здравко Здравков и ръководството на Камарата. \"Бяха заложени чисто финансови и бизнес критерии за подбор на екипи, които да представят проектни предложения – оборот на фирмата, брой на служителите, брой изпълнени обекти. Това автоматично ограничава голяма част от практикуващите архитекти в България и в чужбина”, коментира Игнатов. По думите му при новите условия ще отпаднат финансовите ограничения за фирмите, които участват. \"Не е казано, че една фирма, която има огромен оборот, има добри идеи. Точно обраното – понякога малки студиа са свежи и показват различно мислене”, заяви отбеляза шефът на Камарата на архитектите.Новите условия в конкурса ще бъдат уточнени с юристите на Камарата и на Столична община. Уговорихме се до края на седмицата да си дадем срок за това, посочи Игнатов.", "date": "2018.10.17", "title": "Спряха конкурса за ремонта на столичния площад „Св. Неделя”"}
{"url": "https://www.novinite.bg/articles/166042/Stroitelni-firmi-v-gotvnost-za-protest", "text": "Строителният бранш в България е готов за национални протести. Това става ясно от декларация, публикувана  в сайта novini.bg на Камарата на строителите. В документа се посочва, че гилдията е била подложена на безпрецедентни и злостни атаки, зад които прозират политически интереси.\r\nОт организацията изтъкват, че обвиненията срещу строителните фирми за некачествено изпълнение и липса на прозрачност на обществени поръчки са прераснали в обвинения за злоупотреби с евросредства и са достигнали до зловещата манипулация във връзка с убийството на телевизионна журналистка.\r\nЕто и пълния текст на декларацията:\r\n\"Обръщаме се към Вас, за да изразим огромното си безпокойство и категорично неприемане на случващото се в последната година, и още по-отчетливо през последните месеци, през които българският строителен бранш бе подложен на безпрецедентни и злостни атаки, зад които прозират политически интереси. Обвиненията срещу строителните фирми за некачествено изпълнение и непрозрачност на обществени поръчки прераснаха в обвинения за злоупотреби с евросредства, за да преминат всички граници и да достигнат до зловещата манипулация за връзка с убийство на млада жена, водеща на тв предаване.\r\nВъпреки бързата работа на следствените органи, довела до разкриването на това престъпление, негативният отзвук в международен план към страната ни бе огромен. Продължават и несправедливите обвинения, че българските фирми строят на \"високи цени, а качеството е безобразно\". Тези атаки се отразяват тежко на авторитета и на работата на строителния бранш, върху който заради недоказани твърдения, хвърлени в публичното пространство, се слагат обидни етикети. Българските строители са наричани \"олигарси, крадци, лъжци и убийци\".\r\nОт създаването си досега Камарата на строителите в България и фирмите, нейни членове, винаги са работили, спазвайки стриктно законите в Република България, като усилията ни са били насочени към създаване на честна и прозрачна конкурентна среда и ясни правила в бранша. Конкурсите и обществените поръчки се провеждат съгласно законодателството и вярваме, че в нашата страна съществуват достатъчно институции, които да гарантират тяхната законност и прозрачност. Намираме за неприемливо заради публикации без доказателства, без произнасяне на съответните органи, да се заклеймяват публично водещи строителни компании, изградили едни от най-мащабните инфраструктурни проекти, големи работодатели и данъкоплатци, и те да бъдат отстранявани от участие в обществени поръчки. Освен че създава напрежение в бранша, това е изключително лош знак към всички потенциални чужди инвеститори, които биха искали да правят бизнес у нас.\r\nУВАЖАЕМИ ГОСПОЖИ И ГОСПОДА,\r\nСтроителите на България не са престъпници! Ние сме 250 хиляди души, които искат да работят и да живеят в България. Искаме да отглеждаме децата си тук! Искаме да изграждаме, не да рушим. Ние не желаем да бъдем използвани за политически цели и за предизборна агитация! Затова казваме СТИГА!\r\nКСБ ще поиска спешни срещи с президента г-н Румен Радев, с председателя на Народното събрание г-жа Цвета Караянчева, с премиера г-н Бойко Борисов, с лидерите на парламентарно представените политически сили. Нашето желание е на тези срещи, очи в очи с българската държава и общественост, да опровергаем всички внушения и недоказани твърдения, отправяни досега в изявления и изказвания на институции. Високата институционална трибуна винаги гарантира широко медийно отразяване, а системните обвинения насаждат у обществото негативно отношение към целия бранш. Ще изразим категоричното си несъгласие с такава пропаганда и използването на съдбата на над 250 хиляди строители и техните семейства за трупане на политически дивиденти. Ние сме убедени, че честен политически дивидент може да бъде изваден само ако държавата седне открито с нас, чуе и разбере нашите проблеми и заедно изградим политиките за решаването им, така както го правехме досега. Както ние носим отговорност пред обществото, контролните и правораздаващите органи, така трябва да се търси отговорност от субектите, които създават и разпространяват лъжлива и невярна информация. Това трябва да бъде постигнато чрез промени в законодателството и ефективното и бързо съдебно производство.\r\nУвреждането на търговския престиж и доброто име на компании, стожери на българската икономика, към момента не е наказуемо по никакъв начин. Това отваря широко поле за манипулации, което не е в интерес на заетите в сектора, техните семейства, както и на техните работодатели. Надяваме се, че нашите послания ще бъдат чути. Ако това не стане, следващата стъпка ще бъде да защитим правата си по всички законови начини, включително и с национални протестни действия.\r\nОчакваме от отговорните институции решителна намеса с цел да се съхрани спокойствието и предвидимостта в бранша и да се гарантира върховенството на закона в Република България. Камарата на строителите в България декларира, че ще бъде последователна в политиката си за защита на интересите на своите членове\".\r\n", "date": "2018.10.17", "title": "Строителни фирми в готвност за протест"}
{"url": "https://www.novinite.bg/articles/166048/Mejdunarodni-izlojeniya-ot-hranitelno-vkusovata-promishlenost-zavladyavat-Sofiya", "text": "Домакин на международните изложения „Месомания“, „Светът на млякото“, БУЛПЕК, „Салон на виното“ и др. е Интер Експо Център. Те ще се проведат от 7 до 10 ноември.Изложенията са добра възможност за създаване на нови контакти и обмен на идеи за представителите на два от ключовите сектори – хранително-вкусовият и хорека.  е понятие обозначаващо сферата на индустриятана хотелиерството и ресторантьорството, предаде Над 500 изложители ще предложат идеи, продукти, технологии и нови възможности, а 162 от тях ще участват за първи път. Свои щандове ще разположат фирми от България, Австрия,Италия, Великобритания, САЩ, Гърция, Румъния, Република Македония, Холандия, Тайланд и ЮАР.За първи път с колективно участие тази година ще се включи и Департаментът по земеделие към посолството на САЩ в София.За поредна година с колективни участия се включват български месопреработватели, млекопреработватели, хлебопроизводители, винопроизводители, преработватели на плодове и зеленчуци и биопроизводители. Ролята на браншовите организации в България са един от основните фактори за успеха и положителните тенденции, подчертават организаторите.Залите на Интер Експо Център ще бъдат доказателство и за това, че създаването на кафе не е просто процес, а философия, майсторство и изкуство, за които се изискват наистина сериозни познания. За трета поредна година организаторите на Българския бариста шампионат ще се впуснат в търсене на най-добрите баристи. Професионалистите ще се съревновават в създаването на най-добрите еспресо и капучино. Ще се проведе и Latte Art кафе шампионат под защитата на Световната кафе организация.Конкурс „Златен медал с диплом за качествени и оригинални пазарни продукти и/или адитиви“ ще се проведе на изложенията, а най-добрите опаковки ще бъдат наградени на Националния конкурс „Приз Пак“.", "date": "2018.10.17", "title": "Международни изложения от хранително-вкусовата промишленост завладяват София"}
