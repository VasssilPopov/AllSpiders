{"url": "https://www.novinite.bg/articles/165917/Dvijenieto-v-Sofiya-e-zatrudneno-zaradi-maratona", "text": " Изключително трудно е придвижването с кола в София заради маратона \"София 2018”. Участниците в движението са объркани и се получават конфликтни ситуации.Шофьорите са изнервени, а хората които живеят в столичния квартал \"Иван Вазов” споделиха, че не трудно могат да стигнат до домовете си.Променени са и маршрутите на някои линии на градския транспорт. Блокадата ще продължи до 16 часа.", "date": "2018.10.14", "title": "Движението в София е затруднено заради маратона"}
{"url": "https://www.novinite.bg/articles/165923/Kenijci-i-marokanec-sa-pobeditelite-na-Maratona-na-Sofiya", "text": "Кениецът Стивън Киплагат бе най-бърз по време на 35-ото издание на Маратона на София. Надпреварата се проведе днес (14 октомври) по централните улици на столицата, предаде бТВ.В Маратона се включиха над 4000 бегачи, като голяма част от тях бяха аматьори и изминаха дистанцията от 21 км. При класическата дистанция 42,195 км Киплагат завърши за 2:14:05 часа. Така той подобри с 40 секунди и рекорда на състезанието, поставен от неговия сънародник  Бармао Кипроно през миналия сезон.Втори за 2:15:08 часа завърши Абел Роб (Кения), а трети се нареди Нуени Редуан от Мароко с 2:15:37 часа.", "date": "2018.10.14", "title": "Кенийци и мароканец са победителите на Маратона на София"}
{"url": "https://www.novinite.bg/articles/165936/Dete-sabira-plastmasovi-butilki-za-da-pomaga-na-bezdomnite-jivotni", "text": "Малката Радост е само на 8, но има кауза. Момичето се опитва да събере до 26-ти октомври 500 кг пластмасови бутилки, а със средствата от рециклирането им да помогне на животните, които са на улицата. Мечтите ѝ се простират и по-далеч - тя иска да създаде приют сред природата за бездомни кучета и котки.Искам да им помогна като им намеря дом, защото мисля, че когато имат бълхи, ги боли, когато ги хапят, затова искам да ги махна и после да им намеря дом и да имат какво да ядат, да имат топъл дом, разказа пред Нова телевизия Радост.В търсене на покрив за животните на улицата детето решава да събира пластмасови и стъклени бутилки, а майка ѝ прегръща мечтите ѝ.За да може тя да знае, че от нейната любов, от нейната добрина и сила реално група животни ще живеят по-добре, сподели майката на момиченцето Надежда.Намира фирма за рециклиране на отпадъци, която на 26-ти октомври ще дойде пред дома им. Но при условие, че съберат минимум 500 кг пластмаса. Ако успеят, със средствата искат да построят къщички за бездомните животни в квартала.Примерът на Радост що е то доброта се оказва заразителен. Надежда разказва за каузата в социалните мрежи. Стотици хора от страната и чужбина споделят публикацията и вече участват в малката, вече по-голяма кампания.А когато даряваш радост, получаваш радост. Осемгодишното дете, което мечтае на глас, получава изненадващ подарък от непозната жена – каишка за кучета.", "date": "2018.10.14", "title": "Дете събира пластмасови бутилки, за да помага на бездомните животни"}
{"url": "https://www.novinite.bg/articles/165940/Peticiya-zove-za-dojivoten-zatvor-za-ubieca-na-Viktoriya", "text": "Доживотен затвор за убиеца на Виктория се иска в онлайн петиция. Неин автор е Теодора Петкова, съобщава dunavmost.com.\"Нека подкрепим петицията за Вики. Една млада 30-годишна жена, дъщеря, майка и журналистка беше убита брутално посред бял ден в един от парковете на град Русе. За убийството й обвиниха 21-годишния Северин от квартал \"Тракцията\" в Русе. Искаме справедлива присъда за изверга, отнел млад живот, не може да продължава всичко така.Трябва да има закони и доживотни наказания, за да има и страх да не се извършват нарушения. Най-добре смърт за смърт, но докато сме в ЕС, няма как да стане. Дайте своя подпис, нека убиецът изгние в затвора, а Вики да почива в мир и светлина\", се казва в петицията. Всеки, който иска да подпише петицията, може да го направи ", "date": "2018.10.14", "title": "Петиция зове за доживотен затвор за убиеца на Виктория"}
{"url": "https://www.novinite.bg/articles/165899/I-dnes-topal-esenen-den", "text": "Днес ще бъде предимно слънчево с по-значителни увеличения на облачността над южните райони от страната. В сутрешните часове на отделни места в низините и около водните басейни видимостта ще е намалена. Ще духа слаб, по Черноморието до умерен вятър от изток-североизток. Максимални температури между 19° и 24°, в София 20°.Над планините ще бъде предимно слънчево. Ще духа слаб, по високите и открити части умерен източен вятър. Максималната температура на височина 1200 метра ще е около 13°, на 2000 метра - около 7°.Над Черноморието ще бъде предимно слънчево, преди обяд на места, главно по южното крайбрежие с мъгла или ниска облачност. Ще духа до умерен североизточен вятър. Максимални температури на въздуха: 18°-20°. Температурата на морската вода е 19-20°. Вълнението на морето ще бъде 3-4 бала.Атмосферното налягане ще бъдe по-високо от средното за октомври, през деня ще се задържи почти без промяна.На 14.10.2018 слънцето ще изгрее в 07:38 часа и ще залезе в 18:46 часа. Продължителност на деня 11:08 часа.На 14.10.2018 луната ще изгрее в 12:55 часа и ще залезе в 22:32 часа. Осветеност на диска в 0h UT 25 %. Фаза на луната: първа четвърт.", "date": "2018.10.14", "title": "И днес - топъл есенен ден"}
{"url": "https://www.novinite.bg/articles/165918/Kola-blasna-motoriziran-policaj-v-Sofiya", "text": "Моторизиран полицай е блъснат от лек автомобил на столичния булевард \"Владимир Вазов\".Инцидентът е станал малко преди 10.00 часа тази сутрин, съобщи БГНЕС.Полицаят е откаран за преглед в лечебно заведение, но по първоначални данни не е сериозно пострадал, заявиха от пресцентъра на МВР.Причините за произшествието са в процес на изясняване.", "date": "2018.10.14", "title": "Кола блъсна моторизиран полицай в София"}
{"url": "https://www.novinite.bg/articles/165903/Pojar-v-zavedenie-v-Sofiya", "text": "Пожар горя в столично заведение на бул. „Евлоги Георгиев“, съобщи МВР.Сигнал за инцидента е бил подаден към 19:45 ч.На място веднага са изпратени екипи на пожарната.Районът е отцепен от полицейски сили, посетителите на заведението са били евакуирани. По първоначални данни няма пострадали хора.Тепърва ще се изясняват и причините за възникналия инцидент.", "date": "2018.10.14", "title": "Пожар в заведение в София"}
{"url": "https://www.novinite.bg/articles/165904/Zatvaryat-centara-na-Sofiya-zaradi-maraton", "text": "Рекорден брой участници се очакват в 35-ото издание на традиционния маратон, който ще се проведе в София тази неделя. В ежегодното събитие ще се състезават над 4000 души от 48 държави.Организаторите са подготвили голяма парична награда в размер на 63 000 хил. лв., която да бъде разделена между най-добре представилите се. Състезанието предлага четири дистанции на желаещие да участват. Най-кратката е масовият старт, чиято дължина ще бъде 3 км. Следващата дистанция е на 10,550 км., последвана от полумаратонската 21,098 км., за да завърши с 42,195 км. Състезанието започва в 10.00 часа от Национален стадион \"Васил Левски\".То налага временна организация а движението в столицата днес, както и пълна забрана за движение на автомобили от 6 часа сутринта до 15.30 следобед. Паркираните по трасето на маратона коли ще бъдат принудително преместени.  Забранява се влизането на пътни превозни средства в двете посоки по бул. \"Евлоги и Христо Георгиеви\" между бул. \"Цар Освободител\" и ул. \"Граф Игнатиев\". До 16 ч. се променят и маршрутите на масовия градски транспорт в центъра. Промените засягат автобусни линии 9, 84, 184, 72, 75, 76, 94, 102, 204, 505 и 604. Подробна информация можете да откриете на сайта на Столичната община и Центъра за градска мобилност.", "date": "2018.10.14", "title": "Затварят центъра на София заради маратон"}
{"url": "https://www.novinite.bg/articles/165922/NFSB-BPC-da-priznae-nezavisimostta-na-Ukrainskata-pravoslavna-carkva", "text": "Националният фронт за спасение на България /НФСБ/ приветства решението на Светия Синод на Вселенската патриаршия в Истанбул за обявяване за канонични Украинската православна църква и Украинската автокефална православна църква и призовава Българската православна църква да последва този пример.Украйна е близка на България държава, дом на една от най-големите задгранични български общности. Българските изпълнителна и законодателна власт водят последователна политика през годините както за сближаване на българския етнос в Украйна с Родината и българския народ, така и за изграждане на трайни и устойчиви икономически, социални и културни връзки между Украйна и България.Смятаме за критично важно Българската православна църква да се включи в този процес и последва българската държавна политика и да направи нужното, за да може украинският народ и българите в Украйна да имат своя независима Църква, се казва в Декларация на НФСБ. ", "date": "2018.10.14", "title": "НФСБ: БПЦ да признае независимостта на Украинската православна църква"}
{"url": "https://www.novinite.bg/articles/165907/BSP-iska-poveche-darjava-v-zdraveopazvaneto", "text": "БСП е интересна партия, тя винаги е имала много мнения. Но преди атаката тя е един юмрук, който трябва да удари там, където трябва, и в интереса на всички български граждани, надявам се. Това депутатът от БСП Георги Йорданов коментира в \"Офанзива с Любо Огнянов\"  по Канал3 вътрешните подписки и борби в редовете на социалистическата партия покрай смяната на и.д. главния редактор на в. \"Дума\". \"Обстановката в България е такава, че изнервя всички български граждани. Има и другари, които искат БСП да се изяви като още по-агресивна опозиция. Има и други неща, като смяната на главния редактор на в. \"Дума\" - партиен орган с политика, съпричастна на БСП, която има дял в издръжката му\", сподели мнението си лекарят. За изненадващото посещение на американския посланик Ерик Рубин в седалището на БСП на \"Позитано\" 20, Георги Йорданов разкри, че то е било поискано от самия дипломат. \"Тази среща е по желание на американския посланик, поискал е и е бил поканен. Това, което интересува представителите на чужди  държави, е визията ни как мислим да се развива страната. И второ какъв е синхронът между политическите партии - събират информация\", изтъкна депутатът. За вота на недоверие срещу управляващите, който ще бъде внесен от следващата седмица, Георги Йорданов каза,  че той не се е забавил. \"В сферата на здравеопазването трябва да се случи нещо. Чакаме вече девета година да се случи нещо. При Борисов-1 бе случаят с онези 1,5 милиарда лева, резерва от здравните вноски, пари на българските граждани. При Борисов-2 лимитираме дейността на болничните заведение и второто - пръстовите отпечатъци. И нищо не се случва. Вече не можем да чакаме\", мотивира се лекарят. Според него внесената от здравния министър Кирил Ананиев програма за финансиране на здравеопазването е \"идея, предложение\". \"Ние не сме съгласни с това, като допълнителните пари за финансирането не трябва да излизат от джобовете на българския гражданин. Министър Ананиев протежира с предложението си излизането на държавата от здравеопазването и хвърлянето й към частни застрахователи. Ние искаме обратното. В нашите срещи с гражданите те оценяват, че липсата на здравеопазване е една от причините за демографския срив. На второ мясо - трябва ли българските болници да са търговски дружества? Защото целта на едно търговско дружество е финансовата печалба и изгода. Животът и здравето - това трябва да бъде целта, имаме такъв модел с болницата на МВР, ВМА. Трето - ужасно е българите да си купуват лекарства в Гърция и Турция. Трябва да се намали цената, чрез намаляване на ДДС. Пълното му изчезване не е реалистично, но 8% ДДС ще намали цените на българския пазар\", изброи мотивите на вота на недоверие Георги Йорданов. И заключи: \"Вотът на недоверие не е срещу българския парламент. ГЕРБ не само не се справя, но дори и идеите им са вън от реалната обстановка в страната ни\". ", "date": "2018.10.14", "title": "БСП иска повече държава в здравеопазването"}
{"url": "https://www.novinite.bg/articles/165916/Caryat-za-kazusa-s-imotite-Never-ending-story", "text": "Never ending story (история без край) – с този израз бившият премиер Симеон Сакскобургготски описва накратко сагата с имотите на царското семейство пред БТВ.\"Аз вече се уморих - обяснявам, защото ми се струва като сага или never ending story. Единствено изхождаме от фактите. Винаги сме считали и сме знаели, че това е нашата къща и нещо частно, но съдейки по онова време, когато държавата реши да одържави всичко през 1947 г., показва, че то не е било държавно. Повече от това като логика мисля, че не може да се добави\", казва бившият премиер за собствеността на имота.\"Много пъти съм си задавал въпроса, защото от 1998 г. вече всичко живо каза, че някаква си историческа несправедливост била коригирана или изправена, или както и да го наречем. След това, когато сестра ми и аз, решихме да дарим парка на гражданите на София, тогава самият кмет Софиянски вместо да ни благодари, трябваше да каже: \"Къде сте тръгнали, ми то не е ваше\", добавя Сакскобургготски.На въпроса защо не се е занимавал с този въпрос, докато е управлявал, той казва: \"Лично аз тогава настоявах да не се навлиза много в тази тема, тъй като бях премиер и ми се струваше неетично да си оправям въпросите. Това беше моето желание. Оттам нататък дали някои административни, как да кажа – ходове, са били предприети, това вече е друго. Няма и думи, с които да окачествя всичко това, но за съжаление, така се случи. А щом като всъщност не е чисто юридически, защото юридическото си е било ясно още от поколенията на баща ми и на цар Фердинанд, мисля, че има начин, по който да се реши по един политически или с някакво договаряне, или въобще, както се прави в други цивилизовани държави\".\"С много лица, които отговарят по тия въпроси, съм се срещал, сме разговаряли и съм обяснявал, че това положение наистина не само не е коректно, но не е редно и в крайна сметка трябва да се стигне до някакво решение. Последното беше: „Ами, да изчакаме да мине председателството. Е, хубаво, всички сме се мобилизирали за успешното председателство, но след това можеше да се започне нещо. Или някой да се обърне към мен и да поразгледаме нещата по един спокоен и нормален начин. Но това не се е случило досега\", коментира бившият министър-председател.\"Всичко може да се предположи, защото не е нещо, което е според закона. Започна се да се търси туй много години след 1998 г., когато всички вече бяха казали: \"Добре, край!\". Сякаш пък никой друг пък не си е получил бащиното наследство или никой друг не притежава имоти. Извиват ми ръцете по по този начин. Защото 9 години, говоря от фамозния мораториум, вече навлизаме в една изцяло абсурдна ситуация\", категоричен е Сакскобургготски.На въпроса какво смятат децата му за този казус бившият премиер отговаря: \"Карат ми се защо търпя всичко това. И просто недоумяват, защото те са свидетели на това, което съм правил цял живот. Но може би защото това ни е било втълпено, че България преди всичко и човек трябва да стиска зъби понякога. Апетити винаги има, всякакви. Може би се надяват да си отида от този свят и тогава вече да си кажат: Сега вече free-for-all, както викат американците, но едва ли ще им направя това удоволствие, засега поне се надявам не\".\"Това е една история без край, защото всъщност това не е съдебен спор. Това е морален и законодателен спор\", обобщава Сакскобургготски.", "date": "2018.10.14", "title": "Царят за казуса с имотите: Never ending story!"}
{"url": "https://www.novinite.bg/articles/165910/Pevicata-Margret-Nikolova-stana-na-90-godini", "text": "Една голяма естрадна легенда отпразнува тази седмица 90 години, 70 от които, е отдала на сцената и публиката - Маргрет Николова. Сега певицата живее със семейството си в Трън.За първото си пиано Маргрет Николова си спомня: „Като дете бях си намерила намерила едни бели плочки на един строеж в съседство.  И на един куфар в стаята съм си наредила белите плочки и свиря на пиано. И наще решиха да ми вземат пиано. После се ядосвах, защото трябваше с часове да седя и да свиря технически упражнения, да мога да ... А в академията всъщност аз постъпих като пианистка.”\r\n\r\n\r\n\r\n", "date": "2018.10.14", "title": "Певицата Маргрет Николова стана на 90 години"}
{"url": "https://www.novinite.bg/articles/165941/Hoking-predreche-Superchoveci-shte-prevzemat-sveta", "text": "Нова раса от \"суперчовеци”, която постепенно ще унищожи останалата част от човечеството – за това е предупредил ученият Стивън Хокинг в последните месеци от живота си, съобщават световните агенции.Ученият, който почина през март, остави поредица от статии, изразяващи притесненията му от последствията, които ще настъпят, ако генното инженерство продължи да се развива без регулации.В последната си книга \"Отговори на фундаменталните въпроси” професор Хокинг рисува хипотезата, според която е възможно в бъдеще богатите да започнат да променят своята ДНК и тази на децата си, за да създадат \"суперчовеци”, които ще са по-интелигентни и ще живеят по-дълго.Според учения дори законите за генното инженерство да бъдат променени, все пак ще се намират хора, готови да нарушават правилата в своя полза.\"След появата на суперчовеците, ще възникнат редица значителни политически проблеми с неподобрените хора, които няма да могат да се състезават с тях. Подразбира се, че те постепенно ще изчезнат или ще станат несъществени. Вместо това ще се появи раса от самосъздали се същества, които ще се самоусъвършенстват дори с по-голяма скорост”, пише Хокинг.В друга статия ученият прогнозира, че в рамките на XXI век хората ще открият как да модифицират интелекта и инстинктите си, да подобряват паметта, устойчивостта на болести и продължителността на живот.В подкрепа на твърденията си авторът на \"Кратка история на времето” дава за пример \"Криспър” – технология, която позволява на учените да променят или премахват \"лошите” гени от ДНК, пише БГНЕС.", "date": "2018.10.14", "title": "Хокинг предрече: „Суперчовеци” ще превземат света"}
{"url": "https://www.novinite.bg/articles/165902/Nad-1100-balgari-chakat-za-transplantaciya", "text": "1140 души у нас чакат за животоспасяващи трансплантации, според здравните власти. В същото време едва около 30 пациенти са получили орган от началото на годината. В световния ден на донорството - 13 октомври, лекари от ВМА проведоха информационна кампания за донорството сред най-голямата мото организация в България Sofia Riders. Във форума се включиха и пациенти, преминали чернодробна трансплантация. Идеята е всеки българин да може да направи информиран избор в случай на донорска ситуация.Вчера Съветът на Европа чества за 19-та поредна година Европейския ден на органното донорство и трансплантация. Целта е насърчаване на публичния дебат и подпомагане на близките за вземане на информирано решение в изключително тежките за тях моменти, което може да бъде животоспасяващо за чакащите трансплантация.Във ВМА до момента са извършени чернодробни трансплантации на 63-ма пациенти. За година обаче операциите са единици, защото няма достатъчно донори на органи.„Не се увеличава годишната база на реализираните трансплантации, именно защото няма достатъчно донори…  Този недостиг на донори не позволява ефективно лечение на нуждаещите се пациенти, спешните пациенти, за съжаление, ги губим”, обясни доц. Ивелин Такоров, ръководител на Клиника по коремна хирургия и част от трансплантационните екипи на ВМА..Органите, които са ненужни вече на пациентите с мозъчна смърт, могат да спасят едновременно няколко човешки живота.Любителите на високите скорости не са съгласни с квалификацията, която често им се дава, а именно „донори”. Статистиката показва, че за 11 години във ВМА няма нито един донор-моторист.„Травмите при мотористите са сериозни и те не могат да бъдат донори, но вие знаете колко е дълга листата на чакащи, за съжаление, ние можем да бъдем... и търсещи органи”, обясни Мартин Райчев от организацията „Софийски мотористи”.На срещата присъства и червената легенда Джони Велинов, на когото преди 11 години е направена чернодробна трансплантация във ВМА. Той успя да трогне аудиторията с личната си история и с емоциите, които е изпитал покрай интервенцията. Не можа обаче да опише с думи благодарността си към лекарите и близките на донора:„Това не може да оцени, няма равностойност. Благодарение на тези хора живея втори живот. Всеки си мисли, че на него няма да се случи, но никой не е застрахован. Трябва да е ясно – един умира, но дава живот на трима-четирима други”.", "date": "2018.10.14", "title": "Над 1100 българи чакат за трансплантация"}
{"url": "https://www.novinite.bg/articles/165914/Trenor-Priemajte-vaglehidratite-predi-i-sled-trenirovka", "text": "Ценни съвети за тренировки и хранене, за да постигнем по-добра форма, даде треньорът Борислав Лазаров в предаването \"Тази неделя” по bTV.Той препоръчва да насочим въглехидратите преди и след тренировка, когато имаме най-голям разход на енергия. Може да се включат и в закуската.Трябва да се храним по-редовно, да ядем между 3 и 5 пъти на ден, задължително да закусваме, да хапваме плодове от време на време, за да можем да не ядем сладко, допълни той.Плодовете трябва да се ядат не за десерт, а между храненията или пък да ги включим в закуската. \"Хубаво е плодовете да се консумират основно до 12 ч., а след това да ги ограничим, защото се води, че организмът ни няма ензимите, с които да ги обработи след това”, обясни Боби Лазаров. Той представи и рецепта за домашни шоколадови бонбони, които са подходящи и за вегани. Стават изключително вкусни, но са и доста калорични и не трябва да се прекалява с тях, предупреди Лазаров.Хората много бързо се отказват, тъй като резултатите им са бавни. Трябва да разберат, че няма как нещата да се случват прекалено бързо. Просто има физически процеси, които не могат да се извършат от тялото за толкова кратко време, колкото им се иска на хората, отбеляза треньорът.По думите му резултати може да се видят и на втората или третата седмица в зависимост от това с какво наднормено тегло е човекът и какво иска да постигне. Един месец е минимумът да видим някакви резултати, които ще можем да задържим и да ни мотивират за в бъдеще, категоричен беше Боби Лазаров.", "date": "2018.10.14", "title": "Треньор: Приемайте въглехидратите преди и след тренировка"}
{"url": "https://www.novinite.bg/articles/165920/Prezidentat-Ubiecat-na-Viktoriya-tryabva-da-ponese-cyalata-tejest-na-zakona", "text": "Президенът Румен Радев с призив към съдебната власт и полицията да реши бързо и справедливо случая с убитата Виктория Маринова.Държавният глава е гост в Троян за 150-годишния юбилей на града. Радев е категоричен, че убиецът на Виктория трябва да понесе цялата тежест на закона. Според него международният отзвук е бил резлутат от кризата в доверието то институциите.Президентът изказа съболезнования към семейството на загиналата. От всяка несправедливост боли и това води до възмущение. Случаят разкри огромният дефицит на доверие между институциите както вътре в страната, така и навън. Очаквам органите на реда да покажат на света, че такива престъпления в България се наказват, заяви Радев, цитиран от Нова телевизия.Той коментира още искането за вот на недоверие в сектора на здравеопазване. По думите му подобен вот не цели сваляне на правителството, а по-скоро трябва да инициира дебат за решаване на проблемите в сектора.", "date": "2018.10.14", "title": "Президентът: Убиецът на Виктория трябва да понесе цялата тежест на закона"}
{"url": "https://www.novinite.bg/articles/165932/NZOK-vavejda-limit-za-skapostruvashto-biologichno-lechenie", "text": "Здравната каса въвежда лимит за скъпоструващо биологично лечение на пациенти с тежки заболявания. Новите случаи на псориазис, болест на Крон и някои артрити ще се лекуват с \"най-разходоефективния” медикамент за фонда, предаде бТВ.Пациенти заплашват да атакуват промяната в съда.Любомир е с псориатичен артрит. От 5 години е на скъпоструваща биологична терапия като е сменил няколко медикамента. И казва, че благодарение на това сега води нормален живот. Новите пациенти няма да имат право на избор, казва Любомир.\"Няма да има възможност да избираме и няма да има достъп до нови лекарства, които се въвеждат, те ще бъдат по-скъпи”, обяснява пациентът Любомир Иванчев.От здравната каса твърдят, че  достъпът до иновативно лечение няма да се ограничи.За всяко от заболяванията е определен медикамент с най-голяма разходна ефективност - т.е. най-добро съотношение между резултат и цена. Лекарите ще избират между него и поне още един продукт с близка стойност. \"Ще дадем възможност във всяко едно заболяване да има избор на минимум 2 продукта, в някои заболявания дори ще има 4 продукта за избиране”, пояснява д-р Галя Кондева от НЗОК.Продуктите са избрани сред такива, които имат сходен ефект, но в момента са на твърде различна цена, казват от касата. Списъкът с тях би трябвало да е готов. А пациентите се притесняват, че ако лекарите все пак изпишат по-скъпо, те ще доплащат.Боряна Ботева, Организация на пациентите с ревматологични заболявания. \"Голямата част от пациентите го разбират така че ще трябва да доплащат, в тази посока са и писмата, които получихме”, обяснява Боряна Ботева от Организацията на пациентите с ревматологичти заболявания.От касата обясняват, че ако лекарите обосноват добре решението си за друго лекарство, пациента няма да доплаща, фондът ще го поеме. Промените влизат в сила от 15 октомври.", "date": "2018.10.14", "title": "НЗОК въвежда лимит за скъпоструващо биологично лечение"}
{"url": "https://www.novinite.bg/articles/165939/Gripna-epidemiya-ni-udrya-mejdu-15-yanuari-i-15-fevruari", "text": "От средата на октомври до март, април се срещат респираторни вируси, които не са грипни, най-често са породени от настинка, заяви главният държавен инспектор д-р Ангел Кунчев. В страната се наблюдава увеличение на броя на респираторните заболявания. Д-р Кунчев добави, че грипните вируси ще се появят към края на ноември.Според него вирусите, които се наблюдават през есенно-зимния сезон, са много разнообразни и надали могат всички да бъдат изброени. \"Сезонът е сравнително дълъг, като се почне от средата на октомври, чак до март-април. В този отрязък от време, най-често ще се срещнем с една голяма група респираторни вируси, които не са грипни“, посочи той.По думите му те са изключително разнообразни, само като имена влизат респираторни, парагрипни и още много със сложни наименования. \"Характерното тук е, че зад тях най-често стои това, което народът обича да нарича \"настинка“, изтъкна д-р Кунчев. Тя се определя с два-три дни неразположение, температура, отпадналост. \"Очевидно е, че не се чувстваме добре, но не ни кара да си останем вкъщи. Това е характерно за тези респираторни вируси, изключение може да има, особено при малки деца, при възрастни хора с хронични заболявания“, коментира още той.При тези групи настинката може да протече по-сериозно, включително да се наложи и болнично лечение. \"Като цяло в над 95% от случаите те протичат сравнително леко“, коментира още той. Според него с подобни ситуации ще се сблъскаме през октомври, най-вероятно и през ноември.\"В края на ноември ще започнат да се появяват и първите грипни щамове. От начало съвсем разпръснато, по отделни места, като постепенно започват да набират скорост и вече през втората половина на декември, започват да преобладават“, каза той.Д-р Кунчев посочи, че към края на януари заболеваемостта продължава да расте и достигат епидемични стойности. „В различни области на страната се достига до епидемия, но в рамките на две-три седмици, всички райони преминават през този път“, уточни той.Според главния държавен инспектор има изключения във времето с по-ранни епидемии в края на декември. \"В масова практика, България и Балканите достигат до епидемични стойности в периода от 15 януари до 15 февруари. Най-вероятно така ще се случи и тази година“, обясни още той.", "date": "2018.10.14", "title": "Грипна епидемия ни удря между 15 януари и 15 февруари"}
{"url": "https://www.novinite.bg/articles/165915/Cvetanov-Opoziciyata-se-starae-da-destabilizira-instituciite", "text": "Опозицията се старае да създаде една нервност в обществото, а така също да дестабилизира институциите в България. Това каза в интервю за \"Фокус\" Цветан Цветанов, председател на Парламентарната група на ПП ГЕРБ и зам.-председател на партията.Най-важното е, че управлението дава своите резултати както в приходната част на бюджета, така също и в проектобюджета за 2019 година, където ще имаме възможност както да увеличим доходите в бюджетната сфера, но и да изпълняваме ангажиментите си по секторните политики. Тук разбира се водещ ще бъде секторът, свързан с образованието на българските деца, каза още Цветанов. Той добави, че един от основните акценти през есенната сесия на парламента винаги е проектобюджетът.Той трябва да бъде внесен от Министерски съвет в парламента, да започне гледането му в ресорните комисии, за да може до края на ноември да имаме готов, приет бюджет за 2019 година, допълни Цветанов.", "date": "2018.10.14", "title": "Цветанов: Опозицията се старае да дестабилизира институциите"}
{"url": "https://www.novinite.bg/articles/165900/Chestvame-Sv-Petka", "text": "Във всички епархии на Българската православна църква днес (14 октомври) се чества една от най-почитаните у нас светици - Света Преподобна Параскева или Света Петка Българска. За българите, а и за другите православни балкански народи, Св. Петка е една от най-почитаните и популярни светици.Авторитетът ѝ като покровителка на българския народ се дължи до голяма степен и на житието, написано за нея от Патриарх Евтимий Търновски. В него четем, че светицата е родена през ХІ в. в семейство на заможни българи в град Епиват на Мраморно море. От малка Св. Петка проявявала състрадание към бедните и нещастните и искала да се посвети на Бога.Когато родителите ѝ починали, тя раздала цялото наследено имущество на нуждаещите се, отишла да се поклони на гроба Господен и заживяла като отшелничка в Йорданската пустиня. Малко преди да свърши земният ѝ път, светицата се завърнала в родния си град и там починала.Мощите на Преподобна Параскева правели чудеса и лекували. През 1238 г. българският цар Иван Асен ІІ пренесъл мощите в старопрестолния Търновград и ги поставил в новопостроения храм \"Преподобна Петка”. Затова светицата е наречена Св. Петка Търновска. След падането на старата българска столица под османска власт, светите мощи били пренесени във Видин, а по-късно в Белград. Днес те почиват на румънска земя в град Яш, в храма \"Три светители”.Празникът на св. Петка е познат у нас като Петковден, Петки. Това е един от най-големите български народни празници и с него се отбелязва краят на лятото и началото на зимата, както и завършекът на земеделския и животновъдния годишен цикъл. На този празник (както и на Димитровден) става разплащането с наетите за лятото ратаи, овчари, жътвари и спазаряването им отново, което на много места се съпровожда с угощения и \"коч курбан”. За него овчарите дават жертвеното животно, а стопанките месят хляб и точат баници с пожелание \"да се точат агънцата и овцете”, т.е. да се раждат много.Обикновено на Петковден се прави и обредното заплождане на домашните животни, наричано мърлене или овча сватба - пускане на кочовете при овцете за оплождане. Докато трае заплождането, жените не трябва да вършат никаква женска работа, за да се роди здрав добитък и да не се \"заплитат червата на агънцата”. Всяка домакиня омесва и раздава пита с името на светицата-закрилница, с пожелание за здраве и богат приплод на домашните животни.С Петковден започва периодът на годежите и сватбите и из къщите тръгват сглядници годежари.В народните представи на българите Св. Петка е лечителка и пазителка от \"страшни” болести. Жените в странджанския край я тачат против безплодие. В навечерието на празника на светицата бездетните булки отиват да преспят до параклис и свещен извор, носещи нейното име и на сутринта се измиват с лековитата вода на аязмото.", "date": "2018.10.14", "title": "Честваме Св. Петка"}
{"url": "https://www.novinite.bg/articles/165908/Valentin-Radev-za-ubijstvoto-v-Ruse-Nad-80-neshtata-sa-yasni", "text": "МВР си свърши добре работата. Удовлетворен съм, че момчетата се справиха много бързо. Това каза в предаването \"Събуди се\" по Нова телевизия бившият министър на вътрешните работи Валентин Радев.Той посочи, че има сериозни доказателства срещу Северин Красимиров, арестуван за убийството на журналистката Виктория Маринова. Над 80% нещата са ясни – освен ДНК, има и други доказателства, като вещи. Има и неща, които още не са известни, тепърва ще се работи, но важното е, че извършителят е задържан, заяви Радев.До десетина дни вероятно момчето ще бъде екстрадирано, сигурно с граждански полет, добави той. Бившият вътрешен министър призова в подобни случаи професионалистите от МВР да бъдат оставени да работят спокойно.МВР трябва да внушава доверие в институциите. МВР помага – не винаги успява, но винаги е насреща, каза още Валентин Радев.Според него няма опасност етническото напрежение в ромската махала в Русе да ескалира.", "date": "2018.10.14", "title": "Валентин Радев за убийството в Русе: Над 80% нещата са ясни"}
{"url": "https://www.novinite.bg/articles/165913/Zapaliha-s-guma-doma-na-jurnalist-v-Burgas", "text": "Домът на бургаския фоторепортер Борислав Пенков бе запален тази нощ с гума. Жилището му се намира в комплекс \"Зорница\" в града и сигналът за пожара е подаден около 3,30 часа през нощта. Това съобщиха от полицията. Гумата е била поставена и запалена пред входната врата на Пенков.Огънят е потушен от четирима огнеборци. Изгоряло е близко разположеното електрическо табло с 15 електромера, както и електрическата инсталация на входа. Обгоряла е асансьорната врата на етажа.На мястото е направен оглед. Иззети са части от изгорялата автомобилна гума, установени са свидетелите на пожара, част от които вече са разпитани.Задържан е 37-годишен бургазлия, чиято съпричастност с извършения палеж е в процес на изясняване от служители на Пето Районно управление - Бургас.По случая е образувано досъдебно производство. ", "date": "2018.10.14", "title": "Запалиха с гума дома на журналист в Бургас"}
{"url": "https://www.novinite.bg/articles/165928/S-motorna-rezachka-atakuvaha-vrata-na-zavedenie-v-Byala-Slatina", "text": "Сцена като от филм - комедия или хорър, се е разиграла наистина в Северозапада снощи. Врата на кръчма е била нарязана с резачка, съобщиха от пресцентъра на областната дирекция на МВР във Враца.Нападението срещу заведението, собственост на местен жител с инициали И. Х,  е осъществено около 30 мин. след полунощ, уточни bulnews.bg.В Бяла Слатина се чудят за мотива на нощния резач: дали е недоволен и ударен в сметката клиент, или е съсед, недоволен от нощната глъчка на пияни хора в хоремага. Версията за атентат на трезвеник, борещ се срещу пиянството, изглежда най-нереална.Стойността на нанесената щета е в процес на установяване.", "date": "2018.10.14", "title": "С моторна резачка атакуваха врата на заведение в Бяла Слатина"}
{"url": "https://www.novinite.bg/articles/165930/Zadarjaha-19-godishen-za-paleja-pred-jilishteto-na-jurnalista-v-Burgas", "text": "37-годишен мъж от Бургас е задържан за палежа пред жилището на местен журналист, предаде БНР. Запалена гума пред дома на фоторепортера от бургаския вестник \"Черноморски фар\" Борислав Пенков предизвика голям пожар в жилищния блок в комплекс \"Зорница\". Това е трето посегателство над дома на Пенков.Техници се опитват да възстановят захранването на втори вход. Инсталацията гръмва в 3.30 часа, когато пламъците на запалената гума стигат до таблото. 15 електромера са неизправни, не може да се посочи срок, в който тока ще бъде пуснат, съобщават от енергодружеството. Пожарът е бил потушен от четирима огнеборци. Извършен е щателен оглед. Това е трето посегателство над фоторепортера, който преди година снимал опожарено заведение, а присъстващият Петър Биберов го удари. Пенков каза днес:\"В момента, в който научат, че има образувано дело и в прокуратурата, ме нападат. Преди казах, че всички спорове се решават в съда, а това е саморазправа, нарушаване на човешки права, опит за убийство\".", "date": "2018.10.14", "title": "Задържаха 19-годишен за палежа пред жилището на журналиста в Бургас"}
{"url": "https://www.novinite.bg/articles/165924/8-godishno-momichence-s-uspeshna-operaciya-nya-grabnachniya-stalb", "text": "8-годишно момиче от видинското село Новоселци получи втори шанс за пълноценно детство – с помощта на Фонда за лечение на деца и дарения от добродетели детето претърпя успешна операция на гръбначния стълб.Диагнозата на Лорета Цветанова е централномозъчна аномалия-сколиоза, 87 хиляди евро бяха необходими за операцията ѝ. Тя беше извършена от български лекари.„На следващия ден, като я качиха в отделението и я изправиха, и като видях, че издатината на едната ѝ плешчица я няма, аз самата се изумих на техните ръце. Те са богове тия хора! Нямам думи как да им благодаря”, разказа пред bTV майката на Лорета – Цветанка Атанасова.8-годишната Лорета също е усетила промяната – не само физически, но и в околните.„Всички деца в училище ми викаха „гърбица”. Сега гледат да ме пазят повече, вече не ме наричат „гърбица”, казва детето.След години и още няколко по-малки операции Лорета ще се възстанови напълно.", "date": "2018.10.14", "title": "8-годишно момиченце с успешна операция ня гръбначния стълб"}
{"url": "https://www.novinite.bg/articles/165909/Sofijskiyat-zoopark-otbelyazva-Evropejskata-nosht-na-prilepite", "text": "Европейската нощ на прилепите ще бъде отбелязана днес в Софийския зоопарк, съобщиха от фондация \"Наука за природата\".От 15.00 ч. ще се състои второто за София събитие, част от 22-та Европейска нощ на прилепите. Събитието се организира от Фондация \"Наука за природата\", съвместно с \"Фортис Визио\" ЕООД и Националния природонаучен музей при БАН.Освен да се насладят на постоянната изложба \"Тайнството на прилепите\", всички гости ще имат възможност да научат интересни факти за единствените летящи бозайници и да получат отговор на въпроси като \"Какво да правим, ако в дома ни попадне прилеп?\". За най-малките посетители има предвидени много изненади, както и различни работилници, в които те ще могат да рисуват и оцветяват, да си направят сами маска на прилеп, самите те да бъдат нарисувани като прилепчета, като междувременно научават много за малките ни летящи приятели.Всичко това ще се случи на входа на зала \"Аквариум, терариум и големи котки\" на Софийския зоопарк, като в самата зала може да бъде разгледана прилепната изложба.Подобни мероприятия са особено важни за страната ни, която е дом на 33 от 35-те вида прилепи, срещащи се в Европа. С благоприятния си климат и уникалната си природа България съществено допринася за биоразнообразието на тези животни в световен мащаб. Прилепите унищожават огромни количества насекоми, много от които са вредители. Едно малко кафяво прилепче, което тежи около пет грама, изяжда 3000 насекоми на вечер и само за един час може да изяде 1200 комара. Прилепите не са гризачи, въпреки че външно приличат на такива и някои хора ги наричат \"летящи мишки\". Те са бозайници, което означава, че раждат живи своите малки и ги хранят с мляко, а телата им са покрити с козина.Нощта на прилепите в Софийския зоопарк се организира с финансиране от Европейския съюз, предоставено по програма LIFE в рамките на проект \"Живот под един покрив\".Събитието е част от усилията на организаторите за повишаване на обществената осведоменост относно важността на прилепите за екосистемите, нуждата от тяхното опазване, развенчаване на съществуващите негативни митове и преодоляване на човешкия страх към тези малки бозайници.", "date": "2018.10.14", "title": "Софийският зоопарк отбелязва Европейската нощ на прилепите"}
{"url": "https://www.novinite.bg/articles/165937/Bitiyat-kmet-na-s-Enina-ostava-v-bolnica", "text": "Кметът на казанлъшкото село Енина остава в болница.Веселин Андреев е ударен сериозно в лицето и остава за наблюдение. Според лекарите обаче мъжът е без сериозни наранявания, а състоянието му ще се следи.Припомняме, че след побоя кметът на казанлъшкото село беше със съмнения за комоцио.Инцидентът стана снощи по време на годишния събор на селото. След спор дали оркестърът да продължи да свири след уреченото време 19-годишен младеж удря Андреев с юмрук. ", "date": "2018.10.14", "title": "Битият кмет на с. Енина остава в болница"}
{"url": "https://www.novinite.bg/articles/165905/Dneven-horoskop-za-nedelya", "text": "Много добре знаете какво искате и не се притеснявате да попитате за него, но днес не бързайте. Премислете нещата, изчакайте няколко дни и тогава заявете какви са желанията ви.  Днес сте стабилни и се чувствате готови за всичко, което може да ви предложи живота. Възползвайте се от малките неща, които са навсякъде около вас.Днес е подходящ ден да направите стъпка напред. Съберете факти и хора, които да ви подкрепят. Вижте повече на:", "date": "2018.10.14", "title": "Дневен хороскоп за неделя"}
{"url": "https://www.novinite.bg/articles/165925/Otkriha-voenen-snaryad-kraj-Lovech", "text": "Военен снаряд е открит край град Ловеч, съобщава БГНЕС. Очаква се специализиран екип, който  да го неутрализира и отстрани.На мястото, където е открит снарядът, има полиция. Движението е ограничено и не се допуска преминаване по моста над река Осъм по пътя Ловеч - Севлиево на изхода от града.Наложена е и временно организация на движението. Обходният маршрут за моторни превозни средства до 10 тона е през град Ловеч. ", "date": "2018.10.14", "title": "Откриха военен снаряд край Ловеч"}
{"url": "https://www.novinite.bg/articles/165911/Naj-malko-15-zaginali-v-katastrofa-s-kamion-v-Izmir", "text": "Най-малко 15 мигранти са загинали, включително деца, при катастрофа на камион в Измир.Камионът, който пътувал от Айдън за Измир, излязъл от пътното платно и се преобърнал.Товарното превозно средство е пътувало от Айдин към Измир, когато се преобърнало на магистралата и паднало от височина от близо 20 метра в напоителен канал в западната турска провинция, съобщава Анадолската агенция.Според местни медии има най-малко 26 пострадали при инцидента – информация, която към момента не е потвърдена от официален източник.Изяснява се самоличността на загиналите мигранти и крайната цел на пътуването им. Според Си Ен Ен Тюрк на мястото на инцидента има множество линейки и спасителни екипи, които се опитват да извадят затиснати под камиона хора.", "date": "2018.10.14", "title": "Най-малко 15 загинали в катастрофа с камион в Измир"}
{"url": "https://www.novinite.bg/articles/165933/Uraganat-Lesli-udari-Portugaliya-i-Ispaniya", "text": "Ураганът Лесли достигна Португалия тази сутрин. Ветрове със скорост 176 км/ч изкорениха дървета и оставиха стотици хиляди жилища без електричество, преди да се насочат към северната част на Испания, която се готви за проливни дъждове, предаде Франс прес.Ураганът \"зомби\", наречен така, защото \"бродеше\" над Атлантическия океан от 23 септември, отслабна до тропическа буря, след като достигна бреговете на Португалия в ранните часове на днешния ден. В голяма част от страната е обявена най-високата степен за опасност от лошо време.\"В този момент става дума за тропическа буря и тя вече се намира в крайната северна част на страната, където ще вали, но ситуацията ще се нормализира бързо\", заяви към 1 часа по Гринуич председателят на португалския метеорологически институт Жоржи Миранда пред местни медии.Стотици хиляди останаха без електричество, десетки бяха принудени да напуснат домовете си. Най-тежко са засегнати окръзите Куимбра, Лейрия и Лисабон. По данни на метеорологичните регистри, цитирани от експертите, в тази част на Атлантика са били регистрирани само пет урагана.Най-малко 27 души получиха леки травми, но няма сериозно пострадали, съобщава ТАСС. Без електричество са 325 000 души и се е наложило да бъдат отменени над 40 полета.Испанската метеорологична служба предупреди, че регионите Астурия, Кастилия и Леон и Кантабрия ще бъдат засегнати най-тежко от проливните дъждове в северната част на страната. Службата за гражданска защита посъветва шофьорите да карат бавно и да не спират в райони, които може да бъдат наводнени. Освен това гражданите се съветват да стоят по-далеч от дървета, стрехи на покриви и строителни обекти, съобщава АФП.В Испания поривите на вятъра достигаха 27 м/с, отбелязва ТАСС. Държавната метеорологична агенция повиши равнището на тревога в някои региони до жълто или оранжево.", "date": "2018.10.14", "title": "Ураганът Лесли удари Португалия и Испания"}
{"url": "https://www.novinite.bg/articles/165929/Svilenski-BSP-ne-e-izpolzvala-politicheski-sluchaya-s-ubijstvoto-na-Viktoriya-Marinova", "text": "БСП не е използвала политически случая с убийството на Виктория Маринова. Това каза за предаването \"Неделя 150\" по \"Хоризонт\" заместник-председателят на парламентарната група на БСП Георги Свиленски, който е и шеф на предизборния щаб на партията:\"Напротив, ние на втория или на третия ден дадохме пресконференция, на който точно това предупредихме - че случаят не трябва да се политизира и призовахме органите, службите да си свършат работата. Но и върху нас се нахвърлиха, че сме използвали случая политически. Няма как едно такова убийство посред бял ден да не даде този отзвук във всички сфери, включително и след политическите партии, въпросът е как го използваш, как го преекспонираш. Мисля, че БСП този път не го използва политически, напротив, чисто граждански, чисто човешки призовахме и органите да си свършат работата, и за спокойствие в държавата\".Външните реакции по казуса са били \"притеснителни\", но те се дължат на \"едно единствено нещо - недоверие към държавата\", изтъкна той.\"Защо се случва? Защото през годините ние сме доказали това час по час, минутка по минутка - че сме най-бедните, че сме най-корумпираните, че свободата на словото е на 111 място. Това всичко, насложено едно върху друго и без ясна реакция от държавата, дава основание на вероятно на тези чужди политици да реагират така.  Пак казвам, неправилна, много грозна реакция, но факт\".Трудно се печели доверие, категоричен е Свиленски, според когото пътят е да говориш очи в очи с хората и да им представяш решения за проблемите, които изпълняваш, когато дойдеш на власт.  \"Това, което констатирам от обиколките си в страната, е един страх сред обществото. На нашите срещи виждаме хората притеснени за това, че са дошли, тоест в общото има страх, че когато подкрепяш или даже когато отиваш да чуеш една визия, една платформа на дадена политическа сила, ти ще бъдеш наказан, защото това са малки общини, малки населени места, където хората се познават. Да не казвам, че пристигат членове на други партии, които записват кой е присъствал на срещата… Този страх, който го има в обществото, няма как да даде вярната социологическа оценка, когато социолозите правят проучването\".Според Свиленски е необходимо партиите да се обединят около програма \"която да изведе България в следващите 10-15 години на едно друго ниво\" и тогава няма да има значение коя партия ще управлява.Свиленски коментира и смяната на главния редактор на вестник \"Дума\" и писмото от 50 депутати от партията, в което бяха отправени критики към начина на ръководене на Корнелия Нинова: \"Може би по-добра реклама вестник \"Дума\" не е получавал в последните 30 години. В момента вестникът е без задължения. Журналистите работят и творят това, което искат. Няма абсолютно никаква цензура. Оттам нататък, причините да се напише това писмо нека да ги обясняват тези, които са го подписали. Главният редактор на вестник \"Дума\" все още не е избран. Имаме назначен временно изпълняващ длъжността, както е по устав. Главният редактор ще бъде избран на пленума на Националния съвет след може би пет месеца. Да смесваме състоянието на вестник \"Дума\" и  избора на временно изпълняващ длъжността с някакви сътресения в партията просто го намирам за неуместно. Притеснява ме, че точно когато БСП тръгва напред, започва да качва рейтинг, да намира и подкрепа в обществото, се появяват някакви критики….\".Свиленски изтъкна, че критики е имало и относно начина на внасяне на вота на недоверие към правителството, макар че е убеден, че е избран по-правилния подход:\"Нека сега да видим, след като чухме всички тези, заинтересовани страни от здравната реформа, как министър Ананиев ще защити правителството. Той казва \"Няма да предприема никакви действия за реформа, ако не усетя максимална подкрепа в обществото\" - във връзка с новите му предложения за 12 лв. застраховка.  Ами той трябва час по-скоро да се откаже, просто да ги изтегли и да спре да говори на тази тема, защото в обществото няма подкрепа. Откъде я чака? Нито Лекарският съюз иска, нито Асоциацията на общинските болници, нито пациентските организации, нито застрахователите, които трябва да бъдат част от тази реформа… Къде в предизборната програма на ГЕРБ беше записано, че на втората година ще искат 12 лв. допълнително за здравно осигуряване. Тук се получава това недоверие\".Политикът изтъкна, че правителството има нужното мнозинство в парламента, за да преодолее вота:\"Това мнозинство, което в момента подкрепя провителството, има единствената задача да удържа правителството,  за да могат да харчат и да разпределят средства, да разпределят власт. Там няма идея за някакво развитие на държавата, така че те това нещо, тази задача ще си я свършат. Въпросът е другата - дебатът. Ние го изнесохме извън парламента, а сега ще го проведем в парламента. Нека парламентарните сили да си защитят политиката до момента, защото вотът е срещу това. Да се изкоментират предложенията на Ананиев за реформа и нашите предложения - от \"Визия за България\"Депутатът изтъкна, че решението да се плати на Георги Гергов огромна сума за т. нар. \"дупка\" във Варна е взето от Общинския съвет във Варна, където абсолютно мнозинство има ГЕРБ и под него не се е подписал нито един съветник от БСП.\"Защитаваме нашите съветници от БСП, които са гласували против тази сделка… На обществото, на медиите и на всички стана ясно, че там една дупка е продадена за 43 милиона лева. Органите също слушат, гледат, те също могат да се сезиран. Не знам каква какъв е правният инструмент това нещо да се да се случи. Не виждам нищо лошо и такава проверка да бъде направена, тъй като наистина цените се определят от оценители вероятно, но е факт, че цената е може би около 14 или 15 хиляди лв на квадратен метър, а  не знам дали това е реалната цена във Варна.  Проблемът не е в господин Гергов, че е продал земята. Проблемът е кой дава парите\".", "date": "2018.10.14", "title": "Свиленски: БСП не е използвала политически случая с убийството на Виктория Маринова"}
{"url": "https://www.novinite.bg/articles/165919/Arest-za-19-godishen-prebil-kmeta-na-s-Enina", "text": "19-годишен от Енина е задържан заради насилието снощи срещу кмета на селото Веселин Андреев, потвърдиха от казанлъшката полиция.Арестът е за нанасяне на телесни повреди над длъжностно лице. Снощи, докато енинци празнували празника на селото, възникнала свада между младежи на центъра на Енина, които искали оркестърът да продължи да свири след определеното време. Кметът се опитал да тушира скандала, но впоследствие бил нападнат и пребит.Андреев бе откаран с лицеви травми в болницата в Казанлък.", "date": "2018.10.14", "title": "Арест за 19-годишен, пребил кмета на с. Енина"}
{"url": "https://www.novinite.bg/articles/165901/Kmetat-na-selo-Enina-e-v-bolnica-sled-poboj", "text": "Кметът на казанлъшкото село Енина Веско Андреев е приет в болница с тежки наранявания по лицето, съобщи БГНЕС.Инцидентът се е случил  в събота вечер, когато в селото са празнували храмовия си празник и годишния си събор.Група младежи са настояли оркестърът, който е свирил на празника, да продължи, въпреки изтеклото време на поетия ангажимент. Кметът на селото се е намесил и свадата е прераснала в сбиване.Андреев е откаран в болницата, а младежите са арестувани.", "date": "2018.10.14", "title": "Кметът на село Енина е в болница след побой"}
{"url": "https://www.novinite.bg/articles/165934/Gugal-obnovi-triizmernata-si-karta-na-Balgariya", "text": "С кадри от българските градове и пътищата между тях от лятото на тази година се обогати платформата \"Гугъл Стрийт Вю”, информира бТВ.Наличните към момента интерактивни панорами са предимно на въведените през последните години участъци в големите населени места и на основните транспортни възли, като обаче е възможно през следващите дни да бъдат качени още изображения.Услугата \"Стрийт Вю” е достъпна в 85 страни по света. Тя стъпи в България през 2013 г., като повече от година по-рано снабдените със специални камери коли на \"Гугъл” започнаха да обикалят страната.По-късно информацията беше актуализирана с данни от лятото на 2015 г.През юни тази година започна новата обиколка на \"Стрийт Вю” у нас с три специално оборудвани автомобила, и като акцент бяха обявени връзките между населените места.Все още остават недостъпни някои от високопланинските български селища.", "date": "2018.10.14", "title": "„Гугъл” обнови триизмерната си карта на България"}
{"url": "https://www.novinite.bg/articles/165927/Hristo-Kazandjiiev-Napalno-se-prenebregva-vazmojnostta-za-dostavki-na-gaz-ot-Rumaniya", "text": "Христо Казанджиев от Българския енергиен и минен форум е категоричен, че България е работила \"контрапродуктивно\" по отношение на осигуряването на алтернативни доставки в последните 20 години: „Само ще спомена, че към настоящия момент, България напълно игнорира възможността за доставка на природен газ от Румъния, която през 2019 - 2020 година началото, ще започне производство и ще стане нетен износител на природен газ. До този момент аз не съм чул Булгаргаз де предприел стъпки в тази посока…“, заяви експертът пред БНР.Казанджиев изтъкна, че в Западния Предбалкан също има установени големи находища на шистов газ, които не се експоатират, въпреки че няма опасност за подземните води.Резултатите от проучванията за нефт и газ в Черно море към момента са песимистични, допълни той. Експертът е на мнение, че има „дъблоко налагано заблуждение, че определянето на цените на природния газ не е на пазарен принцип“.„Методологията за определяне на цените и заложена в договорите за доставка съответства на европейските стандарти в тази сфера. Това, че се индексира към нефта е нормално, поради факта че самият природен газ е енергиен ресурс. Друг е въпросът, че България в значителна степен използва природния газ и като суровина и ето този елемент не е отчетен във формулата за индексация. От една страна е добре, че има възможности за избор, но от друга страна този избор носи големи рискове, особено що се отнася до формиране цената на база на цените от европейските хъбове, защото като правило тези цени са спот-цени и се формират с оглед на бързи продажби с оглед балансиране на пазара, докато близо 90% от потребявания природен газ се доставя по дългосрочни договори, които са по-устойчиви във времето /…/ В момента например, потребителите в България плащат една от най-ниските цени на природния газ по дългосрочните договори, докато на спот пазара е горе-долу със 100 лева по-висока цената, отколкото за българските потребители. Трябва да се подхожда много внимателно и след задълбочен анализ, въз основа на една стратегия, която аз лично не виждам от страна на Булгаргаз\".\"За Южен поток - България спирането на проекта и неговото денонсиране беше в резултат на действията на Русия, а не на България. Русия много използват тези възможности за развитие на проекти като морков пред магарето България и се възползва по един безогледен начин от тази ситуация. Последният случай е проектът „Турски поток“, който е в огромен ущърб на България. Това ще изкристализира до 1-2 години“ . Според Казанджиев този проект е „изключително трудно да бъде жизнеспособен към настоящия момент при съществуващите данни“, но страната ни ще инвестира огромни средства за него макар да няма правно-обвързващи ангажименти. Казанджиев изтъкна, че лошото управление в енергийната сфера е своеобразен данък, който българите плащат. ", "date": "2018.10.14", "title": "Христо Казанджииев: Напълно се пренебрегва възможността за доставки на газ от Румъния"}
{"url": "https://www.novinite.bg/articles/165931/Siderov-Simeonov-da-kaje-dali-OP-shte-se-yavyat-zaedno-na-izborite-dogodina", "text": "Съжалявам, че г-н Свиленски си тръгна, защото можеше да направим разговор и да му кажа: Убедите ме в един разговор за 20 минути, че ако гласувам против правителството и то падне, вие ще предложите правителство, начело на което ще стои човек, който ще има волята, решителността и последователността да направи такава здравна реформа, че всеки българин да е щастлив и доволен.\r\nТова каза за предаването \"Неделя 150\" по \"Хоризонт\" Волен Сидеров - председател на парламентарната група на Обединените патриоти и лидер на партия \"Атака\". Обикновено дебатите в парламента са критики към правителството, но без визия за бъдещето, обобщи той.\r\n\"От 2005-а година съм в парламента като лидер на \"Атака\".  Управляваше БСП на Станишев в коалиция с ДПС и НДСВ. Ние ги поставихме тези въпроси, те се смееха тогава. Не знам дали г-н Свиленски е бил депутат, но негови колеги и партията му беше там. Тя ни отблъскваше, тя ни наричаше \"фашистка партия\" и пр., а сега говорят нашите тези едно към едно. Корнелия Нинова даже отвреме-навреме я похвалвам за това, че чете задълбочено \"Плана Сидеров\" и моите писания.\r\nЗнам какво е да си в опозиция 10 години. Влязох в управляващата коалиция с идеята, че когато си във властта, можеш поне нещо да направиш. След толкова години се убедих, че политиката е наистина изкуство на възможното.В момента имам някаква възможност да реализирам някакви неща. В здравеопазването какво направих? Извоювах в Ямбол - моят избирателен район – болницата, която от средата на 80-те години е започната и недовършена, да бъде довършена, но след една година буквално битка в самото правителство”.\r\nПартия \"Атака\" е  получила покана за членство в Консервативния алианс на Европа, а следващата седмица ще подаде формално документи.\r\n\"Историческият момент е такъв, че на европейското поле, а значи и на българското, става огромен сблъсък между консервативни идеи и либерализъм. Либерализмът беше властващ през периода след падането на Берлинската стена. Обаче на хората започна да им се повръща от това и казват: \"Стига толкова, не искаме мигранти от където си поискат\". Надявам се, че в крайна сметка ще спечели тази разумна среда, която са и консерваторите.\r\nНикога не съм одобрявал хитлеристкия начин на национализъм, защото той е антихристиянски и античовешки по всякакъв начин. На мен просто са ми лепили такъв етикет,  защото това е най-лесният начин да очерниш някого\", заяви политикът, който очаква либералните лидери да бъдат пометени на предстоящите избори, но предупреди, че и сред противниците им има крайни елементи.\r\nСпоред вижданията на Консервативния алианс ЕС не трябва да се разпада, но трябва да се промени, изтъкна Сидеров:\r\n\"Той има нужда от промяна, защото в момента имаме една бюрократична, пирамидална структура със скъпоплатени чиновници – Еврокомисия и задкулисие зад тази Комисия, които всъщност решават нещата. Това трябва да се промени и да се даде повече възможност на хората - наистина демокрацията да се върне, защото тя в момента е отнета\".\r\nСидеров коментира, че и в ЕНП предстои \"наместване\", защото вече ясно личат пролиберално крило и такова, което търси път към консерваторите. И Тръпм, и Путин са типични консерватори, изтъкна Сидеров, според когото \"и двете свръхсили би трябвало да са полезни за Европа, но тя трябва да намери ползата за себе си от тях, като стане по-консервативна и стане по-егоистична за себе си\".\r\nПолитикът призна, че премиерът Борисов \"води по-гъвкава политика\", отколкото той би водил на негово място:\r\n\"За мен беше наложено мнението, че съм бил по-краен, по-радикален и не знам си какъв, но виждаме, че сега тези мои виждания, които ги наричаха крайни, стават водещи в Европа. Самият Борисов и неговите евродепутати, за което ги поздравих, гласуваха за първи път различно от мейнстрийма – в защита на Орбан, когато стана дума за санкции срещу него в ЕП. Това означава, че има промяна, че нищо не статично\".\r\nСпоред лидера на \"Атака\" политиката на ГЕРБ съзрява с времето:\r\n\"ГЕРБ все още са натоварени с прекалено много либереалистично мислене. Ами те бяха готови да приемат Истанбулската конвенция и до последния момент се опитваха по някакъв начин… Имат слабостта да се поддават на: \"Така искат в Еврокомисията, така казаха в Брюксел\". Трябва да се научат и мисля, че ще се научат, на повече критичност, на повече самостоятелност. Сега видяхме Борисов, че в това отношение израсна доста. В случая с посланиците той показа, че може да бъде и твърд към посланици, и към представители на чужди държави, към които обикновено нашия политически елит се снишава\".\r\nСидеров оцени Николай Бареков като човек, който се е преборил да вкара двама евродепутати в ЕП и е заел своето място в Консервативния алианс в последните пет години:\r\n\"Той е заместник-председател на бюрото. Тоест, той извоюва една позиция от българска страна, аз го гледам като представител на България, която позиция иска някак си щафетно да я предаде на българска партия и вижда в лицето на \"Атака\" такава. Това са нашите отношения с Бареков и аз не знам някой да каже тук нещо лошо. Тук не става дума за изневяра на коалиционното ми споразумение с Патриотите, а за една възможност да се вземе позиция в Консервативния алианс и аз мисля, че моите партньори трябва само да одобряват това, а не да го критикуват, ако са разумни политици\".\r\nБареков е проявил \"джентълменството\" и ролята му е полезна за целия патриотизъм в България, категоричен е Сидеров, \r\nСидеров заяви, че винаги е бил конструктивен политик, \"но това е било приглушавано и завоалирано от черната пропаганда\". Според него и твърденията за скандално негово поведение в столично заведение са свързани с поканата от европейските консерватори.\r\n\"Това е измислица, която трябва внесе някакъв черен щрих към моя профил. Аз съм свикнал с това, няма проблем”.\r\nВсе още няма яснота дали Обединените патриоти ще участват заедно в изборите за ЕП догодина\r\n\"До момента имам отговор от Каракачанов, който казва \"да, така трябва, правилно е, съгласен съм\". Нямам отговор от Валери Симеонов, който продължава да казва: Аз ще помисля, ще видя. Нашето споразумение е само за участие в парламентарните избори през 2017-а, то не важи за европейските избори, трябва да взема решение, но в момента не мога да ви кажа\". Аз и Каракачанов вече го подканвахме няколко пъти да каже по-скоро, защото на практика трябва да започваме вече кампанията\".\r\n", "date": "2018.10.14", "title": "Сидеров: Симеонов да каже дали ОП ще се явят заедно на изборите догодина"}
{"url": "https://www.novinite.bg/articles/165938/Interkonektorat-mejdu-Balgariya-i-Garciya-prioritet-za-Evropa", "text": "Гърция напредва усилено в реализиране на проекта за Трансадриатически газопровод, който ще снабдява и България с азерски газ. Очаква се през 2020 година да влезе в експлоатация и интерконекторът Комотини-Стара Загора. Проектът е приоритет за Европа.Проектът за изграждането на интерконектора между България и Гърция е от стратегическо значение и процедурата е в напреднал стадий, заяви в интервю пред гръцките медии министърът на енергетиката Йоргос Статакис.Междусистемната газова връзка между България и Гърция е обявена за проект от общ интерес за Европа. Според министър Статакис се очаква през 2020 година да влезе в експлоатация.Изграждането на връзката осигурява природен газ от Каспийския регион чрез Трансадриатическия газопровод, както и втечнен газ от Гърция. Интерконекторът гарантира сигурността на доставките в Югоизточна Европа, допълват информацията гръцките специализирани издания, цитирани от БНР.В Северна Гърция изграждането на отсечката за трансфер на азерски газ е приключила почти 90%, съобщи министър Статакис.", "date": "2018.10.14", "title": "Интерконекторът между България и Гърция - приоритет  за Европа"}
{"url": "https://www.novinite.bg/articles/165921/Piton-prekasna-operativkata-na-bankovi-slujiteli", "text": "Персоналът на банка в южния китайски град Нанинг преживя истински шок. Причината – оперативката на служителите бе прекъсната от огромен питон, който се стовари от покрива, съобщава \"Ройтерс\", цитирана от Нова тв.Дългият метър и половин натрапник едва не докара инфаркт на банковите служители, които провеждали обичайната си среща преди да започне работният им ден. На видео от охранителните камери се вижда как стреснатите хора се разбягват панически докато питонът съвсем необезпокоявано си намира място зад един от диваните в стаята. Питонът е бил заловен от ветеринарните власти и подслонен в приют за животни. Любопитен факт е, че това е второто „посещение” на змия в този банков клон – вероятно в търсене на храна, а не заради желанието да си открие банкова сметка, шегува се персоналът.", "date": "2018.10.14", "title": "Питон прекъсна оперативката на банкови служители"}
{"url": "https://www.novinite.bg/articles/165912/Milionerite-v-Balgariya-se-uvelichavat", "text": "Mалко над 20 000 души са спечелили между 90 и 106 хил. лева през изминалата година, cтaвa яcнo oт oтгoвop нa финансовият министър Bлaдиcлaв Гopaнoв дo дeпyтaтa oт опозицията Жeльo Бoйчeв.15 523 бългapcĸи гpaждaни ca дeĸлapиpaли пpиxoди oт нaд 106 800 лeвa зa ĸaлeндapнaтa 2017 гoдинa. Te ca зaплaтили близo 450 xил. дaнъĸ въpxy дoxoдитe cи. Cyмитe вĸлючвaт дoxoди oт paбoтнa зaплaтa, нaeми, xoнopapи, нo нe и oт cĸлючeни cдeлĸи c aĸции и дялoвe oт взaимни фoндoвe.Дpyги 4 506 бългapи ca дeĸлapиpaли, чe ca пoлyчили мeждy 90 xил. и 106 800 лв., ĸaтo ca зaплaтили 44 xил. дaнъци. Oщe пoчти 7 000 ca oтчeли дoxoди дo 74 xил. лв.Haй-мнoгo - 1 657 906 - имaт гoдишнa дaнъчнa ocнoвa oт пoд 6 120 лв. Taзи гpyпa, мaĸap и нaй-гoлямa, e плaтилa мaлĸo пoвeчe oт нaй-бoгaтитe 15 xил. дyши. B xaзнaтa ca влeзли 517 431 лв.Meждy 6 120 и 12 000 лв. дoxoди зa гoдинaтa пoпaдaт 811 482 дyши c плaтeни oбщo пoчти 700 xил. лв. Meждy 12 000 и 27 600 лв. пoпaдaт 488 866 дyши, a дo 43 200 лв. ca oщe 78 xил. дyши.Oт oтгoвopa cтaвa яcнo oщe, чe пpeз 2017 г. ca paзпpeдeлeни 7,281 млн. лв. дивидeнти и лиĸвидaциoнни дялoвe нa физичecĸи лицa.", "date": "2018.10.14", "title": "Милионерите в България  се увеличават"}
{"url": "https://www.novinite.bg/articles/165906/Veganite-na-protest-sreshtu-opitite-s-jivotni", "text": "Национален протест с искане за абсолютна забрана на опитите с животни за медицински и научни цели, за тестове на цигари, лекарства и всякакви други тестове и експерименти с животни ще се проведе пред сградата на Министерския съвет.Той е организиран от Български вегански съюз. От организацията искат правителството да криминализира тестовете върху животни.Техните доводи са, че убиването и осакатяването на животни в учебни заведения в името на науката и образованието е нехуманна, жестока и ненужна варващина, която в 21век трябва да бъде забранена.До момента забрана за провеждане на тестове с животни върху територията на Европейски съюз има само за козметични цели, отбелязва Нова телевизия.", "date": "2018.10.14", "title": "Веганите на протест срещу опитите с животни"}
{"url": "https://www.novinite.bg/articles/165926/Fandakova-Parvite-20-elektrobusa-sa-na-pristanishteto-v-Burgas", "text": "Първите 20 електробуса за градския транспорт в София пристигнаха на пристанището в Бургас днес, съобщи столичният кмет Йорданка Фандъкова в личния си профил във Фейсбук.До средата на седмицата те ще са в София и ще започне подготовката им за включване на линия. Това е първата доставка на електробуси, след като в последните години тествахме няколко различни технологии по различни линии в София.\"Вчера в гаража в \"Дружба” пристигнаха и първите 17 от 60-те нови автобуса на природен газ, които доставяме. До края на годината ще доставим още 22 автобуса на природен газ, а догодина още 60 съчленени\", припомни още столичният кмет.Фандъкова допълни още, че всички нови автобуси за градския транспорт отговарят на най-високите екологични стандарти ЕВРО6.", "date": "2018.10.14", "title": "Фандъкова: Първите 20 електробуса са на пристанището в Бургас"}
{"url": "https://www.novinite.bg/articles/165935/Miroslav-Angelov-specheli-Rali-Balgariya", "text": "Мирослав Ангелов и Еди Сивов (Skoda Fabia R5) са големите победители в рали „България” 2018, предаде Канал3. Екипажът на „Мегапорт” бе безкомпромисен в трите дни около Варна и заслужено взе победата в най-престижната ни надпревара.С победата си в рали „България”, Ангелов и Сивов могат да се поздравят и с титлата в националния рали шампионат, както и с тази в клас RC2. Пилотът и навигаторът ще запишат имената си редом с тези на Илия Чубриков / Тодор Чубриков, Димитър Илиев/Янаки Янакиев и Крум Дончев/Стойко Вълчев, като победители в най-знаменателното българско автомобилно състезание.И докато за лидерите нещата бяха спокойни, то битката за второто място бе уникална. Втори в генералното класиране все пак стана екипажът Тихомир Стратиев и Добрин Борисов (Peugeot 208 R2).", "date": "2018.10.14", "title": "Мирослав Ангелов спечели Рали България"}
