{"url": "https://www.novinite.bg/articles/173879/Veselin-Mareshki-Zanimavame-se-s-mahlenshtini", "text": "Нямаме основание да не подкрепяме оставката на Добрев, но по-скоро се занимаваме с махленщини. Това каза лидерът на \"Воля\" Веселин Марешки във връзка с оставката на Делян Добрев. По думите му оставката е лично волеизявление и \"Воля\" няма основание да не я подкрепи. Според него въпросът е, че това се случва заради махленски неща, изнесени в медиите, които са недоказани. ,,Не обръщаме внимание на основното, а по-скоро се занимаваме с махленщини'', допълни още Марешки.", "date": "2019.04.10", "title": "Веселин Марешки: Занимаваме се с махленщини"}
{"url": "https://www.novinite.bg/articles/173875/Balgarite-izvan-stranata-Glasuvat-v-107-sekcii-za-evrovota", "text": "107 секции ще бъдат разкрити за евровота на 26 май извън територията на България. Живеещите в чужбина нашенци ще могат да упражнят правото си на глас в 77 различни държави по Света. Това става ясно от решение на ЦИК, която публикува на сайта си пълния списък с местата, на които сънародниците ни ще имат възможността да пуснат бюлетина, подаден й от МВнР, съобразно представителствата на страната ни в чужбина, предаде \"Монитор\".Най-много места с урни ще има в Германия и САЩ, където ще бъдат разкрити съответно 8 и 5 секции. В Германия българите ще могат да гласуват в Берлин, Мюнхен, Франкфурт на Майн, Хамбург, Щутгарт, Дармщадт, Магдебург и Мюнстер, а отвъд Океана във Вашингтон, в представителството ни в ООН и в консулството ни в Ню Йорк, както и в Чикаго и Лос Анджелис.В съседна Турция ще бъдат разкрити 4 секции-в Анкара, Истанбул, Одрин и Бурса, в Гърция, Северна Македония и Сърбия ще има по 2-в Атина, Солун, Белград, Ниш, Скопие и Битоля, а в Румъния българите ще избират евродепутати само в Букурещ.В страни като Испания и Италия, където пребивават не малко гастарбайтери от България също ще има едва по две тъмни стаи за гласуване, съответно в столиците Мадрид и Рим, както и в Милано и Валенсия. Същото се отнася и за Франция, където ще може да се гласува в Париж и Страсбург, както и за Белгия, където нашенците ще се редят, за да дадат своя вот на две места в столицата на ЕС Брюксел-в посолството ни и в постоянното представителство на страната ни към ЕС. За българите във Великобритания, която въпреки Brexit също се подготвя за вот на 23 май пък, засега се оформя едва една опция-да пуснат бюлетина в посолството ни в Лондон.Възможност да упражнят правото си на глас на изборите ще имат и сънародниците в доста по-далечни точки на Света като Австралия, Канада, Бразилия, Аржентина, Индия, Индонезия, Монголия, Пакистан, Виетнам, Китай, Кувейт, Ливан, ОАЕ, Саудитска Арабия, Тунис, Мароко, Южна Африка, Йемен, Либия, Етиопия и дори в Сирия, където ще бъде поставена урна в българското посолство.Изборният кодекс позволява разкриването и на допълнителни секции извън мисиите ни зад граница при поне 60 заявления от мераклии да гласуват. В същото време обаче броят на секциите в страните извън ЕС не може да надвишава 35. При поне десет заявления от хора с увреждания, подадени до 11 май до кмета на съответното населено място пък, ще бъдат осигурявани подвижни урни, реши също така ЦИК.Бе определен тавата за предизборната кампания за предстоящия вот. Той е 2 млн. лв. за партиите и коалициите и 100 000 лв. за инициативните комитети. Средства ще могат да се набират от партийните каси, от самите мераклии за място в ЕП, както и от физически лица, но не и от фирми, които ще могат да даряват до 10 бона.Според правилата за финансиране Сметната палата ще извършва проверка за съответствие на доходите на спонсорите, които са се бръкнали с повече от 1000 лв. Всяка коалиция пък ще трябва да посочи определена партия от нея, която ще отговаря за приходите и счетоводната отчетност в рамките на кампанията.", "date": "2019.04.10", "title": "Българите извън страната: Гласуват в 107 секции за евровота"}
{"url": "https://www.novinite.bg/articles/173881/Valeri-Simeonov-Kogato-masovo-prinujdavash-za-ostavki-vaznikva-vaprosat-i-za-tvoyata", "text": "Когато масово принуждаваш членове от ръководството на твоята партия да подават оставки, в крайна сметка неизбежно възниква въпросът и за твоята оставка. Защото това означава, че тази партия няма право да управлява и да участва в управлението на държавата. Така лидерът на НФСБ и депутат от ПГ \"Обединени патриоти\" Валери Симеонов коментира подадените в последните дни и приети от премиера оставки и аргумента, че това е моралът и стандартите в ГЕРБ.Самият бивш вицепремиер в третия кабинет \"Борисов\" и депутатите от НФСБ са гласували против оставката на Делян Добрев, защото, по думите на Симеонов, той е кадърен човек, отговорен, изключителен специалист в енергетиката и икономиката. Всеки има предел на поносимост и търпимост, освен помиярите, добави той.Симеонов смята, че се прекалява с кампанията по разчистване на кадърни хора. Донякъде, няколко оставки -да, но хора, които поради някаква причина са принуждавани да си подават оставките, защото техни роднини имали някакви имоти - това е болшевизъм, връщане на времената от първите дни след 9 септември, свидетели сме на болшевизация на обществото в момента, посочи лидерът на НФСБ.Според него, включително и в политиката трябва да има здрав разум и този отвратителен, по думите му процес, на който сме свидетели, а част от хората и жертви, трябва вече да бъде прекратен.Свидетели сме на едно \"опростачване\" в политиката, то спекулира с най-низките чувства на българския народ, злобата, завистта и неудовлетвореността от живота, обясни Валери Симеонов. Всичко това се насочва към определени хора и се стига до това обезкръвяване на НС и като цяло на изпълнителната власт, смята той. Няма как да отречем, че за това има заслуга министър-председателят, защото приема оставки на килограм, защото демонстрира, че не му пука за капацитета на НС и на изпълнителната власт.Всичко това, според него, ще доведе до това в следващото НС никой, който има апартамент, фирма или е \"бизнесмен-изедник\" просто и да не си помисли да се кандидатира за народен представител. За народни представители трябва да се кандидатират само малоимотни хора, които нямат собствености, спят под мостовете на Перловска река и клошари, те ще бъдат с предимство, само такива хора имат право да бъдат в политиката, описа ситуацията Симеонов.Тези процеси ни приближават към културната революция на Мао Дзедун, когато се разчистваше политическия елит с такива мерки и клеветнически кампании, обобщи той.От ДПС отказаха да коментират оставката на Делян Добрев, защото тя била лично решение.", "date": "2019.04.10", "title": "Валери Симеонов: Когато масово принуждаваш за оставки, възниква въпросът и за твоята"}
{"url": "https://www.novinite.bg/articles/173884/Cvetanov-Na-predstoyashtite-izbori-horata-tryabva-da-glasuvat-za-tezi-s-rezultatite-a-ne-za-tezi-s-kompromatite", "text": "Европейските избори са генерална репетиция за местния вот по-късно тази година. Победа на евровота ще ни даде нужното спокойствие при подготовката за местните избори и ще разклати сериозно нашите опоненти от БСП. Очаквам в предстоящите предизборни кампании кандидатите на ГЕРБ за евродепутати, кметове и общински съветници да бъдат подложени на сериозна компроматна атака от БСП. Важно е хората обаче да гласуват за тези, които са постигнали реални резултати с работата си, а не за тези с компроматите. Представителите на ГЕРБ в законодателната, изпълнителната и местната власт изпълняват своите ангажименти към гражданите и могат спокойно да погледнат в очите своите избиратели. Това заяви зам.-председателят на ГЕРБ Цветан Цветанов по време на среща с членове и симпатизанти на ГЕРБ в Каспичан. Заедно с Цветанов беше и кметът на Шумен и областен координатор на партията Любомир Христов. „В обществото ни битува мнението, че евродепутатите единствено получават високи заплати, а в същото време не се усещат резултати от дейността им. Това категорично не е вярно.Точно евродепутатите на ГЕРБ показаха, че могат да защитават успешно националния интерес на България на европейски ниво“, каза Цветанов и даде пример с Андрей Новаков, който успя да се пребори за рекордно висок европейски бюджет за България в периода 2021 – 2027 г. Цветанов изтъкна добрата работа на местната власт в Каспичан с правителството, вследствие на която средата на живот непрекъснато се модернизира. „Търсим решение на всеки поставен въпрос от кмета, защото е важно да повишим инвеститорския интерес към региона, който на свой ред е носител на развитието“, посочи Цветан Цветанов. В тази връзка зам.-председателят на ГЕРБ изтъкна фактът, че в Шумен безработицата е само 2,5% и дори се наблюдава недостиг на работа ръка. Цветан Цветанов припомни, че бе направен опит Националната програма за енергийна ефективност на многофамилни жилищни сгради да бъде компрометирана и точно затова в момента не може да продължи и се прави цялостен анализ. „За да продължи Програмата, трябва да се търсят допълнителни финансови легитимни източници, защото тя е безалтернативна и оказва изключително позитивен ефект върху живота на хиляди български семейства“, сподели той. Зам.-председателят на ГЕРБ обсъди с актива на ГЕРБ в Каспичан и хода на гражданските диалози „Европа в нашия дом“ на теми образование и регионално развитие. „Знаете, че има законодателен пакет, който е внесен от народни представители от ГЕРБ – според който при 3 дни неизвинени отсъствия от предучилищната група в детската градина или от 5 учебни часа на месец в училище – детските надбавки се спират за една година. Тези мерки трябва да надградят резултатите от механизма за връщането на децата в училище, вследствие на който 40 000 деца вече са обратно в клас“, обясни Цветанов. „Когато съм в Каспичан няма как да не повдигнем въпроса и за Законопроекта за старите културни столици. Той все още е в българския парламент. Има много дебати и много различни мнения. Аз обаче съм убеден, че този законопроект ще бъде приет, но когато има политически и институционален консенсус“, завърши зам.-председателят на ГЕРБ.", "date": "2019.04.10", "title": "Цветанов: На предстоящите избори хората трябва да гласуват за тези с резултатите, а не за тези с компроматите"}
{"url": "https://www.novinite.bg/articles/173871/Rumen-Radev-Balgarskata-obshtnost-v-Livan-dokazva-che-za-priyatelstvata-nyama-granici-i-razstoyaniya", "text": "Представителите на българската общност в Ливан и ливанските граждани, завършили образованието си в България, доказват, че няма граници и разстояния за приятелствата. Те са най-ценната връзка между двата ни народа. Това заяви президентът Румен Радев на среща в Бейрут с представители на българската общност в Ливан, в която участваха и членове на Асоциацията на ливанските специалисти, завършили висше образование в България.В арабската държава живеят близо 400 наши сънародници, повечето от които са представители на смесени българо-ливански семейства. Над 1000 са ливанските граждани, получили висше образование у нас основно в инженерни и медицински специалности, които през 1988 г. основават своя асоциация.Президентът изтъкна, че е удоволствие да види на едно място толкова щастливи семейства и допълни, че най-хубавият израз на приятелството между двата народа са децата им. „Наш дълг е да работим така, че тези наши деца да се чувстват еднакво граждани и на Ливан, и на България, да знаят арабски, да са достойни граждани на Ливан, но да учат и да знаят български език“, посочи Румен Радев. Президентът открои приноса на българската общност и на посолството за създаването на лицензирано неделно училище за българските деца в Бейрут.Ливанците в България са символ на талант, трудолюбие и успех, заяви още Румен Радев, като посочи, че завършилите у нас ливански граждани се ползват с дълбоко уважение в българското общество. Президентът изрази надежда за по-задълбочени бизнес контакти между двете страни, интензивен обмен на студентски програми, туристи и на културни събития.Участници в срещата поставиха въпроси за възможностите за създаване на културен център и за улесняване на визовия режим за ливански студенти и представители на смесени семейства. Беше повдигнат въпросът и за юридически консултации за сънародниците ни в Ливан, които нямат яснота за промените в законодателството ни. Държавният глава отбеляза, че действително у нас законите се менят много бързо и сме „шампиони“ в това отношение, но се ангажира институциите в България да предприемат необходимите действия за изграждането на още по-тесни връзки между двата народа.Постигането на по-добра транспортна и икономическа свързаност между България и Ливан и задълбочаването на духовните, културни и образователни връзки между двете държави бяха сред темите на срещата на президента Румен Радев и с министър-председателя на Ливанската република Саад Харири.В Бейрут държавният глава Румен Радев поднесе венец пред Мемориала на мъчениците, където ливанската общественост почита своите герои от борбите за независимост. ", "date": "2019.04.10", "title": "Румен Радев: Българската общност в Ливан доказва, че за приятелствата няма граници и разстояния"}
{"url": "https://www.novinite.bg/articles/173869/Izslushvat-Ekaterina-Zaharieva-po-sluchaya-s-turskiya-vanshen-ministar", "text": "Народното събрание ще изслуша вицепремиера и външен министър Екатерина Захариева по случая с изказването на турския й колега Мевлют Чавушоглу за влияние на Анкара в Закона за вероизповеданията.  Изслушването е по инициатива на „Обединени патриоти“.Искането за изслушването на Екатерина Захариева бе поискано, за да се изясни дали е имало какъвто и да е дипломатически опит за намеса във вътрешните дела на страната ни и какви действия са предприети по повод изказването на турския външен министър.Във вторник стана ясно, че посещението на Чавушоглу у нас е отложено като дипломатически знак след създалата се ситуация.Думите на Чавушоглу бяха изречени на предизборен митинг в град Текирдаг и доведоха до политически демарш на българското външно министерство пред турския посланик в София Хасан Улусой. От своя страна посланик Улосой заяви, че думите на неговия министър са извадени от контекста и представени погрешно,като в никакъв случай Чавушоглу не е желаел да се намесва във вътрешните работи на страната.От Букурещ премиерът Бойко Борисов дори поиска извинение, но страната ни получи такова.„Злонамерени кръгове искат да навредят на турско-българското приятелство. Въпреки това нашето приятелство с България, което има здрави основи, няма да пострада от тези действия“, бе отговорът на турското външно министерство по повод на възникналото напрежение.Депутатите ще гласуват и предложените кандидати за заместник-председатели на Комисията за финансов надзор. Депутатите ще подложат на гласуване кандидатурите на Илиана Христова и Мария Филипова за ръководители в управление съответно „Застрахователен надзор“ и „Надзор на инвестиционната дейност“.В дневния ред на депутатите е първо четене на промените в Закона за възстановяване и преструктуриране на кредитните институции и инвестиционните посредници, като мярка в присъединяването на страната ни към ERM II и Банковия съюз. В програмата на парламента е и отчетът за дейността на Съвета за електронни медии за миналата година.Докладът посочва, че най-много са жалбите срещу монополни дружества, следвани от тези по повод на социални и трудови права. Има и множество жалби, свързани с правото на собственост и екологични проблеми.Общественият защитник е предприел 11 законодателни инициативи през миналата година.", "date": "2019.04.10", "title": "Изслушват Екатерина Захариева по случая с турския външен министър"}
{"url": "https://www.novinite.bg/articles/173863/Eva-Majdel-Ne-ostavyajte-drugite-da-opredelyat-v-kakva-Evropa-da-jiveete", "text": "„Българите сме европейски граждани не по-малко от германците или италианците. Затова трябва да имаме самочувствието да предлагаме и обсъждаме с другите европейци идеи в каква Европа искаме да живеем, колко пари и за какви дейности да се инвестират. Гласът на младите се чува все по-силно в Брюксел и затова е важно повече български младежи да са активни и любопитни като вас, за да не оставате другите да вземат решения за вашето бъдеще.“ Това заяви българският евродепутат от ГЕРБ/ЕНП Ева Майдел по време на среща с 45 български ученици от Пловдив и Стара Загора във вторник 9 април 2019 г. в Европейския парламент в Брюксел. „Всеки млад човек трябва да е наясно, че ученето на нови знания и умения няма да спре със завършване на средно или висше образование, както е било до скоро. Развитието на технологиите и икономиката е по-бързо от всякога и на практика е невъзможно в училище да получите всички знания, които ще ви трябват за работа. Затова в инициативата „Научи ме да умея“, която провеждаме със сдружение Образование България 2030 провеждаме работилници за уменията на 21-и век. Вече над 2000 ученици от цяла България преминаха обучението за умения като работа в екип, адаптивност, комуникация, критично мислене.“ Това допълни Ева Майдел, която е инициатор и съоновател на сдружението Образование България 2030. Учениците от Френската езикова гимназия \"Антоан дьо-Сент Екзюпери\" в Пловдив и ГПЧЕ \"Ромен Ролан\" в Стара Загора са част от семинар на Европейския парламент, в който заеднo с връстници от цяла Европа дебатират по теми от значение за бъдещето на ЕС като климатичните промени, борбата с дезинформацията и дигиталните умения.", "date": "2019.04.10", "title": "Ева Майдел: Не оставяйте другите да определят в каква Европа да живеете"}
{"url": "https://www.novinite.bg/articles/173889/Simeonov-zagatna-za-ostavka-na-Borisov", "text": "Kогато масово принуждаваш членове от ръководството на твоята партия за оставки, неизбежно изниква въпросът и за твоята. Това каза лидерът на НФСБ Валери Симеонов за оставката на депутата от ГЕРБ Делян Добрев и другите оставки в правителството след скандала с новите апараменти на властта, пише Дневник. Той обаче уточни, че не иска оставката на Борисов.Според Симеонов това означава, че тази партия няма право да управлява и да участва в управлението на държавата. \"Няколко оставки – да, но хора, които без всякакви причини са принуждавани да си подават оставка, че техните роднини имали някакви имоти, това е болшевизъм\", каза Симеонов. Той смята, че това е връщане на времената в първите дни след 9 септември, когато хората са разстрелвани на улицата в слепоочието само защото са имотни.\"Фокусът се насочва последователно върху отделни хора и се стига до това обезкръвяване на това Народно събрание и няма как да отречем, че за това има заслуга и министър-председателят\", каза още лидерът на НФСБ. Според него Борисов има основна заслуга за процеса на обезкръвяване, \"защото приема оставки на килограм и демонстрира, че не му пука за капацитета на парламента и изпълнителната власт. Симеонов сравни процесите в държавата с времето на Великата културна революция на Мао Дзедун, когато се е разчиствал политическият елит точно с такива мерки и такива клеветнически кампании. \"Ако някой от вас знае въобще за какво говоря. Надали сте чували за Великата китайска културна революция\", каза Симеонов на журналистите в парламента.\"Или някой си въобразява, че кадърните кадри в България са неизчерпаем източник и непрекъснато се генерират от някъде. Делян Добрев е кадърен, отговорен човек. Изключителен специалист\", допълни още Симеонов. Той и неговите депутати от НФСБ са гласували \"против\". Симеонов смята, че по-скоро на Делян Добрев му е писнало, защото всеки си има предел на търпението. \"Всеки освен помиярите има предел на търпение. Много хора визирам\", заяви още Симеонов.Симеонов добави, че за следващото Народно събрание няма да се кандидатира никой, който има апартамент или, не дай си Боже, да има фирма. \"За народни представители трябва да се кандидатират само малоимотни хора. Хора, които нямат собственост, които спят под мостовете на Перловска река и които са клошари. Те ще бъдат с предимство. Само такива хора имат право да бъдат в политиката. С други думи, свидетели сме на едно опростачване в политиката, заключи Симеонов.", "date": "2019.04.10", "title": "Симеонов загатна за оставка на Борисов"}
{"url": "https://www.novinite.bg/articles/173864/Parlamentat-prie-ostavkata-na-Delyan-Dobrev", "text": "Депутатите приеха оставката на колегата си от ГЕРБ Делян Добрев с 96 гласа „за\", 7 „\"против\" и 3 „въздържали се”. Той се оттегли от поста си по своя воля заради публикации за имотни сделки на негови роднини.Във вторник в официално прессъобщение той самият направи коментар.\"С поредната фалшива новина чашата на търпението ми преля - не искам повече името ми и това на ГЕРБ да бъдат петнени\", коментира Добрев.\"Той аргументира личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения\", се казва в съобщение на пресцентъра на ГЕРБ.", "date": "2019.04.10", "title": "Парламентът прие оставката на Делян Добрев"}
{"url": "https://www.novinite.bg/articles/173894/Borisov-vrachi-chetiri-sertifikata-za-investicii-na-stojnost-nad-30-mln-lv", "text": "Заместник-министърът на икономиката Лъчезар Борисов връчи четири сертификата за инвестиции по Закона за насърчаване на инвестициите /ЗНИ/ на стойност над 30 млн. лв., които ще разкрият близо 600 нови работни места. Сертификат клас „А“ получиха Теклас-България, проектите на „Екоком Груп” и „Хайнип Логистик“, както и „Айсобар Комърс”. На церемонията присъства и изпълнителният директор на Българска агенция за инвестиции Стамен Янев. Зам.-министър Борисов подчерта, че с връчените днес сертификати, от началото на годината проектите, които са сертифицирани по ЗНИ са 9 на брой за 181 млн. лв., като се очаква те да разкрият нови 1254 работни места.Инвестиционният проект на Теклас-България ЕАД е за разширяване и предвижда изграждане на завод в гр. Враца за производство на каучукови и пластмасови съединения за автомобилната промишленост. Размерът на инвестицията, като обща стойност на материални и нематериални активи, възлиза на 22 млн.лв. и ще се финансира със собствени средства, като ще бъдат открити 500 нови работни места. Проектът на „Екоком Груп” ООД - утвърден производител на висококачествени хранителни продукти предвижда изграждане на собствено предприятие в Индустриална зона Божурище, специализирано в производство на бактериални продукти на основата на култури микроорганизми. Размерът на инвестицията, възлиза на 4,5 млн. лв., а като резултат от него се предвижда да бъдат открити 28 нови работни места. Третият проект, получил сертификат за инвестиция клас „А“, е свързан с изграждане на логистична и складова база, отличаваща се с устойчивост и функционалност. „Хайнип Логистик“ АД планира да построи логистичен център по одобрен вече технологичен проект в с.Гурмазово, Община Божурище. Общата площ на складовите помещения е 3000 м2, предвидени за 4 000 палети. Изграденото съоръжение ще има максимален годишен капацитет за над 48 000 хиляди палета. Размерът на инвестицията, като обща стойност възлиза на 4, 5 млн. лв., като ще бъдат открити 10 нови работни места. Последният проект, който получи сертификат за инвестиция клас „А“ е за Българското дружество „Айсобар Комърс” ЕООД. Дружеството принадлежи към групата предприятия на Dentsu plc. Япония, след като през юни 2015 година става част от тяхната глобална дигитална агенция Isobar. Основният предмет на дейност на дружеството е в сферата на високотехнологичните дейности от сектора на услугите, а именно разработване и поддръжка на софтуер за електронна търговия, улесняващ управлението на поръчки при мултиканални дистрибутори. Целта на инвестицията ще бъде разширяване на пазарния дял на Isobar Commerce и утвърждаване на лидерската ѝ позиция в сегмента чрез Глобалния център за компетентност за Salesforce Commerce Cloud. Инвестицията се планира да бъде направена в град София. Размерът й възлиза на 381 000 лв., а в периода на осъществяване на инвестиционния проект и като резултат от него ще бъдат открити 50 нови работни места.", "date": "2019.04.10", "title": "Борисов връчи четири сертификата за инвестиции на  стойност над 30 млн. лв."}
{"url": "https://www.novinite.bg/articles/173873/Balgaro-makedonskata-komisiya-zasedava-dnes-v-Sofiya", "text": "\r\nПраистория, Античност и Средновековие са историческите периоди, които ще обсъждат членовете на смесената Българо-македонска комисия експертна комисия в София днес и утре.\r\n\r\n\r\n\r\n\r\n\r\n\r\n", "date": "2019.04.10", "title": "Българо-македонската комисия заседава днес в София"}
{"url": "https://www.novinite.bg/articles/173851/Dnes-shte-ostane-predimno-oblachno", "text": "Днес ще остане предимно облачно, с временни разкъсвания и намаления на облачността над Западна България. В Южна и Източна България ще има валежи от дъжд, на отделни места – интензивни. В Северозападна България валежите ще са слаби и на по-малко места. Вятърът ще се ориентира от север-североизток, но ще е предимно слаб. Максималните температури ще са между 14° и 19°. Над планините ще преобладава облачно време с временни разкъсвания и намаления на облачността над масивите в Югозападна България. На много места ще има валежи от дъжд, само по най-високите части - от сняг. В отделни райони валежите ще са интензивни, след обяд в Рило-Родопската област - придружени с гръмотевици. Ще духа умерен до силен вятър от североизток. Максималната температура на 1200 метра ще е около 8°, на 2000 метра - около 2°.Над Черноморието ще преобладава облачно време с валежи от дъжд. Ще духа слаб вятър с източна компонента. Максималните температури ще са 12°-15°. Температурата на морската вода е 11°-12°. Вълнението на морето ще бъде 2 бала.", "date": "2019.04.10", "title": "Днес ще остане предимно облачно"}
{"url": "https://www.novinite.bg/articles/173866/CIK-Organizaciyata-na-evroizborite-proticha-normalno", "text": "Организацията на изборите за Европейски парламент протича нормално, а новите членове на Централната избирателна комисия участват пълноценно в работата ѝ. Това заяви говорителят на Централната избирателна комисия Александър Андреев по БНТ.Андреев заяви, че В 17.00 часа на 10 април изтича крайният срок за регистрация на партиите в Централната избирателна комисия за участие в европейските избори на 26 май, а инициативните комитети имат време до 15 април да подадат своите документи в ЦИК. - когато бъде обявена, ще започне събирането на оферти, като срокът за предоставянето им е 16 април, допълни Андреев.", "date": "2019.04.10", "title": "ЦИК: Организацията на евроизборите протича нормално"}
{"url": "https://www.novinite.bg/articles/173883/Vodesht-onkourolog-konsultira-bezplatno-v-Sofiya", "text": "Проф. д-р Тахир Карадениз, уролог от високотехнологичната болница Liv Hospital в Истанбул, ще консултира безплатно пациенти в София на 24 април 2019 г. Проф. Карадениз е сред най-авторитетните специалисти в Турция в областта на онкоурологията, реконструктивната урология, урологични проблеми и уринарна инконтиненция при жените. Той пристига у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят.Заради уменията и опита му, към проф. д-р Тахир Карадениз обикновено се обръщат като към последна спасителна възможност пациенти с онкологични диагнози в сферата на урологията, най-често с рак на пикочния мехур. Това е диагноза, която се среща по-често при мъжете, но не е изключение и при жените. В ранен стадий е възможно заболяването да се овладее чрез медикаментозно лечение или ендоскопска операция. При много агресивни тумори или в напреднал етап, когато раковите клетки са обхванали мускулния слой, единственото лечение може да се окаже отстраняване на пикочния мехур. В това отношение има два стандартни метода: илеален кондуит (урината се извежда в торбичка на предната коремна стена) или изграждане на нов пикочен мехур от тънкото или дебелото черво на самия пациент, ако случаят го позволява. Един от често срещаните митове е, че след такава операция пациентът няма да може да уринира самостоятелно, а само с катетър. „Пациентите често имат колебания относно тези операции: страхуват се, че няма да могат да уринират и ще им се наложи постоянно да живеят с катетър. Това обаче не е вярно. Ако хирургът и екипът му знаят как да направят тази операция, имат опит и са професионалисти, в никакъв случай няма нужда да се използва катетър“, категоричен е проф. Карадениз. В действителност, само първите дни или седмици след операцията пациентите не могат да задържат урината, и то основно през нощта, но впоследствие контролът върху уринирането се възвръща. За целта са необходими 6-7 месеца, докато новоизграденият пикочен мехур се разшири достатъчно, за да позволи нормален контрол над уринирането. Проф. Карадениз заявява, че досега в практиката си не е имал пациент, който да се нуждае от катетър дългосрочно. Консултациите с д-р Тахир Карадениз на 24 април в София са безплатни, с предварително записване на тел. 0879 977 401 или 0879 977 402.", "date": "2019.04.10", "title": "Водещ онкоуролог консултира безплатно в София"}
{"url": "https://www.novinite.bg/articles/173861/Dneven-horoskop-za-sryada", "text": "Денят е подходящ да подредите живота си. Ще се чувствате в състояние да се справите с всичко. Поговорете с вашата половинка, обадете се на родителите си и просто се наслаждавайте на живота.Днес ще имате страхотен шанс, от който трябва да се възползвате. Можете да постигнете всичко, но ще трябва да се откажете от някои неща. Възможно е да стреснете хората около вас, но вие знаете, че е за добро.Трябва да споделите амбициите си с някого. Може би с шефа или със семейството. Ако не започнете да говорите, после ще ви е нужно много време да наваксате.Вижте повече на", "date": "2019.04.10", "title": "Дневен хороскоп за сряда"}
{"url": "https://www.novinite.bg/articles/173886/Ostri-repliki-belyazaha-dneshniya-parlamentaren-den", "text": "Остри реплики и критики, свързани с оставката на Делян Добрев, белязаха днешния парламентарен ден. Лидерът на НФСБ Валери Симеонов сравни „Апартаментгейт” с Китайската културна революция и Болшевизма, за което обвини премиера Бойко Борисов, а депутатът от ГЕРБ Георги Марков заговори за садизъм. Въпреки пламенната защита, оставката на Добрев бе гласувана с 96 гласа „за”, 7 \"против\" и трима \"въздържали се\". Депутатът от ГЕРБ Делян Добрев вече не е народен представител, след като името му бе намесено в сагата \"апартаментгейт\". Първи в негова защита се обяви колегата му Георги Марков. Бившият конституционен съдия обясни от парламентарната трибуна, че конституцията го задължава да гласува по съвест. „Трябва да решим да върнем ли ЗСГ. И понеже има много млади народни представители, се чудят какво е това ЗСГ - това е Законът за собствеността на гражданите. Въвеждаме 30 години след 10 ноември - само едно жилище в семейство - само едно. Ако имаш второ - може само по наследство. Като го получиш трябва в двегодишен срок да го прехвърлиш на децата си. Ако нямате деца, се развеждате. В клетата България, където вече няма и бракове. Долу пазарът на имоти, долу свободното договаряне“, заяви Георги Марков. В колиби ли да живеят народните представители, попита той и добави: „Какъв е този садизъм. И аз ще гласувам против.“ След като оставката бе гласувана в кулоарите на парламента лидерът на НФСБ Валери Симеонов обяви, че когато масово принуждаваш хора на ръководни длъжности да подават оставки заради имотни скандали, в крайна сметка неизбежно изниква въпросът и за твоята. Той визира премиера Бойко Борисов, който по думите му обезкървявал парламента, а скандала \"апартаментгейт\" и последвалите оставки сравни с Великата китайска културна революция. Добрев подаде оставка във вторник, като обяви за причина фалшива новина, която го замесва в скандала с евтини апартаменти на властта. Той не подава оставка за първи път. Това се случи и през 2017 година след скандал за влияния в хасковската община. Тогава обаче оставката на Добрев не бе приета. ", "date": "2019.04.10", "title": "Остри реплики белязаха днешния парламентарен ден"}
{"url": "https://www.novinite.bg/articles/173880/Pusnaha-Anita-Mejzer-ot-zatvora-tya-leti-za-Vegas", "text": "Веднага щом обърна гръб на Сливенския затвор Анита Мейзер събра куфарите за Лас Вегас. Бившата мисис България обаче няма никакво намерение да остава в САЩ, а само да си нагледа имотите там за кратко.Брюнетката изкара година и осем месеца в затвора, след като ВКС я осъди на 2 години за убийството на съпруга й Николай Димов. Както е известно, на 15 август 2016 спортистът издъхва в семейното им жилище, след неуспешен опит да разкъса с мускулите си свинските опашки, с които е вързан.Първоначално Мейзер се признава за виновна, но по съвет на един от адвокатите си отменя самопризнанията, които е направила и започва ново дело. В резултат на това съдът я осъжда на 2 години затвор за непредумишлено убийство.Миската се разминава буквално на косъм с доживотна присъда, тъй като семейството на съпруга й отказва да приеме, че инцидентът е нещастен случай, пише в. „България днес”. Те настояват, че Мейзер може би е имала съучастник мъж, който дори е зашеметил Димов и го е овързал с опашките за масата.Следствието така и не откри доказателства за намесата на друг човек във фаталната нощ, а Мейзер излезе след година и 8 месеца от затвора. Тя обаче е друг човек.По съвет на магистратите, Мейзер е зарязала всякакви провокации или медийни изяви. Нещо повече—тя напуска без шум и затвора, където я посреща най-добрият й приятел — дизайнера Красимир. Пак с негова помощ Мейзер се прибира във Варна, където обаче също не се застоява дълго. А междувременно прави всичко, за да бъде незабележима. Няма ги вече прашките, разходките по сутиени, пайетите и провокациите пред пресата или социалните мрежи. Миската е абсолютно променена и прави всичко, за да остане неразпознаваема по улиците на Варна и София.Тя дори заминава за Лас Вегас без много шум, но само, за да нагледа имотите си там, след което отново се връща в България.Опитите на Анита да остане незабележима за зяпачите обаче са неуспешни. Преди дни тя е засечена в ресторант в Пловдив, където дори новата й дегизировка не успя да я направи неразпознаваема.", "date": "2019.04.10", "title": "Пуснаха Анита Мейзер от затвора, тя лети за Вегас"}
{"url": "https://www.novinite.bg/articles/173872/MVR-otkri-ogromno-kolichestvo-kokain-vav-vodite-na-Cherno-more", "text": "МВР откри огромно количество кокаин във водите на Черно море, около Шабла, съобщи на заседанието на Министерския съвет вътрешният министър Младен Маринов. Заловени са 170 кг кокаин, информира БГНЕС.Шест пакета с наркотика са открити увити в непромокаема материя и в светлоотразителна жилетка малко под нивото на морската вода. „Вероятно става въпрос за схема за предаване на пратките наркотици в открити води”, допълни Маринов.", "date": "2019.04.10", "title": "МВР откри огромно количество кокаин във водите на Черно море"}
{"url": "https://www.novinite.bg/articles/173859/Dermatolozite-ot-VMA-se-vklyuchvat-v-kampaniyata-Svobodni-ot-akne", "text": "\r\nДерматолозите от Военномедицинска академия се включват в националната кампания \"Свободни от акне\".\r\nСпециалистите ще консултират безплатно от днес до петък включително. Прегледите ще се извършват от 09.00 до 13.00 часа в поликлиниката на ВМА. Не се изисква направление от личния лекар, необходимо е обаче предварително записване. Проблемът с акнето засяга не само тийнейджърите, но все по-често и хора в зряла възраст.", "date": "2019.04.10", "title": "Дерматолозите от ВМА се включват в кампанията \"Свободни от акне\""}
{"url": "https://www.novinite.bg/articles/173887/DPS-se-registrira-za-evroizborite", "text": "ДПС се регистрира в ЦИК за предстоящите избори за Европейски парламент на 26 май. Партията на Мустафа Карадайъ внесе 4444 подписа.Самият Карадайъ определи ДПС като \"единствената партия, отстояваща еднакво европейските ценности и в Брюксел, и в България\".\"Приоритетите ни са чисти храни, чиста вода, чист въздух, чиста зелена енергия, високи технологии и включването на свободните и активни граждани в процеса на формиране и вземане на политическите решения и контрола на тяхната реализация\", каза той. На въпрос кой ще е водач на листата на ДПС, Карадайъ заяви, че тепърва предстои тя да бъде подредена.", "date": "2019.04.10", "title": "ДПС се регистрира за евроизборите"}
{"url": "https://www.novinite.bg/articles/173882/Razbita-e-grupa-za-lihvarstvo-v-Dimitrovgrad", "text": "Това съобщиха от прокуратурата. Задържани са шестима души. Групата се е отличавала с изключителна бруталност - над длъжници са извършвани побои, а жени са принуждавани да проституират, за да връщат пари. Налагани са и непосилни лихви.", "date": "2019.04.10", "title": "Разбита е група за лихварство в Димитровград"}
{"url": "https://www.novinite.bg/articles/173870/Borisov-Predvijdame-50-mln-lv-za-povishavane-zaplatite-na-medicinskite-sestri", "text": "Икономиката се развива, расте и на базата на това можем да си позволим да приемем проекта за допълни разходи по бюджета на МЗ. Това заяви премиерът Бойко Борисов преди заседанието на Министерски съвет, предаде БГНЕС.Това са около 50 млн. лв. за повишаване заплатите на медицинските сестри, уточни Борисов.Здравният министър Кирил Ананиев предложи МС да приеме постановление за допълнителни разходи в размер до 50 млн. лв. С тези пари ще се увеличат разходите по диагностиката и лечението и осигуряването на медицинска помощ за специфични групи от населението, добави още Ананиев. ", "date": "2019.04.10", "title": "Борисов: Предвиждаме 50 млн. лв. за повишаване заплатите на медицинските сестри"}
{"url": "https://www.novinite.bg/articles/173899/Sliven-911-narusheniya-na-skorostta-sa-ustanoveni-za-edna-sedmica", "text": "В седмицата за контрол на скоростта на територията на ОДМВР-Сливен са установени 911 нарушения на скоростните режими. Акцията е по линия на TISPOL и се проведе от 1 до 7 април. Проверени са 2623 автомобила и 2702 лица. С технически средства са заснети 911 нарушения на скоростта. С камерата тип „Тринога” са заснети 366 нарушения, мобилните камери в Сливен, Нова Загора, Котел и Твърдица са установили 545 нарушения на скоростта. Установени са 5 автомобила без застраховка Гражданска отговорност.Издадени са 683 електронни фиша. Общо нарушения на Закона за движение по пътищата за област Сливен през изминалата седмица са 1151. Съставените актове са 112. Установени са 11 неправоспособни водачи. Четирима са употребил алкохол, като трима от тях са над 1,2 промила. Трима са хванати да управляват след употреба на наркотични вещества. Пътна полиция- Сливен отчитат, че по време на операцията не са станали тежки пътни произшествия със загинали и ранени. От 06,00 часа на 2 април до 06,00 часа на 3 април се проведе акция „24 часа скорост”, по време на която са заснети 191 нарушения на скоростта. В поделенията на Пътна полиция и при проверки на пътя са връчени 142 фиша и са отнети 3 шофьорски книжки за неплатени глоби.Общо отнетите свидетелства за управление на МПС са 9. Екипи на Териториална полиция и районните управления в Сливен, Котел и Нова Загора са съставили общо 106 фиша за неправилно паркиране. Завишена остава патрулната дейност по отношение установяване на лица, които управляват под въздействието на наркотични вещества и алкохол. Продължават операциите по пътна безопасност по установяване на нарушения, пряко влияещи на пътния травматизъм, както и ежедневен контрол на скоростта, употребата на наркотици и алкохол, правоспособност, застраховка Гражданска отговорност, спазване на предимство, сигнализация и маркировка.", "date": "2019.04.10", "title": "Сливен: 911 нарушения на скоростта са установени за една седмица"}
{"url": "https://www.novinite.bg/articles/173911/Nad-37-000-narusheniya-sa-konstatirali-patnite-policai-samo-za-sedmica", "text": "Общо 37 619 нарушения са регистрирани по време на полицейската операция за контрол на скоростта, проведена от екипи на „Пътна полиция”. Това съобщиха от пресцентъра на МВР.Тя се проведе в периода от 1 до 7 април и бе организирана по линия на Европейската мрежа на службите на Пътна полиция - TISPOL.17 523 нарушения са установени от служители, осъществяващи пътен контрол с мобилни технически средства, 1 731 - със стационарни технически средства. А  други 18 365 са отчетени със стационарно-преносими установки за контрол на скоростта (СПУКС). По време на операцията са установени 10 случая на притежаване на наркотични вещества, открити са петима обявени за издирване лица и са разкрити 25 други криминални престъпления, като основно управление на МПС с концентрация на алкохол в кръвта над 1,2 на хиляда и управление на МПС в срока на наложено наказание по административен ред.За сравнение - при последната операция на TISPOL, проведена през месец август 2018 година, са установени 5541 повече нарушения на скоростта.", "date": "2019.04.10", "title": "Над 37 000 нарушения са констатирали пътните полицаи само за седмица"}
{"url": "https://www.novinite.bg/articles/173890/Prokuraturata-shte-poiska-postoyanen-arest-za-kmeta-na-Chuprene", "text": "\r\nПрокуратурата ще поиска постоянен арест за кмета на Чупрене Ваньо Костин. Той и съпругата му бяха задържани при акция на Спецпрокуратурата и Комисията за противодействие на корупцията.\r\nРазследването е за продажба на общински земи. От държавното обвинение заявиха, че са проверени 10 търга за продажба на земя в общината.\r\n\r\n\r\n\r\n\r\n", "date": "2019.04.10", "title": "Прокуратурата ще поиска постоянен арест за кмета на Чупрене"}
{"url": "https://www.novinite.bg/articles/173891/Grigor-Dimitrov-Mechtaya-za-pobeda-na-Uimbaldan-prez-tazi-godina", "text": "Първата ракета на България Григор Димитров даде интервю за испанския вестник „АS“, в което говори за това кой турнир мечтае да спечели и какво мисли за Светата троица на тениса Роджър Федерер, Рафаел Надал и Новак Джокович.„. Всеки финал в Големия шлем би било сбъдната мечта за мен“, призна стигналият до №3 в света Димитров, който триумфира на тревата в Лондон при юношите през 2008 година.„Те са тенисисти, които имат мъдра програма и които продължават да работят за своята физическа форма. Напълно заслужават всичко, което са постигнали. Не е лесно да вършиш това толкова години“, каза още Григор.Димитров разказа и колко труден е процесът на възстановяване след мач. \"Мисля, че хората не познават много добре възстановителния процес, през който преминаваме. След всяка среща трябва да отделя поне два часа на възстановяването, за да запазя тялото си във форма и да имам възможност да изляза за следващия двубой. Добро хранене, ледена баня, процедури. Освен това имаме редица задължения след всеки двубой, срещи с медиите\", разказа той.29-ият в ранглистата хасковлия следващата седмица, където през 2018-а беше спрян на полуфиналите от Надал.", "date": "2019.04.10", "title": "Григор Димитров: Мечтая за победа на Уимбълдън през тази година"}
{"url": "https://www.novinite.bg/articles/173904/Prokuraturata-razsledva-kontrabandata-na-kokain-kraj-Shabla", "text": "Окръжната прокуратура в Добрич ръководи досъдебно производство за контрабанда на кокаин в особено големи размери, представляваща особено тежък случай, съобщиха от Апелативна прокуратура – Варна. Престъплението е по член 242, ал. 4, във връзка с ал. 2 от Наказателния кодекс, защото кокаинът е пренесен през границата на страната без надлежно разрешение за наркотични вещества. Предметът на контрабандата е в особено големи размери и случаят е особено тежък.\r\nПредвиденото наказание за това престъпление е лишаване от свобода от 15 до 20 години и глоба от 200 000 до 300 000 лева. Стойността на заловения кокаин край Шабла на едро е 16,7 млн. лева, на дребно стига до 23 млн. лв., а при разпространение в разреден вид 1:3 – над 70 млн. лв.\r\nМиналата вечер при извършване на действия от служители на Гранична полиция са открити  6 сака със специфично сгънати пакети. Веществото в тях е реагирало на кокаин на полевия тест за наркотици. Количеството на кокаина е 169 кг.\r\nРазследването се води в тясно сътрудничество с органите на Регионалната дирекция на Граничната полиция в Бургас и ОД на МВР в Добрич под ръководството на Окръжната прокуратура в Добрич.\r\n", "date": "2019.04.10", "title": "Прокуратурата разследва контрабандата на кокаин край Шабла"}
{"url": "https://www.novinite.bg/articles/173888/Trima-zadarjani-s-narkotici-v-Asenovgrad", "text": "Трима притежатели на наркотици са задържали служителите на реда в Асеновград. В понеделник в полицейския арест била отведена 35-годишна жена от града, в чието жилище разследващите открили около 24,5 грама марихуана. Ден по-късно подобна мярка за неотклонение била взета и спрямо две момчета от Съединение, на 18 и 19 години, след като в автомобила им били намерени близо 0,65 грама от същото наркотично вещество. Междувременно в районното управление в Стамболийски попаднал 31-годишен криминално проявен жител на Перущица. При обиска му и последвало претърсване на адреса на мъжа униформените иззели стрък от марихуана, пакетче със суха зелена листна маса и над 5 грама канабисови семена.", "date": "2019.04.10", "title": "Трима задържани с наркотици в Асеновград"}
{"url": "https://www.novinite.bg/articles/173865/Bojko-Borisov-shte-objalva-reshenieto-po-deloto-s-Elena-Joncheva-pred-VKS", "text": "Делото „Йончева срещу Борисов” ще бъде гледано на трета инстанция. Това каза защитата на министър-председателя адвокат Марин Марковски по bTV. Във вторник стана ясно, че журналистът и депутат от БСП Елена Йончева е успяла да осъди премиера Бойко Борисов за клевета. Делото беше спечелено на втора инстанция в Софийския градски съд, а глобата за министър-председателя беше определена в размер на 5000 лева.„Ние разполагаме с доказателства, които ще кажат и ще се установят нещата точно такива, каквито са”, каза Марковски.„Това означава много.  в неделя, когато прокурорът ще застане на банката и ще иска присъда и ще аргументира защо има престъпление. Когато става въпрос за наказателно дело важното е дали са искани парите и какви са доказателствата”, коментира Марковски.„Единственият свидетел на обвинението, който твърди, че е искал пари, е Дюлгеров. Следователно няма връзка вече на обвинението със свидетелите. Истината е, че не е взела (подкуп)”, каза още Марковски.Той е категоричен, че с отричането от показанията си ", "date": "2019.04.10", "title": "Бойко Борисов ще обжалва решението по делото с Елена Йончева пред ВКС"}
{"url": "https://www.novinite.bg/articles/173874/Dalaj-Lama-e-priet-v-bolnica", "text": "Далай Лама беше хоспитализиран в индийската столица заради белодробна инфекция, но вече се чувства по-добре, заяви неговият говорител, цитиран от Асошиейтед прес.Осемдесет и тригодишният духовен лидер на Тибет е приет за лечение и вероятно ще прекара ден-два в болница, каза говорителят Тензин Таклха.Далай Лама пристигна от Дхармсала със самолет за медицински консултации в столицата Делхи и вчера бе хоспитализиран. \r\n\r\n\r\n\r\nСпоред говорителя Далай Лама сега се чувства много по-добре, но е намалил пътуванията си през изминалата година, за да се грижи за здравето си.Далай Лама обикновено прекарва няколко месеца от годината в пътувания по света, за да проповядва будизъм и да привлече вниманието към борбата на тибетците за по-голяма свобода в Китай.\"Далечните пътувания са изморителни. Като цяло той е в доста добро здраве. Но взима предпазни мерки\", каза говорителят.", "date": "2019.04.10", "title": "Далай Лама е приет в болница"}
{"url": "https://www.novinite.bg/articles/173856/40-godini-ot-poleta-na-parviya-balgarski-kosmonavt-Georgi-Ivanov", "text": "Отбелязваме 40 години от полета на първия български космонавт Георги Иванов. По този повод у нас пристигат космонавти от няколко страни.Във фоайето на българската академия на науките ще бъде открита фотоизложба от подготовката и полета на Георги Иванов.В Ловеч в алеята на космонавта ще бъде открита мемориална плоча в чест на 40-годишнината от полета на генерал-лейтенант Иванов.  В космоса българският космонавт прекарва 1 денонощие, 23 часа и 1 минута.", "date": "2019.04.10", "title": "40 години от полета на първия български космонавт Георги Иванов"}
{"url": "https://www.novinite.bg/articles/173867/Nad-2000-migranti-sa-spreni-kraj-Odrin-za-sedmica", "text": "Повече от 2000 нелегални мигранти са били спрени от силите за сигурност от миналата седмица, когато слухове и фалшиви новини за \"отваряне на границите\" доведоха още хора до сухопътната граница на Турция с Гърция. Маршрутът е обичаен за мигрантите, но не е случайно, че те масово пристигат в Одрин, надявайки се да се промъкнат в Гърция. в провинцията от 4 април насам и тази нова тенденция се дължи на слуховете в социалните медии, придружени с фалшиви новини, че граничният пункт ще бъде отворен за мигранти, пътуващи до Европа, съобщи в. \"Сабах\", предаде БГНЕС.", "date": "2019.04.10", "title": "Над 2000 мигранти са спрени край Одрин за седмица"}
{"url": "https://www.novinite.bg/articles/173892/Ataka-se-registrira-v-CIK-za-evropejskite-izbori", "text": "\r\nЛидерът на партията Волен Сидеров посочи, че са събрани над 4000 подписа.\r\n„Листата не е готова, тъй като в момента тече Политическа академия – това е едно предаване и състезание, което тече всеки ден и аз съм жури. В него участват млади хора, които не са членове на партиен актив, не са били депутати“, заяви лидерът на „Атака“. Сидеров обясни, че кандидатстването за предаването е до 21 април, а след това зрителите ще подредят листата. „Т.е. аз за първи път давам възможност млади и неопетнени хора да бъдат подредени според волята на зрителите“, каза още той.\r\n\r\n\r\n\r\n\r\n\r\n„Бяхме готови да участваме на евроизборите заедно с ВМРО без да имаме претенции за места, но те не пожелаха“ каза пред журналисти лидерът на „Атака“.\r\nСидеров допълни, че НФСБ е била партията, която е предопределила явяването на „Обединени патриоти“ поотделно, като е казала, че категорично няма да се яви на тези избори с „Атака“. „ВМРО пък не посмя да се яви заедно с нас, което също им предложих. Бях готов да не участвам в листата, да приема техните кандидати, да нямам претенции за места, но въпреки това ВМРО не пожелаха, тъй като това щяло да развали след това управленската коалиция по тяхно мнение. Така е по принуда ние – трите партии, се регистрираме поотделно“, обясни Сидеров. \r\n", "date": "2019.04.10", "title": "„Атака“ се регистрира в ЦИК за европейските избори"}
{"url": "https://www.novinite.bg/articles/173878/Grabej-kato-ot-ekshan-film-v-Albaniya", "text": "Дързък грабеж беше извършен посред бял ден недалеч от международното летище на албанската столица Тирана. Като на филм маскирани мъже с автомати са нападнали бронирана кола.Те са откраднали 1,5 милиона евро, предаде БГНЕС. Полицията се е отзовала много бързо на мястото на престъплението. При избухналата престрелка е убит един от крадците. Останалите са успели да се измъкнат.В издирването са включени органите на реда от Драч, Лежа и специалните части, които са подкрепени по въздух от хеликоптер.", "date": "2019.04.10", "title": "Грабеж като от екшън филм в Албания"}
{"url": "https://www.novinite.bg/articles/173885/Balgarinat-obvinen-v-ubijstvo-v-Atina-otricha-da-e-vinoven", "text": "Българин, който бе обвинен в убийството на гангстер от Сидни в Атина през октомври миналата година, заяви пред съдия, че е бил на почивка и няма нищо общо с убийството, съобщава австрилийският \"Сидни морнинг хералд\".31-годишният мъж остава в ареста след кратък разпит от съдия-следовател. Заподозреният ще отиде в затвора, докато съдията събира доказателства по делото в подготовка на евентуален процес. Адвокатът на заподозрения Александрос Ликурезос заяви, че неговият клиент е отговорил на няколко въпроса и е отхвърлил обвинението в убийство. Той твърди, че не е виновен и е отишъл в Гърция на ваканция, това е всичко, заяви Ликурезос.Ликурезос е един от най-прочутите и скъпи адвокати в Гърция, отбелязва изданието. Той пое случая в понеделник, замествайки предишния адвокат на обвинения Апостолос Литрас.Янис (Джон) Макрис, бизнесмен от Сидни с връзки с организираната престъпност, бе убит в колата си пред дома си в атинското предградие Глифада на 31 октомври. Полицията смята, че става дума за поръчково убийство, наредено от неизвестна фигура от подземния свят.Миналия вторник 31-годишен българин бе арестуван в Атина и обвинен в убийството на Макрис. Атински детективи твърдят, че той е професионален убиец, който се е върнал в Атина от София на 2 април за друга работа. Заподозреният живее в България, но има и канадско гражданство и се смята, че е имал бизнес с татуировки в Канада. Твърди се, че полицията има свидетел, който е идентифицирал заподозрения като човека, засечен от видеокамерите да застрелва Макрис. ", "date": "2019.04.10", "title": "Българинът, обвинен в убийство в Атина, отрича да е виновен"}
{"url": "https://www.novinite.bg/articles/173898/V-Nyu-Jork-vavedoha-izvanredno-polojenie-zaradi-morbili", "text": "\r\nИзвънредно положение въведе кметът на Ню Йорк Бил де Блазио заради епидемията от морбили в квартала Бруклин, предаде Би Би Си.\r\n\r\nУправникът на най-големия град в САЩ е заявил, че огнищата на опасното инфекциозно заболяване трябва да бъдат ликвидирани.\r\nВластите на мегаполиса обяви извънредна здравна ситуация в четири зони на квартал Уилямсбърг. Там близо 300 души се заразиха с морбили. То е инфекциозното заболяване, което може да смъртоносно за болните.\r\n", "date": "2019.04.10", "title": "В Ню Йорк въведоха извънредно положение заради морбили"}
{"url": "https://www.novinite.bg/articles/173876/Lyubov-Panajotova-Nyama-da-ima-Brekzit-bez-sdelka", "text": "Има категорична умора от Брекзит в управляващите лидери на Европейския съюз в страните членки, както и на функционерите в Комисията. Това каза пред БНР Любов Панайотова, директор на Фондация „Европейски институт“. „Във Великобритания има една политическа сериозна криза, дори криза на идентичността. Не може да се разбере парламентът за какво по-точно гласува. … Положението е изключително странно. Жалко е, че една такава страна – пример за демокрация, за добро управление, може да бъде поставена в тази ситуация, в която да не може да реши един такъв въпрос, който е много важен за гражданите, но е и много важен вече и за ЕС“, коментира Панайотова в интервю за предаването „Преди всички“. Според нея Тереза Мей няма да подаде оставка. На днешния съвет в Брюксел трябва да се обсъдят гаранции за отзоваване на британските депутати, по какъв начин това ще се случи, как ще се отпишат от ЕП и как парламентът няма да се съобрази с тяхното мнение при избора на възловите постове, отбеляза Любов Панайотова и добави мнението си:„Това е изключително трудно. Днес наистина се очаква един съвет, който не е за завиждане, особено когато трябва да се постигне единодушие по един толкова неясен и размит въпрос“.Все пак тя смята, че днес ще се постигне съгласие и няма да се стигне до Брекзит без сделка:„ЕС няма никакъв интерес от бруталното излизане на Великобритания без спазване на договорките“.Единственото положително нещо след случая „Брекзит“ е, че вече никой не говори и не заплашва с излизане на собствената му страна, каза още тя.", "date": "2019.04.10", "title": "Любов Панайотова: Няма да има Брекзит без сделка"}
{"url": "https://www.novinite.bg/articles/173907/Car-Lav-s-nov-izumitelen-trejlar", "text": "Да бъдеш крал не е само въпрос на потекло. Това е призвание. Новият трейлър на вдъхновената от Шекспировия „Хамлет” продукция разкрива именно тежестта на царската корона като отговорност и съдба, и повдига още повече завесата към мащаба и впечатляващата атмосфера на филма. Цар Лъв носи универсални послания, провокира неизбежен сантимент и вдъхва нов живот на един добре познат сюжет. Този юли изгубеният цар най-сетне ще намери пътя. Новите кадри от Цар Лъв представят на зрителите необятната африканска савана, приютила царството на животните в момент, в който кръговратът на живота се случва в хармония и справедливост. Раждането на малкия Симба, наследник на великия цар Муфаса, е повод за радост и почит от всички обитатели, но не и за злия брат на Муфаса – Скар. Плановете му за владение на Лъвската скала са провалени и е време една история за лоялност, съперничество и власт да бъде разказана искрено и гръмко, така че цялата савана да я чуе. На фона на изключително драматичните събития и зрелищни сцени, дело на най-иновативните визуални технологии, зрителите ще видят за първи път и двама от най-емблематичните герои от Цар Лъв – сладурите Тимон и Пумба. Те са не просто най-верните приятели на Симба и негово вдъхновение с неостаряващото „хакуна матата“ кредо, но и един от най-ярките филмови тандеми в историята. С неотлъчната си подкрепа те му помагат да върви по пътя към неговото съзряване, за да може да приеме съдбата си на цар и обединител. Време е битката да започне и единственият цар да заеме мястото, което му принадлежи по право.Режисьор и сценарист на Цар Лъв е създателят на феномена от 2016 г. Книга за джунглата Джон Фавро, който е и част от продуцентския екип заедно с Джефри Силвър и Карън Джилкрист. Нека заедно станем свидетели на най-грандиозната история, случила се някога по лъвските земи.Цар Лъв завладява кината на 19 юли на 2D, 3D, IMAX 3D и 4DX в дублирана и субтитрирана версия.", "date": "2019.04.10", "title": "\"Цар Лъв\" с нов изумителен трейлър"}
{"url": "https://www.novinite.bg/articles/173893/Evropejskite-lideri-se-sabirat-v-Bryuksel-na-izvanredna-sreshta-za-Brekzit", "text": "Европейският съвет се събира на извънредно заседание, за да обсъди искането на британския премиер Тереза Мей за удължаване на Брекзит до 30-ти юни. Председателят на Европейския съвет Доналд Туск предлага да се разгледа алтернативно удължаване за не повече от година.В поканата, отправена до лидерите на 27-те страни-членки на ЕС снощи, председателят на ЕС Доналд Туск подчертава, че е твърде малка вероятността споразумението да бъде ратифицирано до края на юни. „Такова отлагане би повишило риска от серии допълнителни отлагания и свикване на извънредни съвети, като създаде нови дати на ръба на пропастта“, отбелязва още Туск и добавя, че продължаващата несигурност ще се отрази зле на бизнеса и гражданите в ЕС.Затова председателят предлага алтернативно, по-голямо удължаване на оттеглянето и подчертава, че една от възможностите е то да продължи колкото е необходимо, но не повече от година.  „Гъвкавостта ще ни позволи да приключим автоматично удължаването, веднага след като двете страни ратифицират споразумението. Обединеното кралство ще може да напусне веднага щом е готово, а 27-те страни-членки ще избегнат повтарянето на срещи на върха за Брекзит“, подчертава Туск.Вчера главният преговарящ Мишел Барние заяви, че всичко зависи от това какъв план ще представи британският министър-председател на срещата на върха. На проведения Съвет „Общи въпроси“ в Люксембург страните-членки се обединиха около позицията, че трябва да се обърне внимание на политическите последствия от удължаването, включително върху многогодишната финансова рамка и изборите за Европейски парламент.", "date": "2019.04.10", "title": "Европейските лидери се събират в Брюксел на извънредна среща за Брекзит"}
{"url": "https://www.novinite.bg/articles/173855/Pompa-v-basejn-zasmuka-dete", "text": "Дете оцеля по чудо, след като беше засмукано от помпа в басейн. Виновни обаче засега няма.  разказа майката на пострадалото дете Детелина Славова. Детелина Славова е една от майките, които преди 8 години, пропадат в асансьор  в „Майчин дом”. Тогава тя е бременна с дъщеря си в осмия месец., каза още Детелина Славова.Днес тя е ученичка във втори клас. През лятото на миналата година семейството й е изправено пред поредното изпитание. Осемгодишното момиче оцелява по чудо, след като е засмукано от помпа в басейн. Инцидентът става в Тутракан, докато детето е на гости при баба си и дядо си., разказа дядото на детето Атанас Могаров.Трима мъже се опитват да спасят детето. Успяват да изкарат момиченцето на повърхността, едва когато собственикът спира помпата, която филтрирала водата в басейна. Момичето е извадено в безсъзнание. каза още Атанас Могаров.Детето е настанено в болница. Съдебно-техническата експертиза потвърдила, че е било засмукано от помпата, която филтрирала водата в басейна.разказа майката.Собственикът на басейна отказа да коментира случая. Пред разследващите обяснил, че помпата, която е засмукала детето, била от висок клас, но с ниска филтрационна способност, затова работила 24 часа в денонощието. Била обезопасена с решетка, но въпреки това се получил вакум. каза Детелина Славова.От районната прокуратура в Тутракан преценили, че няма данни за престъпление. Първо, защото детето е получило лека телесна повреда, а не средна. И второ, защото съдебно-техническата експертиза показала, че съоръжението е изправно. Собственикът на басейна все пак е получил препоръки - да не пуска помпата, докато в басейна има хора, както и да сложи допълнителна решетка, която да разсейва всмукателната сила.Роднините на пострадалото момиче се надяват, че собственикът на басейна ще получи наказание.категорично е семейството на детето.", "date": "2019.04.10", "title": "Помпа в басейн засмука дете"}
{"url": "https://www.novinite.bg/articles/173912/Merkel-London-tryabva-da-poluchi-po-golyama-otsrochka-za-Brexit", "text": "Великобритания трябва да получи по-голяма отсрочка за Brexit от тази, която поиска премиерът Тереза Мей (до 30 юни). Това заяви германският канцлер Ангела Меркел пред Бундестага в сряда, съобщава Ройтерс.\"Аз и правителството смятаме, че трябва да даде разумно време за това\", категорична бе Меркел.Изявлението й идва часове преди срещата на върха на европейските лидери в Брюксел. На нея трябва да се реши каква отсрочка да получи Лондон за излизането си от ЕС. В срещата ще участва и българският премиер Бойко Борисов.", "date": "2019.04.10", "title": "Меркел: Лондон трябва да получи по-голяма отсрочка за Brexit"}
{"url": "https://www.novinite.bg/articles/173857/Svlachishte-na-Yugovsko-hanche-zatrudnyava-trafika", "text": "Свлачище затвори едното платно от пътя Югово -Лъки. Движението в участъка на Юговско ханче се осъществява в една лента, предупреждават от Пътната агенция. Затворена е лентата в посока град Лъки. Трафикът в района на свлачището се регулира с пътни знаци.", "date": "2019.04.10", "title": "Свлачище на Юговско ханче затруднява трафика"}
{"url": "https://www.novinite.bg/articles/173854/Danachnite-s-akciya-sreshtu-nelegalnite-prevozi-za-chujbina", "text": "Среднощна акция на данъчните срещу нелегалните превози за чужбина. Инспекторите на НАП провериха микробуси, тръгващи от Кърджали към Белгия, Холандия и Германия. Всички те превозват нелегално пътници.Само за час между 04:00 и 05:00 ч. тази сутрин потеглиха поне 5 микробуса.Данъчните съставиха протоколи, но на практика не успяха да наложат санкции, тъй като самото плащане става след пристигането. Сумата е около 100 - 120 евро.Микробусите не тръгват от официалната гара, а от близка бензиностанция. Според неофициална информация нелегалният превоз се извършва всяка сряда и събота. Повечето от пътниците предпочитат да пътуват така, защото им излиза по-евтино.„При предварителен разговор едно от лицата декларира, че този транспорт се заплаща при пристигане в страната. Съответно в Белгия момчето, с което осъществихме контакт, разказа, че заплаща 100 евро”, заяви служител от НАП.Минути по-късно обаче момчето вече не беше пътник в нелегален превоз, а приятел на шофьора. Водачът признава, че пътува почти всяка седмица. Винаги обаче возел приятели и пари не взимал, дори и за горивото. Пътниците са солидарни с шофьора. На импровизираната спирка близо до официалната автогара срещаме и Ридван. Той е дошъл от Гърция, за да пътува с микробус до Холандия. Пътуването обаче продължило много кратко. „Дойде един микробус, взе ме за 100 метра и ме остави. Защо ме остави, не знам”, разказа Ридван.За да стигне до полето с домати, където работи в Холандия, Ридван обикновено плащал 120 евро. Пътниците се притесняват от условията при пътуването, а шофьорите признават, че нямат правоспособност за превоз на пътници.Фалшиви таксита возят пътници без лиценз и контрол, но срещу пари„Действително се установи, че тук се извършва нерегламентиран превоз към Западна Европа. НАП започна проверки на 172 лица, за които имаме информация, че редовно напускат страната. Вероятно собствениците на микробусите са притежатели на автобусен парк. Ще бъде направена и проверка, която да установи дали доходите им съответстват на това, което притежават”, каза в ефира на „Здравей, България” главният експерт в НАП Божана Илиева.", "date": "2019.04.10", "title": "Данъчните с акция срещу нелегалните превози за чужбина"}
{"url": "https://www.novinite.bg/articles/173868/Gen-Kiril-Vojnov-Nyama-yazoviri-v-kritichno-sastoyanie", "text": "Няма язовири в критично състояние въпреки силните валежи от дъжд и снеготопенето. Това заяви ген. Кирил Войнов – зам.-председател на Държавната агенция за метрологичен и технически надзор (ДАМТН), по bTV.„Нещата се спокойни на територията на цялата страна, в края на януари и началото на февруари в Южна и Източна България падаха много интензивни валежи, но след този период ние работихме, зада гарантираме спокойствието на гражданите. Контролираме нивото на водата на язовири и създаването на резерви от обеми, за да може сега да не преливат язовирите”, увери ген. Кирил Войнов.Той обясни, че в в каскада „Арда”, язовир „Кърджали”, „Тополовград” и „Студен кладенец”, има запълване на обема малко под 75%, т.е. има свободен обем, който може да гарантира безопасност при по-интензивни валежи.„През април започва и снеготопенето, така че поддържаме непрекъсната връзка със собствениците на язовири, както и с областните управители”, отбеляза още Войнов. Предстои приемането на Наредба за техническа експлоатация на язовирите, с която ще бъдат създадени Комисии в областните управи за категоризация на язовирите, припомни още ген. Кирил Войнов.", "date": "2019.04.10", "title": "Ген. Кирил Войнов: Няма язовири в критично състояние"}
{"url": "https://www.novinite.bg/articles/173901/Advans-Media-Grup-i-MTG-finaliziraha-prodajbata-na-Nova-Broudkasting-Grup", "text": "\"Адванс Медиа Груп\" и MTG финализираха продажбата на Нова Броудкастинг Груп. Акциите, представляващи 100 % от капитала на дружеството, днес бяха прехвърлени на купувача.„Адванс Медиа Груп“ ЕАД финализира сделката с Modern Times Group (MTG) за „Нова Броудкастинг Груп“ АД, след като преди това сделката бе одобрена от Комисията за защита на конкуренцията (КЗК). Акциите, представляващи 100 % от капитала на дружеството днес бяха прехвърлени на купувача.За изпълнителни директори на „Нова Броудкастинг Груп“ АД са назначени досегашните прокуристи - Вяра Анкова - професионалист с голям опит в телевизионното управление, и Николай Андреев – дългогодишен финансов директор. Силва Зурлева остава съветник на Борда.Георги Домусчиев е новият Председател на Съвета на Директорите на „Нова Броудкастинг Груп“ АД. В Борда влизат още Тонка Генова - финансист и Николай Василчев - юрист.„Нова Броудкастинг Груп“ АД притежава най-голямата и водеща медийна група в България. В портфолиото й влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България. В нея работят 650 човека.Георги Домусчиев, изпълнителен директор на „Адванс Медиа Груп“ ЕАД: „Нашето желание е да поддържаме досегашната политика на „Нова Броудкастинг Груп“ на свободна и обективна медия, с високо качество на телевизионното и дигитално съдържание, лоялна към зрителите и коректна към партньорите. Ще инвестираме в ускорена модернизация на телевизията, в човешкия капитал и в създаването на все повече български продукции. „Нова телевизия“ ще бъде българска телевизия, подкрепяща българските сериали, филми и развлекателни програми\"„Адванс Медиа Груп“ ЕАД е дъщерна компания на инвестиционния холдинг „Адванс Пропъртис“ ООД , собственост на братята Кирил и Георги Домусчиеви. „Адванс Пропъртис“ ООД притежава 117 компании в 23 държави от 10 различни индустрии. В портфолиото на холдинга е мултинационалната фармацевтична група „Хювефарма“, с дългогодишен опит и традиции в разработката, производството и продажбите на продукти за ветеринарната и хуманната медицина. Инвестиционното дружество притежава и българската корабна компания със 126-годишна история „Параходство Български Морски Флот“ АД, както и пристанищния оператор „БМФ Порт Бургас“ ЕАД.MTG приключи продажбата на своя дял от 95% в Нова Броудкастинг груп в България на Адванс Медиа Груп. Общата стойност на 100% от сделката е в размер на 185 млн. евро /приблизително 11,917 млн. шведски крони/. MTG ще използва приходите за по-нататъшно развитие на дигиталните глобални продукти на компанията чрез цялостни инвестиции и придобивания.NOVA e най-голямата търговска медийна компания на българския пазар и се състои от 7 телевизионни канала, както и от допълнителен дигитален бизнес, достигащи средно до 74% от българското население всеки месец. Приходите от продажби на Нова Броудкастинг Груп са в размер на 1, 154 млн. шведски крони, а оперативната печалба /EBIT/ е достигнала 223 млн. шведски крони през 2018 година. NOVA осигурява работа на 650 души.Йорген Мадсен Линдеман, президент и Главен изпълнителен директор на MTG: „Удовлетворени сме, че завършихме продажбата на NOVA. Постъпленията ще бъдат използвани за ускоряване на растежа ни в областта на електронните спортове и онлайн игри, включително чрез придобиване.“Финансов консултант на MTG по сделката е Citigroup Global Markets.", "date": "2019.04.10", "title": "\"Адванс Медиа Груп\" и MTG финализираха продажбата на Нова Броудкастинг Груп"}
{"url": "https://www.novinite.bg/articles/173862/Evropejska-ekspediciya-shte-prouchva-lednikovite-periodi", "text": "\r\nЕвропейски консорциум от учени и изследователи ще се насочи към Антарктика през декември, за да започне процес на дълбочинно пробиване на леда в източната част на континента.\r\n\r\n\r\n\r\n\r\n\r\n\r\n\r\n\r\n", "date": "2019.04.10", "title": "Европейска експедиция ще проучва ледниковите периоди"}
{"url": "https://www.novinite.bg/articles/173908/Rast-ot-10-na-prodajbite-na-motori-u-nas", "text": "Близо 300 мотоциклета от 43 марки могат да бъдат видяни на изложението Moto Expo 2019. За първи път производителите на мотоциклети у нас представят най-новото от света на високите скорости, като премиерите за изложението са 38. Заместник-министърът на транспорта Ангел Попов откри официално изложението и обиколи всеки щанд. Той пожела успех и на Ангел Караньотов - единственият българин, шампион в три дисциплини - мотокрос, супермото и писта. Ръст в продажбите на мотоциклети се отчита в цяла Европа през 2018 г. 9,9%. У нас през изминалата година са продадени над 1000 двуколесни машини, което е със 130 повече от предходната. Данните са на Асоциацията на автомобилните производители и техните оторизирани представители у нас. ", "date": "2019.04.10", "title": "Ръст от 10% на продажбите на мотори у нас"}
{"url": "https://www.novinite.bg/articles/173877/Turchin-predizvika-tejka-katastrofa-na-AM-Marica", "text": "Двама пътници в автомобил загинаха след пътно произшествие. Катастрофата се е случила снощи в 19 часа на магистрала \"Марица\", посока от ГКПП \"Кап. Петко войвода\" към София, съобщи ОД на МВР - Хасково.Турски водач на лек автомобил на 48-годишна възраст се е движил с несъобразена с атмосферните условия и мократа настилка скорост. Шофьорът е загубил контрол и се е ударил в ляво по посока на движението си в предпазна мантинела, след което колата се е обърнала в крайпътна нива, уточняват от полицията.От удара, на място е загинал возещият се в колата 41-годишен мъж от Турция. В свиленградската болница са били откарани за лечение водачът и пътник на 39 години, който по-късно е починал в болницата. Водачът е с фрактура на 3 ребра и опасност за живота. Образувано е било досъдебно производство.", "date": "2019.04.10", "title": "Турчин предизвика тежка катастрофа на АМ „Марица“"}
{"url": "https://www.novinite.bg/articles/173902/Znachitelno-namalyavat-krajbite-na-elektroenergiya", "text": "\r\nПрез последните години значително намаляват кражбите на електроенергия. Това каза министърът на енергетиката Теменужка Петкова по време на дискусия, посветена на кражбите на електроенергия.\r\n\r\n\r\n\r\n\r\n\r\n\r\n", "date": "2019.04.10", "title": "Значително намаляват кражбите на електроенергия"}
{"url": "https://www.novinite.bg/articles/173914/Tri-deca-i-maj-sa-nahapani-ot-rotvajleri-kraj-selo-Jeleznica", "text": "Три деца и мъж са били нахапани от кучета ротвайлер край софийското село Железница, съобщиха от пресцентъра на МВР. Инцидентът е станал днес, в ранния следобед. Трите деца - на възраст 7, 9 и 12 години, се разхождали, придружени от възрастен мъж, в покрайнините на село Железница, когато били нападнати и нахапани от две кучета, порода ротвайлер, оставени напълно без надзор, посочиха от полицията. Пострадалите веднага са откарани в болница, до момента няма информация за състоянието им. На място незабавно са изпратени полицейски екипи, които локализирали кучетата. Предприети са действия за установяване на собственика им. Очаква се служители от „Екоравновесие“ да приберат животните. Работата по образуваното досъдебно производство продължава.", "date": "2019.04.10", "title": "Три деца и мъж са нахапани от ротвайлери край село Железница"}
{"url": "https://www.novinite.bg/articles/173858/Sabirat-blagotvoritelno-torbichki-v-Sofijskiya-universitet", "text": "\r\nПродължава акцията за събиране на найлонови торбички на територията на Софийския университет.\r\n\r\n\r\n\r\n\r\n\r\n", "date": "2019.04.10", "title": "Събират благотворително торбички в Софийския университет"}
{"url": "https://www.novinite.bg/articles/173903/S-nova-usluga-na-Sofijska-voda-sami-upravlyavame-potreblenieto-si-na-voda", "text": "Като част от Веолия „Софийска вода“ е първият ВиК оператор в България, който предлага на крайните си клиенти възможност сами да управляват консумацията на вода в домовете си в реално време. Тя е част от новите дигитални услуги, които въвежда дружеството, за да подобри клиентското обслужване, да увеличи удобствата и ползите за потребителите си и да пести времето им.   Услугата е достъпна чрез водомер с модул за дистанционно отчитане, който изпраща данни за преминаващите количества вода у дома ежедневно към специално приложение, а клиентът получава непрекъснат достъп до приложението през личния си профил на сайта на „Софийска вода“. Така той може да следи и анализира потреблението си и да засече всяко отклонение от нормалния си дебит  – например наличие на течове, нежелано или нерегламентирано ползване и пр.  Досега услугата дистанционно отчитане на водомери беше достъпна само за цели етажни собствености. Вече и крайните потребители ще могат сами да следят своята консумация и да я управляват. Същевременно те ще пестят и време, защото няма да им се налага да чакат проверителите да посетят домовете им.   Освен „умните водомери“, време на клиентите пести и новата електронна услуга „Смяна на титуляр на партида“. Досега това се случваше само в центровете за обслужване на клиенти, но вече може да се заяви и онлайн, през сайта на дружеството. Така потребителите печелят не само време, но и могат да извършват процедурата безплатно, бързо и лесно, без да посещават офисите на дружеството в определения им едномесечен срок. Новата услуга промоционално ще бъде безплатна за клиентите, които желаят да сменят титуляра на партидата до 10 юли 2019 г.   Подобрява се и услугата за получаване на електронна фактура. Ако досега това ставаше през специална платформа, сега вече всеки клиент физическо лице ще я има директно на електронната си поща. Над 110 000 клиенти на компанията използват електронна фактура в момента. С въвеждане на новата възможност се очаква броят им да се увеличи. Това е удобно и надеждно за потребителите и ще опазва ресурсите и околната среда.    „Използваме новите технологии, за да улесним максимално нашите клиенти. Ние ценим тяхното време, затова правим обслужването им възможно най-лесно, бързо и удобно. А чрез водомерите с дистанционно отчитане те ще могат винаги да са точно информирани и да управляват потреблението си на вода в реално време. Въвеждането на дигиталните услуги е част от инвестиционната ни програма“, коментира Васил Тренев, изпълнителен директор на „Софийска вода“, част от Веолия.    Освен за разширяването на онлайн услугите за клиенти през 2019 дружеството ще вложи много средства и за подобряването на ВиК инфраструктурата в столицата, включително изграждане на нова. Общите инвестиции за годината са около 45,5 млн. лева.", "date": "2019.04.10", "title": "С нова услуга на „Софийска вода“ сами управляваме потреблението си на вода"}
{"url": "https://www.novinite.bg/articles/173853/Ministar-Petkov-Umeniyata-na-rabotnata-sila-shte-sa-klyuchovi-za-postiganeto-na-ikonomicheski-rastej", "text": "Министърът на труда и социалната политика Бисер Петков участва в конференция на високо равнище на тема „Бъдещето на труда“, която се проведе в Брюксел, Белгия. По време на дискусията бяха обсъдени предизвикателствата пред развитието на пазара на труда, влиянието на дигитализацията за възникване на нови форми на заетост, нарастващите изисквания към професионалния профил, уменията и знанията на работната сила, както и защитата на правата на работещите в контекста на динамичните промени в света на труда. Във форума участваха председателят на Европейската комисия (ЕК) Жан Клод Юнкер, вицепрезидентът на ЕК Валдис Домбровскис, еврокомисарят по заетост, социални политики, умения и мобилност Мариан Тийсен, министри на държави-членки на ЕС по въпросите на заетостта и социалната политика. В изказването си по време на конференцията министър Петков посочи, че развитието на технологиите изисква повече инвестиции в обучения за придобиване на компетенции в областта на информационните и комуникационни технологии, както и развиване на подхода за учене през целия живот.Дигитализацията изисква прилагане на превантивни и последващи мерки за адаптиране на работната сила. Паралелно с това е важно да се предостави надеждна, ориентирана към бъдещето информация за бъдещите тенденции в търсенето и предлагането на работна ръка, каза министър Петков. Той обърна внимание, че България взема предвид не само ползите от новите технологии, дигитализацията и роботизацията, но и предизвикателствата, които те поставят по отношение на условията на труд, организацията на работното време и безопасността и здравето при работа. За да отговори на поставените предизвикателства, Министерството на труда и социалната политика предвижда провеждането на специализирано проучване. Анализът на очакваните промени в организацията на труда и заетостта в България ще послужи като основа за разработване на нови механизми за организация на труда и регулаторни промени, които ще гарантират, че най-значимите рискове пред защитата на правата, безопасността и здравето на работниците могат да бъдат преодолени, каза министър Петков. Той обърна внимание, че новите реалности на икономиката и обществото на 21 век, свързани с технологични иновации, глобализация, демографски процеси, миграция предопределят ключова роля на работната сила и уменията за постигането на растеж. За да отговорим на промените в търсенето на нови умения, трябва да продължим да развиваме подхода за учене през целия живот и да предоставяме на всички лица достъп до възможности за обучение на всеки етап и преход в кариерата и живота си, независимо от формата на заетостта. Това може да бъде постигнато чрез предоставяне на по-гъвкави и достъпни форми на учене, както на формално, така и на неформално обучение, чрез използване на иновативни методи, модулни форми и цифрови учебни средства, признаване и валидиране на знания и умения, каза министър Петков.", "date": "2019.04.10", "title": "Министър Петков: Уменията на работната сила ще са ключови за  постигането на икономически растеж"}
{"url": "https://www.novinite.bg/articles/173860/V-Narodnoto-sabranie-gledat-otcheta-na-ombudsmana-za-2018-g", "text": "\r\nТри парламентарни комисии ще обсъдят доклада за работата на омбудсмана през 2018 година.\r\n\r\n\r\n\r\n\r\n\r\n\r\n", "date": "2019.04.10", "title": "В Народното събрание гледат отчета на омбудсмана за 2018 г."}
{"url": "https://www.novinite.bg/articles/173896/Ananiev-Shte-bade-ocenen-trudat-na-medicinskiya-personal", "text": "До 15 май ще бъде готова методиката как да бъдат разпределени допълнителните средства за медицински персонал в отделните лечебни заведения. Това стана ясно от думите на здравния министър Кирил Ананиев на брифинг след правителственото заседание.По-рано стана ясно, че кабинетът гласува допълнителни до 50 млн. лева за заплати на медицинските специалисти и така стартовата заплата да скочи на 950 лева.\"С тези средства, които правителството прие, ми дават реална възможност да финализирам работата по методиката за формиране на разпределение за разходите за персонал. Ще се даде възможност да бъде оценен по достойнство труда на медицинския персонал\", коментира Ананиев.Той посочи, че министерството си е поставило за цел и да подобри условията в болниците и квалификацията на медицинските специалисти.\"Това са нашите лечители, грижат се за нашето здраве. За да ги запазим в нашата страна, заслужават да получат признанието на обществото\", заключи здравният министър.", "date": "2019.04.10", "title": "Ананиев: Ще бъде оценен трудът на медицинския персонал!"}
{"url": "https://www.novinite.bg/articles/173910/Ruse-e-naj-dobriyat-grad-za-jiveene-za-2018-g", "text": "Русе е най-добрият град за живеене за 2018 г. В ежегодната си класация Дарик радио раздава награди по различни критерии като екология, образование, бизнес и сигурност.За изминалата година данните показват, че най-добри показатели е събрал Русе. София е най-добър бизнес град. Бургас е първенец при образованието. Добрич е най-зелен, а най-сигурен е Стара Загора.", "date": "2019.04.10", "title": "Русе е най-добрият град за живеене за 2018 г."}
{"url": "https://www.novinite.bg/articles/173897/Ombudsmanat-kam-CIK-27-miliona-za-naem-na-mashini-za-glasuvane-ne-e-li-prekaleno", "text": "„Защо се наемат машини за гласуване, след като могат да бъдат купени на същата цена – 3 000 лева на машина наем изглежда прекалено. Още повече, че през тази година, освен избори за европейския парламент, има и местни избори, в които също ще се гласува машинно, съответно два пъти повече секции ще бъдат оборудвани с машини, което означава 9 млн. за първия вот и още 18 млн. за вота през октомври, или общо 27 млн. лева наем. Смятам, че това е прекалено и би трябвало да се положат усилия за тяхното закупуване, за тяхното производство биха могли да се ангажират български производители, или да се закупят такива отвън. Поставям този въпрос на старта на новия състав на Централната избирателна комисия (ЦИК), защото повече от пет пъти го поставях на вниманието на предишната ЦИК, която откровено саботираше въвеждането на машинното гласуване“.Това заяви омбудсманът Мая Манолова в отговор на въпрос на журналисти, които поискаха да коментира откритата от Комисията състезателна процедура с договаряне за възлагане на обществена поръчка с предмет: „Наемане на 3 000 специализирани устройства с инсталиран софтуер за електронно машинно гласуване“. Максималната прогнозна стойност на обществената поръчка е в размер на 7 500 000 лева, без включен ДДС. Коментарът си Манолова направи по време на среща, организирана заедно с КНСБ и с участието на председателката на ЦИК Стефка Стоева и говорителя й Александър Андреев и представители на най-големите организации на хората с уврежданията. Поводът бе приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори. Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат произтичащите от техните увреждания специфични нужди. Този извод важи още по-силно за България, която въпреки напредъка през последните години, все още поставя бариери пред вота на хиляди граждани. „Машинното гласуване е възможност за осигуряване на тайната на вота на хората с увреждания, а следващата стъпка ще бъде електронно гласуване, така че публичният контрол върху работата на ЦИК по машините и електронния вот е изключително важен“, категорична бе Мая Манолова. Сред предложенията на омбудсмана за улеснен достъп за гласуване на хората с увреждания са: осигуряване на достъпна информация преди и по време на гласуването, възможност за въвеждане на брайлов шаблон, жестомимичен превод онлайн, транспорт на хората с увреждания до урните, достъпни тоалетни и паркоместа, безплатна телефонна линия за информиране и достъпни помещения, адаптирани за хора с инвалидни колички. Омбудсманът беше категорична, че повечето от предложенията могат да бъдат приложени веднага, без да се налага промяна на Изборния закон. От КНСБ поискаха информационна кампания за хората с увреждания, ЦИК да изработи специален знак, с който да се маркират секциите, достъпни за хора в неравностойно положение, да се направи преглед на сроковете за регистрация за гласуване и др. Председателят на ЦИК Стефка Стоева увери, че предложенията ще бъдат разгледани още утре на заседание на Комисията и се съгласи, че повече от половината могат да бъдат въведени за тези избори.", "date": "2019.04.10", "title": "Омбудсманът към ЦИК: 27 милиона за наем на машини за гласуване не  е ли прекалено?!"}
{"url": "https://www.novinite.bg/articles/173852/Darjavniyat-glava-Balgariya-ceni-visoko-prinosa-na-Livan-kato-faktor-na-stabilnostta-v-regiona-na-Blizkiya-Iztok", "text": "България високо цени и подкрепя усилията на Ливан за внасяне на баланс, за конструктивност, диалог и търсене на мирно решаване на проблемите в региона на Близкия Изток. Това заяви държавният глава Румен Радев в Бейрут на съвместна пресконференция с ливанския си колега Мишел Аун, по чиято покана българският президент е на официално посещение в Ливанската република. В арабската държава президентът е придружаван от бизнес делегация и представители на изпълнителната власт и научните среди. Двамата държавни глави бяха единодушни, че миграционната криза е въпрос на сигурността не само за страните от региона, но и за Европа. „България ще продължи да бъде част от усилията в ЕС за оказване на съответната финансова помощ и подкрепа на Ливан и разбира какво предизвикателство за социалните системи в страната са огромният брой мигранти, заяви Румен Радев и подчерта, че Европа трябва да се ангажира по-активно с проблемите не само на страните, от които идват мигранти, но и на транзитните държави. „Финансовата подкрепа е много важна, но тя не е достатъчна, ЕС трябва да се ангажира повече с гарантиране на сигурността и стабилността в региона, за да могат инвестициите в икономика, образование и здравеопазване да са максимално ефективни“, заяви Румен Радев. Той посочи, че сирийските бежанци трябва да се върнат по домовете си, но трябва да се гарантира стабилна среда за този процес. България и Ливан имат добро сътрудничество в сферата на сигурността и ще продължат обмена на информация и партньорството в борбата с тероризма, радикализма, нелегалната миграция, подчерта Румен Радев. Румен Радев и Мишел Аун изтъкнаха приятелските отношения между двете страни и историческите връзки като добра основа за задълбочаване на двустранното партньорство в икономиката, науката и образованието. За България Ливан е врата към Близкия Изток - регион, където прякото присъствие невинаги е възможно, а България може да е мост за Ливанската република към европейските пазари, заяви Румен Радев. Президентът изтъкна, че има потенциал за растеж на стокообмена между двете държави, достигнал 175 млн. долара през миналата година. Продължаваме да работим за по-голяма транспортна свързаност, защото нашите отношения имат бъдеще, когато младите ни хора и бизнес среди могат да общуват по-често и по-свободно, заяви българският държавен глава. Румен Радев и Мишел Аун акцентираха върху необходимостта от откриване на директна въздушна авиолиния между България и Ливан, като най-ефективна мярка за насърчаване на туризма, икономическия и културен обмен. Българският президент призова за взаимни инвестиции и съвместни производства между двете държави и даде пример с успешните ливански инвестиции у нас. „България може да бъде много полезна в редица инфраструктурни проекти, които предстои да се реализират в Ливан“, заяви Румен Радев, като открои доказания опит на български фирми в арабската република в сферата на строителството, хидро-техническите съоръжения, енергетиката. Двамата президенти подчертаха традиционно добрите връзки между двете държави и в образованието, културата, туризма. Визитата започна с церемония по посрещане на Румен Радев и съпругата му Десислава Радева в президентския дворец. Държавните глави на България и Ливан проведоха среща „на четири очи“, след което се състояха пленарните разговори между двете официални делегации.", "date": "2019.04.10", "title": "Държавният глава: България цени високо приноса на Ливан като фактор на стабилността в региона на Близкия Изток"}
{"url": "https://www.novinite.bg/articles/173906/Elena-Joncheva-Ako-Borisov-ima-dostojnstvo-tryabva-da-podade-ostavka", "text": "„Преди две години казах, че когато осъдя Бойко Борисов за лъжа, той трябва да подаде оставка. Осъдих го на втора инстанция, а това показва, че в България справедливост може да има. Ако той има чест и достойнство, би трябвало да подаде оставка като министър –председател”. Това заяви водачът на листата на БСП за европейските избори Елена Йончева пред журналисти във Велико Търново. Тя добави, че оставката е нужна, защото цяла една предизборна кампания през 2017 г. премина под лъжата, за която го е осъдила. „Смятам, че няма българин, който иска да имаме премиер – доказан в съда лъжец”, категорична бе Йончева.   Елена Йончева коментира и оставката на Делян Добрев- тя е  бягство от отговорност. „Така постъпват ГЕРБ. Те смятат, че всеки скандал може да бъде потулен, ако за определено време се свалят съответните лица от телевизионния екран”, коментира още народният представител. Тя добави, че когато утихне скандалът,  те отново се връщат на политическата сцена по някакъв начин. „Делян Добрев остава областен председател на ГЕРБ в Хасково и ще се занимава с изборите. По същия начин постъпи и Цветанов, който се превърна в „Цветанов плюс” и ще насочи усилия в манипулиране на изборите”, каза още Елена Йончева. Тя бе категорична, че всички тези оставки водят към „Борисовгейт”.", "date": "2019.04.10", "title": "Елена Йончева: Ако Борисов има достойнство, трябва да подаде оставка"}
{"url": "https://www.novinite.bg/articles/173895/Zaharieva-Nyama-da-dopusnem-kakvato-i-da-e-namesa-vav-vatreshnata-ni-politika", "text": "\"България и българското МВнР няма да позволят каквато и да е намеса, на която и да държава, във вътрешната политика\". Това заяви вицепремиерът и министър на външните работи Екатерина Захариева от парламентарната трибуна, съобщава БГНЕС. В сряда депутатите изслушват Захариева по инициатива на „Обединени патриоти“. Тя трябва да разясни подробности около изявлението на турския си колега Мевлют Чавушоглу, който намекна за намеса от страна на югоизточната ни съседка при приемането на Закона за вероизповеданията. Думите на Чавушоглу бяха изречени на предизборен митинг в град Текирдаг и доведоха до политически демарш на българското външно министерство пред турския посланик в София Хасан Улусой.\"И в изявлението на неговия говорител, и в неформален разговор с мен, Чауошоглу подчерта, че думите му са приети неправилно. Това е един вид извинение\", каза Захариева. И допълни: \"Искам да вярвам, че такива изказвания няма да се случат повече в бъдеще и няма да попречат на нашите взаимоотношения\".", "date": "2019.04.10", "title": "Захариева: Няма да допуснем каквато и да е намеса във вътрешната ни политика"}
{"url": "https://www.novinite.bg/articles/173909/Kiril-Dobrev-DPS-i-GERB-shte-upravlyavat-izborniya-proces", "text": "„През последния месец бяха проведени 31 консултации при областните управители за конструирането на районните избирателните комисии, но се оказа, че няма смисъл от това, тъй като управляващото мнозинство в ЦИК служебно пренареди всички РИК-ове”. Това заяви зам.-председателят на БСП Кирил Добрев по време на пресконференция на „Позитано 20” .Той подчерта, че в РИК има две ключови позиции - на председателя и секретаря, и поясни, че това са позициите, с чийто подпис един протокол се признава за валиден. „По свое решение, ЦИК от една страна обезмисли преговорите, които бяха водени с другите политически сили и второ, служебно наложи друго разпределение”, каза Добрев. Той посочи, че според новото разпределение ГЕРБ има 29 председателски и 2 секретарски места и уточни, че без подпис на ГЕРБ няма да има нито един валиден протокол от всички 31 избирателни района.Той добави, че БСП е втора политическа сила от последните парламентарни избори, а има едно председателско място и 13 секретарски места, тоест - присъства в ръководствата на РИК в 14 области. Добрев изтъкна още, че третата политическа сила, патриотите, имат 29 зам.-председателски места, които, по думите му, ще гледат как едни протоколи се движат и се попълват от ДПС и ГЕРБ едновременно. Кирил Добрев коментира още, че ударът е при четвъртата политическа сила, която има едно председателско място и 16 секретарски места. „Не ми се ще отново да развивам темата за коалицията между ДПС и ГЕРБ, но този път тя е с мълчаливото съгласие на патриотите, които си избраха ролята на \"кошаревски свидетел\". На 26 май ДПС и ГЕРБ ще управляват изборния процес по днешните решения на ЦИК”, категоричен бе Добрев. „БСП обжалва във ВАС решенията на ЦИК за 8 области, в които има споразумение”, заяви социалистът. По думите му междувременно са пристигнали две решения на ВАС, които отменят решенията на ЦИК за област Враца и Пловдив. Той изрази мнение, че ако ЦИК беше справедлив орган, а не бухалка в ръцете на ГЕРБ и Цветанов, разпределението трябваше да бъде: за ГЕРБ - 24 позиции (12 председателски и 12 секретарски), за БСП – 20 (10 председателски и 10 секретарски), за Обединените патриоти - 8(4 председатели и 4 секретари); за ДПС – 6; за „Воля” – 4. „Мъчно ми е за колегите от Обединените патриоти и за ситуацията, в която се намират. Те имат 29 сламени човека, които ще набюдават изборния процес”, коментира Добрев, като се обърна към българските граждани с призив: „Има решение – на 26 май да се гласува масово, за да провалим схемата на управляващите”. Аглика Виденова: Бившите ни другари от АБВ са решили да бъдат от страната на управляващите „Надявахме се, че здравият разум ще надделее и ще се намери път за регламентирано разрешаване на казуса с марката „Коалиция за България“. За съжаление нашите бивши другари са решили да бъдат от страната на управляващите – не само техни партньори, но да играят и срещу семейството си, макар и бивше“. Това заяви юрисконсултът на БСП Аглика Виденова. Тя подчерта, че политическият натиск, който е бил оказан над ЦИК, е било нещо феноменално. „17 години се занимавам с изборен процес, но такова нещо не бях виждала“, категорична е тя. Виденова показа документ от патентното ведомство на Република България, където ясно пише на кого принадлежи „Коалиция за България“. „Регистрирана е в 14 класа, които включват всички стоки, услуги и дейности, свързани с предмета на дейност на БСП, както и рекламните материали. АБВ притежават една смущаваща с търговското си изражение марка, която е регистрирана в един единствен клас – всякакви видове бизнес дейности и рекламни дейности, свързани с бизнес и търговски сделки и мероприятия“, обясни тя. Виденова подчерта, че до ЦИК е подадена цялата информация и документи, за да вземат разумно законосъобразно решение. „Голямото ми разочарование е, че председател на тази комисия е човек, който е бил част от Конституционния съд. Ще обжалваме решението пред ВАС, ще подадем жалба и в Комисия за защита на конкуренцията, както и иск пред съда. Има и процедура пред патентното ведомство“, каза още Аглика Виденова.", "date": "2019.04.10", "title": "Кирил Добрев: ДПС и ГЕРБ ще управляват изборния процес"}
{"url": "https://www.novinite.bg/articles/173905/Ministar-Karanikolov-se-sreshtna-s-rakovodstvoto-na-kompaniyata-DP-World", "text": "Министърът на икономиката Емил Караниколов се срещна с ръководството на DP World за Европа и Русия. На срещата икономическият министър изтъкна стратегическото място на България като транзитен център между пазарите на ЕС, Близкия Изток, Северна Африка, Русия и страните от ОНД. Министър Караниколов отбеляза, че българската държава инвестира много в развитието на модерна и адекватна транспортна и логистична инфраструктура и припомни, че през страната преминават важни транспортни коридори и разполагаме с две пристанища на Черно море – Варна и Бургас. Той акцентира пред ръководството на компанията да обърнат внимание и на индустриалните зони и пристанищата по р. Дунав, където има сериозен потенциал.Министър Караниколов представи на гости стимулите, които българското правителство предоставя за инвестиции: ускорени административни услуги, възможност за придобиване на имоти държавна или общинска собственост при преференциални условия (както за продажба, така и за право на строеж и дългосрочен наем), финансова подкрепа за изграждането на необходимата инфраструктура и за обучение на персонал, частично възстановяване на направените задължителни осигурителни вноски и др. Министърът подчерта, че в България оперативни разходи все още са най-ниски, сравнено с останалите страни от ЕС. Главният изпълнителен директор на DP World Рашид Абдула оцени високо показаната подкрепа, като отбеляза, че след като се запознае с наличните операции и капацитета на пазара ще има по-ясна картина за възможностите в страната. Направена бе и презентация на развитието на компанията през годините и дейностите, с които е ангажирана. Компанията DP World има ключова роля за осъществяването на световната търговия и е неразделна част от веригата на доставките. DP World управлява множество свързани бизнеси – от морски и вътрешни терминали, морски услуги, логистика и спомагателни услуги до технологични решения за търговия. Компанията притежава портфолио от 78 опериращи морски и вътрешни терминали, подкрепени от над 50 свързани дейности в 40 страни на 6 континента, със значително присъствие както на бързоразвиващи се, така и на зрели пазари. DP World използва различни форми за собственост и сътрудничество - 100% собственост, сътрудничество с местен партньор, правителството или местна структура и др. В тази връзка, г-н Абдула отбеляза, че компанията може да бъде гъвкава и да използва най-подходящата форма на сътрудничество, в зависимост от местното законодателство. На срещата присъстваха Рашид Абдула - Главен изпълнителен директор и управляващ директор на DP World Великобритания за Европа и Русия, Мобола Ике - мениджър „Бизнес развитие“ на DP World за Европа и Русия, Козмин Карстеа - управляващ директор на DP World-Констанца и др.", "date": "2019.04.10", "title": "Министър Караниколов се срещна с ръководството на компанията DP World"}
{"url": "https://www.novinite.bg/articles/173915/Shefat-na-KEVR-Okolo-3-shte-bade-uvelichenieto-na-toka-ot-yuli", "text": "Увеличението на тока през юли ще бъде в рамките на годишната инфлация, която е в рамките на 3 или малко над 3 процента, съобщи председателят на Комисията за енергийно и водно регулиране (КЕВР) Иван Иванов пред журналисти след дискусия за кражбата на електроенергия в Националния пресклуб на БТА. „Увеличението на тока ще е много далеч от това, което искат електроразпределителните дружества“, заяви Иванов. Председателят на КЕВР изтъкна, че както в предишните години, така и сега исканията на електроразпределителните дружества няма да бъдат удовлетворени. По същия начин КЕВР няма да уважи и искането на Националната електрическа компания, която поиска увеличение от близо 20 процента на тока за бита. Иванов уточни, че той не разделя енергийните дружества на държавни или частни.", "date": "2019.04.10", "title": "Шефът на КЕВР: Около 3% ще бъде увеличението на тока от юли"}
{"url": "https://www.novinite.bg/articles/173916/Proveryavat-Valeri-Simeonov-za-imoti-na-zanijeni-ceni", "text": "Върховна касационна прокуратура възложи на КПКОНПИ проверка по сигнал за закупени имоти на занижени цени от „СКАТ “ ООД, управлявано от народния представител Валери Симеонов, съобщават от прокуратурата. ", "date": "2019.04.10", "title": "Проверяват Валери Симеонов за имоти на занижени цени"}
{"url": "https://www.novinite.bg/articles/173900/Cvetanov-Samo-za-poslednite-tri-godini-s-postanovleniya-na-Ministerski-savet-sa-otpusnati-nad-3-mln-lv-za-Novi-pazar", "text": "ГЕРБ и правителството на Бойко Борисов никога не делят общините на „наши“ и „ваши“. За разлика от БСП – ние не използваме популизъм, а даваме само реални обещавания към хората и работим по тяхното изпълнение. Това е причината ние постоянно да сме на терен, сред гражданите – така хем можем да чуем от самите тях доволни ли са от нашата работа, хем те могат да ни запознаят със своите проблеми, а ние да ги отнесем до компетентните институции, където да се търси решение за тях. Това каза Цветан Цветанов пред актива на ГЕРБ в Нови пазар. На срещата присъстваха кметът на община Нови пазар Ивайло Камаджиев, общинският ръководител на ГЕРБ- Нови пазар Ангел Куцаров, общинското ръководство, общински съветници и кметове на кметства.Цветан Цветанов съобщи, че само за последните три години с постановления на Министерски съвет са отпуснати над 3 млн. лв. за Нови пазар. Той обясни, че вследствие на отличната работа на приходните агенции, безкомпромисната борба с контрабандата и високия икономически растеж – се генерира допълнителен приход, който държавата може да разпределя за българските региони или за определени дефицитни сектори. „Пример за това са заделените над 1.35 млрд. лева от излишъка за изграждането на АМ \"Хемус\". Отделно има възможност в страната ни да бъде направена инвестиция за 1,4 млрд. евро за завод за коли, нещо невиждано досега“, сподели той. Цветанов припомни, че в този мандат на правителството минималните пенсии бяха направени 200 лв., а всяка година се отпускат коледни и великденски надбавки за пенсионерите. Той коментира и друга актуална тема с фалшивите ТЕЛК-ове. „През 1990 година едва 2% от населението в пенсионна възраст е било с ТЕЛК, а сега процентът е 15. Това е огромен финансов ресурс и ако спрем фалшивите ТЕЛК-ове ще има повече пари за българските пенсионери“, обясни Цветанов.Той дискутира с членовете на местната структура и другата приоритетна тема - за образованието, като основно бяха засегнати въпросите как детските градини да кандидатстват по проекти и обвързването на присъствията в училище със социалните помощи. Цветанов определи тази политика като отговорна и обвързваща по-стабилно родителите с присъствието на децата им в училище. Зам.-председателят на ГЕРБ заключи, че с победа на европейските избори добрите неща в България ще продължат да се случват и това ще бъде вот на доверие към успешното управление на правителството.", "date": "2019.04.10", "title": "Цветанов: Само за последните три години с постановления на Министерски съвет са отпуснати над 3 млн. лв. за Нови пазар"}
{"url": "https://www.novinite.bg/articles/173913/Premierat-Borisov-shte-uchastva-v-izvanrednoto-zasedanie-na-Evropejskiya-savet", "text": "\r\nМинистър-председателят Бойко Борисов ще участва в извънредното заседание на Европейския съвет в Брюксел, днес, 10 април, съобщи правителствената пресслужба. Държавните и правителствени ръководители на страните членки ще обсъдят последните събития във връзка с Брекзит по време на работна вечеря във формат ЕС-27.\r\n\r\n\r\n\r\n\r\n\r\n\r\n", "date": "2019.04.10", "title": "Премиерът Борисов ще участва в извънредното заседание на Европейския съвет"}
