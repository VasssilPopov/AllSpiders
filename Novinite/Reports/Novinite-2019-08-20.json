{"url": "https://www.novinite.bg/articles/179346/Dneven-horoskop-za-vtornik", "text": "Докажете на някой непознат колко много си струвате. Способни сте на повече, отколкото хората предполагат и е време да им го покажете. Денят е подходящ да направите стъпка напред.Способността ви да говорите ясно и да карате хората да се замислят, днес е по-силна от всякога. Не се притеснявайте да комуникирате днес, ще бъде полезно както за вас, така и за околните.Днес много по-лесно усвоявате информация и я подреждате така, че да има смисъл. Денят е подходящ за задачи, които изискват целия капацитет на ума ви. Възползвайте се от днешния ден.Вижте повече на:", "date": "2019.08.20", "title": "Дневен хороскоп за вторник"}
{"url": "https://www.novinite.bg/articles/179376/Bremenna-jena-se-samoubi-v-Burgas", "text": "33-годишна бременна жена е починала, след като е скочила от жилищна сграда в Бургас. Това потвърдиха от пресцентъра на МВР за Novini.bg. Преди около час в първо Районно управление на МВР-Бургас е получено съобщение за инцидент, в частен дом на ул. „Граф Игнатиев“, при който от втория жилищен етаж е скочила 33-годишна бременна в осмия месец жена. Своевременно на местопроизшествието се отзовали екип на спешна медицинска помощ и полицейски служители. Констатирано е, че минути по-рано жената е била заедно с майка си и приятеля си. Те останали на улицата, а тя влязла е дома си, след което скочила във вътрешния двор на къщата. Вследствие на получените наранявания 33-годишната жена починала. Според информацията жената е била в депресия. По случая е образувано досъдебно производство.", "date": "2019.08.20", "title": "Бременна жена се самоуби в Бургас"}
{"url": "https://www.novinite.bg/articles/179366/Trima-sa-zadarjani-pri-specakciya-v-Plovdiv", "text": "При процесуално-следствените действия под наблюдение на Окръжна прокуратура – Пловдив са иззети близо 260 г хероин, кокаин, електронна везна и мобилни телефони, съобщиха от МВР.Специализирана полицейска операция за противодействие на разпространението и употребата на наркотици бе проведена вчера от служители на отдел “Криминална полиция” и сектор “Специализирани полицейски сили” в Пловдив.  Процесуално-следствените действия са осъществени на територията на квартал “Столипиново”, под наблюдение на Окръжна прокуратура – Пловдив.В хода на акцията в момент на сделка между наркоразпространители са заловени 37-годишната обитателка на жилището и двама мъже на 24 и 48 години. От тях разследващите са иззели общо 257,6 г хероин, кокаин и електронна везна със следи от същия наркотик, мобилни телефони.По случая е образувано досъдебно производство по чл. 354а, ал.1 от НК, което се наблюдава от Окръжна прокуратура - Пловдив.Тримата са били задържани за срок до 24 часа по Закона за МВР. Впоследствие са им повдигнати обвинения и с постановление на наблюдаващия прокурор, мярката им за задържане е удължена до 72 часа.Криминалисти продължават работата по документиране на престъпната дейност на извършителите под ръководството на Окръжна прокуратура - Пловдив.", "date": "2019.08.20", "title": "Трима са задържани при спецакция в Пловдив"}
{"url": "https://www.novinite.bg/articles/179374/MVR-tarsi-sadejstvieto-na-grajdanite-za-sluchaya-v-Negovan", "text": "МВР издирва жена на предполагаема възраст 45-55 години и мъж на възраст между 65 - 75 години във връзка с установяването на самоличността на откритите в събота вечерта две тела във водоем край Негован. От полицията молят гражданите на област София, които имат информация за  липсващи от месец май съседи или близки, отговарящи на посочената възраст, да подадат сигнал по всяко време на денонощието на тел. 112 или в най-близкото поделение на МВР. Анонимността им е гарантирана. ", "date": "2019.08.20", "title": "МВР търси съдействието на гражданите за случая в Негован"}
{"url": "https://www.novinite.bg/articles/179365/Sobstvenik-na-magazin-otkri-pred-vratata-si-trup-na-maj", "text": "Труп нa мъж oткри coбcтвeник нa мaгaзин зa cтeлки при oтвaрянeтo нa oбeктa тaзи cутрин. Тялoтo нa мъжът билo прeд врaтaтa нa мaгaзинa, дo кoятo вoдят cтълби, cъoбщaвa Hаskоvо.Livе. Приcтигнaлият нa мяcтo eкип нa cпeшнaтa пoмoщ caмo кoнcтaтирa cмърттa. Пoлициятa прaви oглeд нa мяcтoтo. Към мoмeнтa жeртвaтa нe e идeнтифицирaнa. Пo тялoтo нa мъжa имa видими cлeди oт нaрaнявaния. Рaзcлeдвaнeтo щe пoкaжe дaли cтaвa въпрoc зa нacилcтвeнa cмърт .", "date": "2019.08.20", "title": "Собственик на магазин откри пред вратата си труп на мъж"}
{"url": "https://www.novinite.bg/articles/179386/Tramp-pak-stana-dyado", "text": "Американският президент Доналд Тръмп стана дядо за десети път, предаде БГНЕС. Съпругата на сина му Ерик – Лара, роди момиченце. Бебето е кръстено Каролина Дороти Тръмп. То е второто дете на двойката – първородният им син Ерик Люк ще направи две годинки през септември.73-годишният президент има пет деца от три различни жени. Най-големите му наследници – Доналд младши и Иванка имат пет и три деца.35-годишният Ерик е третото дете на държавния глава. Той е главен изпълнителен директор с брат си Доналд младши на основната компания на баща си - \"The Trump Organization\".36-годишната му съпруга Лара, бивш журналист, се занимава със защита на правата на животните и управлява със съпруга си фондацията „Ерик Тръмп“, която финансира детски болници.", "date": "2019.08.20", "title": "Тръмп пак стана дядо"}
{"url": "https://www.novinite.bg/articles/179341/Dnes-shte-e-slanchevo-i-toplo", "text": "Днес ще е слънчево и топло, след обяд на места в низините и горещо. Ще духа слаб до умерен вятър от изток-североизток. Максималните температури ще са между 30° и 35°.В планините ще е предимно слънчево. Ще духа слаб, по билата умерен вятър от изток-североизток. Максимална температура на височина 1200 метра е около 23°, на 2000 метра – около 16°.По Черноморието ще е предимно слънчево. Ще духа слаб до умерен вятър от изток-североизток. Максималните температури ще са между 27° и 30°. Температурата на морската вода е 26°-27°. Вълнението на морето ще е около 2 бала.", "date": "2019.08.20", "title": "Днес ще е слънчево и топло"}
{"url": "https://www.novinite.bg/articles/179348/KZP-Kak-da-zashtitim-pravata-si-v-restoranta-i-da-zapazim-dobroto-nastroenie", "text": "Времето, прекарано с близки и приятели в заведение, ни носи едни от най-приятните изживявания, които можем да имаме в дългите и топли летни вечери. Приповдигнатото настроение, положителните емоции и желанието да ги запазим могат да притъпят нашата чувствителност към евентуално незачитане на правата ни като потребители. Ако в менюто липсва грамажът на предлаганите ястия или едва при представянето на сметката стане ясно, че обявената цена е за посоченото количество риба, но в суров вариант, а не след термична обработка, просто трябва да реагираме.Същото важи и когато сме привлечени от промоции с „тайни условия”, за които разбираме впоследствие и сме лишени от възможността реално да се възползваме от обещаните отстъпки. Не се налага да правим компромис при възникването на каквито и да било нарушаващи законовите ни права неудачи, тъй като ресторантьорите имат своите задължения, а ние като клиенти – правото по цивилизован начин да изискваме от тях да ги спазват стриктно.Експертите на Комисията за защита на потребителите обобщиха някои от най-често задаваните от гражданите въпроси по повод посещението на заведения и предлагат кратки отговори на тях. Задължително ли е да има менюта? Всяко заведение е длъжно да има лист- и карт менюта с цените и грамажите на предлаганите храни и напитки. Цените да са в български лева и с включен ДДС, защото начисляването му впоследствие би било нарушение. Менютата се представят при поръчката и заедно със сметката, за да може клиентът да сравни цените и да се увери в коректността на крайната сума. Може ли да има различни цени за българи и за чужденци? Не се допуска дискриминация на клиентите по какъвто и да било признак, включително националност. Възможно е да има дву- и многоезични менюта, както и отделни менюта на различни езици, но цените за съответните храни и напитки задължително трябва да са еднакви за българите и за чужденците. Редно ли е заведението да въвежда задължителен процент за сервиз? Само ако е предварително включен в обявените цени и това е недвусмислено ясно. В противен случай търговецът няма да е изпълнил задължението си за посочването на крайните цени на продуктите. Такси от типа „празен стол”, „празна чиния”, „желание на клиента” Клиентът може да помоли за нещо допълнително или да има специално изискване по отношение на приготвянето или поднасянето на неговата поръчка. Например, подложни чинии или по-силно препичане на пържолата. Ако това ще бъде таксувано, сервитьорът е длъжен да уведоми предварително. Какво да направя, ако храната е със съмнително качество? Непременно подайте сигнал в Българската агенция по безопасност на храните. Запазете и касовата бележка от заведението – в случай на здравословни проблеми и наличието на медицински документи за тях, бихте могли по съдебен ред да претендирате за обезщетение. При разреден алкохол – къде да сигнализирам? Когато имате съмнение относно качеството на спиртните напитки, потърсете Комисията за защита на потребителите. Същевременно най-добре е да прекратите консумацията на въпросния алкохол. Към кого да се обърна за лоша хигиена в заведението? В този случай сезирайте Регионалната здравна инспекция за извършване на проверка и предприемане на необходимите действия, които при определени условия може да включват и затваряне на заведението. Допустимо ли е да ми откажат издаването на касов бон? Ако откажат да Ви издадат платежен документ, информирайте Националната агенция по приходите. Следвате ли тези съвети, може да отпиете кратка горчива глътка, докато сте в заведението, но ще избегнете неприятния продължителен вкус на пълна чаша с разочарование, когато се завърнете в къщи и се замислите за всички направени компромиси в името на това вечерта в ресторанта да премине без излишни разправии.", "date": "2019.08.20", "title": "КЗП: Как да защитим правата си в ресторанта и да запазим доброто настроение?"}
{"url": "https://www.novinite.bg/articles/179363/Podnoviha-rabotata-po-ukrepvaneto-na-konstrukciyata-opojarenata-katedrala-Notr-Dam", "text": "Подновиха обезопасяването и укрепването на конструкцията на опожарената парижка катедрала „Нотр Дам“, след като строителните работи бяха прекратени заради опасения от замърсяване с олово, съобщава Ройтерс, цитиран от БГНЕС.Кранове отново започнаха да издигат скелета и да поставят временни контейнери в района на зданието, докато строителите работеха по покривната конструкция на храма.От френското министерство на културата заявиха, че укрепителните работи „са изключително належащи“ заради риск от срутването на катедралата. Част от новата каменна облицовка падна в корабния свод на храма по време на горещата вълна през юли, когато температурата в Париж достигна 42,6 градуса по Целзий.Необичайно високите нива на олово във въздуха и околните сгради, включително начални училища, бяха засечени именно по време на жегите.Реставрационните дейности бяха прекратени на 25 юли, след като дете беше диагностицирано с оловно отравяне. Кметската управа затвори временно детска градина и начално училище край катедралата за „цялостно почистване“, след като бяха установени високи нива на олово.Говорител на министерството на културата обяви, че специални мобилни звена за обеззаразяване ще бъдат разположени на край „Нотр Дам“ и сградата ще бъде напълно затворена за достъп на външни лица. Строителните работници ще бъдат обучени допълнително за рисковете от заразяване с олово и ще бъдат подлагани на редовни медицински прегледи, за да се следи за нивата на олово в кръвта им.Огромна метална ограда вече беше издигната в периметъра около катедралата и хората вече не могат да се приближат до нея толкова близо, колкото в предишните месеци.При пожара на 15 април бяха стопени тонове олово от покрива и кулата стрела на готическата катедрала. Според изчисленията на експерти при изграждането им са използвани около 450 тона олово.", "date": "2019.08.20", "title": "Подновиха работата по укрепването на конструкцията опожарената катедрала „Нотр Дам“"}
{"url": "https://www.novinite.bg/articles/179343/Kriminalist-Sluchayat-Negovan-nyama-svoj-analog-v-istoriyata-na-Balgariya", "text": "Случаят „Негован” няма свой аналог в историята на България. Това заяви криминалистът Ботьо Ботев в ефира на „Здравей, България”.„Рано е да бъде установена самоличността на намерените тела във водоем край Негован. Една такава ситуация е изключително сложна. Подчертавам, че случаи на разчленяване е имало много в България, но случаи с двойно убийство с разчленяване не сме имали в практиката. Ще има много спекулации по случая”, обясни той.По думите му по казуса „Негован” има да се направят много неща, но за много кратко време. „Това е огромна работа от един огромен екип – експерти, оперативни работници, следователи, прокурори и т.н. Този екип трябва да работи в синхрон. От тази гледна точка трябва да се уважат хората, които работят денонощно”, подчерта той.Според Ботев извършителят на убийството и разчленяването на телата е имал сериозен мотив. „Подобни убийства – да убиеш, а след това да разчлениш, са свързани с една особено психология за действията на съответния извършител. Не трябва да се подценява и това, че да осъществява тези действия, той поема и определен риск да остави все повече следи и информация, т.е. той трябва да има сериозен мотив, за да извърши това”, каза криминалистът.Ботьо Ботев посочи, че по принцип между извършителя и потърпевшия има взаимна връзка. Той подчерта, че, ако бъде установена самоличността на телата, ще се намери и връзката с убиеца.Ботев обясни, че има много случаи, при които убийството се извършва на едно място и след това извършителят премества труповете. \"Обикновено това се случва, когато убийството не е планирано\", посочи той и добави: \"Убеден съм, че този случай ще бъде разкрит\".", "date": "2019.08.20", "title": "Криминалист: Случаят „Негован” няма свой аналог в историята на България"}
{"url": "https://www.novinite.bg/articles/179354/Merkel-Evropa-shte-bade-istinski-obedinena-samo-s-darjavite-ot-Zapadnite-Balkani", "text": "Канцлерът на Германия участва в церемония по отбелязването на 30 години от падането на Желязната завеса. Европа ще бъде истински обединена само когато страните от Западните Балкани станат част от Европейския съюз /ЕС/. Това каза германският канцлер Ангела Меркел, цитирана от БГНЕС. Според изданието това е поредното потвърждение на властите в Берлин за тяхното желание и стремеж за разширяването на ЕС, което е непопулярна идея сред някои страни членки на съюза и много избиратели. В унгарския град Шопрон Меркел участва в церемонията по отбелязването на 30-ата годишнина от падането на Желязната завеса през 1989 година– ключов момент в обединението на Стария континент. Меркел заяви, че \"Паневропейския пикник\", състоял се на австро-унгарската граница през 1989 година отразява ценностите на \"солидарността, свободата и хуманността на Европа\".  \"Ако погледнете на нещата от геостратегическата им страна или просто погледнете картата вие ще разберете, че Европа ще бъде истински обединена сама с държавите от Западните Балкани\", подчерта Ангела Меркел.", "date": "2019.08.20", "title": "Меркел: Европа ще бъде истински обединена само с държавите от Западните Балкани"}
{"url": "https://www.novinite.bg/articles/179351/Eksperti-Ako-imashe-prevenciya-ubijstvoto-v-Sotirya-nyamashe-da-se-sluchi", "text": "Поредица от тежки криминални престъпления само в рамките на няколко дни се превърнаха в централна тема в дневен ред. Обществото беше ужасено от убийството на 7-годишно момиченце в сливенското село Сотиря.''Не съществува никаква система за превенция на такива престъпления.'' Това заявиха в студиото на „Тази сутрин” по bTV експертите по сигурност Тихомир Стойчев и професор Николай Радулов.Според тях ужасяващото престъпление е можело да се предотврати, предвид че арестуваният за деянието и направил самопризнания Мартин Трифонов е имал криминална история и досие.''Ако беше отделена една минимална част от средствата, които бяха хвърлени за неговото издирване, за да бъде наблюдаван този човек, нямаше да се стигне до убийството'', категоричен е Николай Радулов, според когото в последно време сме свидетели на много показни акции с малко ефект.Проверяват Спешния център в Сливен заради убитото момиченце''Всички големи криминални случаи, които са приковавали вниманието на обществото през последните години са извършени от хора, които са били осъждани и е трябвало да бъдат наблюдавани след излизането им от затвора'', заяви Радулов.''Всичко това се случва заради ''неправилно управление на МВР'', смята професорът.''Криминализацията на обществото се задълбочава'', заяви Тихомир Стойчев и отбеляза, че на това се обръща малко внимание, а има увеличение на сексуалните престъпления.''За последен път при министър Валентин Радев се показа скока с 10% на сексуалната престъпност'', каза Стойчев, който заяви, че едва сега в България е започнало да се говори за някои варианти за справяне с този род престъпления като химическата кастрация, която отдавна се ползва в много държави.Стойчев отбеляза, че блокадата в Сотиря е била неефективна, предвид че Мартин се е прибирал вкъщи.", "date": "2019.08.20", "title": "Експерти: Ако имаше превенция, убийството в Сотиря нямаше да се случи"}
{"url": "https://www.novinite.bg/articles/179352/Nyama-otcheteno-zamarsyavane-na-vazduha-sled-pojara-v-Botevgrad", "text": "След запалилия се склад за вторични суровини в Ботевград, при който изгоряха около 10 тона машинно масло, както и няколко автомобила, зам.-кметът на града Цветелин Цветков обясни, че опасност за гражданите няма.За „Тази сутрин” той изтъкна, че противопожарните служби реагират бързо и адекватно при овладяването на огъня.След сигнал на свидетели пристигат екипи на пожарната, които успяват да изгасят пожара в рамките на 60-90 мин. Общо 9 екипа се включват в гасенето, като към тези от Ботевград се присъединяват и специалисти от съседни райони.На място пристигат и експерти, които следят за замърсяването на въздуха. Екологът на Община Ботевград Ева Нешева обясни, че първоначалната информация за разлив на масла на територията на площадката е невярна.След направени замервания, по думите на Нешева не са отчетени замърсявания на въздуха.Предстои да се изяснят причините за запалването на склада.", "date": "2019.08.20", "title": "Няма отчетено замърсяване на въздуха след пожара в Ботевград"}
{"url": "https://www.novinite.bg/articles/179347/Ot-dnes-zapochvat-rabota-chetiri-demonstracionni-centara-za-testvane-na-tol-uslugi", "text": "От днес, 20 август, започват работа четирите демонстрационни центъра на Националното тол управление, в които превозвачите ще могат да тестват издаването на маршрутни карти за тежкотоварни автомобили. Те ще имат възможност да се запознаят и с т.нар. тол калкулатор, който на база тестови обхват на пътищата с тол такса и тестова тарифа ще изчислява дължимата такса за определен маршрут.Демонстрационните центрове ще бъдат в София, Пловдив, Варна и Русе и ще са отворени всеки работен ден от 14 до 18 часа. В тях с помощта на служители на Националното тол управление ще може да се тества купуването на маршрутни карти от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише. В столицата демонстрационният център ще е в административната сграда на бул. „Цар Борис III“ №215, ет. 6, а в Пловдив (ул. „Христо Г. Данов“ №22), Варна (бул. „Доктор Пискюлиев“ №3) и Русе (ул. „Отец Паисий“ №5) – в съответното Областно пътно управление. Превозвачите може да изпращат въпросите за въвеждането на тол системата и на електронния адрес: Центровете ще работят минимум два месеца и целта е нашите служители в тях да отразят всички препоръки на превозвачите, коментира проф. Олег Асенов, член на Управителния съвет на АПИ. При необходимост в тях ще се правят специализирани работни срещи, а по заявка ще може да се организират и обучения с представители на браншовите организации. Тези тестове са част от техническата експлоатация на тол системата като в нея поетапно ще бъдат включвани отделни компоненти.След като тя приключи успешно, до няколко месеца, но не по-късно от 1 март 2020 г., ще започне и търговската й експлоатация, при която тежкотоварните автомобили ще преминат от винетки към тол такси. При покупка на маршрутна карта след въвеждането в търговска експлоатация на тол системата ползвателят на републиканската пътна мрежа трябва да посочи начална и крайна точка на маршрута си, както и до четири междинни точки по заложения от него маршрут. Освен това трябва да въведе и техническите характеристики на пътното превозно средство (регистрационен номер, националност на пътното превозно средство, категория на ППС, емисионен клас, брой на оси). Системата автоматично ще предлага маршрут от ГКПП до ГКПП за улеснение на транзитния трафик, ще посочва още най-кратък и най-дълъг път. След като изчисли сумата системата ще попита клиента за потвърждение на въведените данни. Маршрутните карти ще са с валидност 24 часа от началото на активирането им. Регистрираните потребители (регистрацията е чрез електронния адрес през платформата за купуване на маршрутна карта) ще могат да си ги купят до 7 дни предварително, а нерегистрираните потребители – за днешния или за утрешния ден.", "date": "2019.08.20", "title": "От днес започват работа четири демонстрационни центъра за  тестване на тол услуги"}
{"url": "https://www.novinite.bg/articles/179353/Neno-Dimov-116-smetishta-sa-zatvoreni-byudjetat-za-zasipvaneto-im-s-prast-e-105-mln-lv", "text": "'Депото в Свищов, което се запали, и още 115 са затворени. Само 31 обаче, включително запалилото се, са подали документи за рекултивация'', съобщи пред bTV министърът на околната среда и водите Нено Димов.''Бюджетът за засипването им с пръст и други дейности е 105 млн. лв.'', посочи Димов. В Свищов има и проект, но само 25% са подали документи. Това е станало на 11 март, а финансирането е за 3 млн. лв, посочи кметът на Свищов Генчо Генчев. \"Този проект не става за един месец. \"Вие имате документи да подавате, да се напише проектът\", каза екоминистърът.„Тази техническа рекултивация не би позволила по-нататъшното му запалване“, посочи той. Нено Димов заяви, че разчистването на сметищата е работа на oбщината.„Общините дават заявката си. Ние сме осигурили ресурса и одобряваме техните проекти“, каза той. \r\nТой коментира, че няма замърсявания от този и другите пожари на сметища.\r\n", "date": "2019.08.20", "title": "Нено Димов: 116 сметища са затворени, бюджетът за засипването им с пръст е 105 млн. лв."}
{"url": "https://www.novinite.bg/articles/179355/Ekstremalna-opasnost-ot-pojari-grozi-8-oblasti-na-stranata", "text": "Екстремален индекс за пожароопасност е в сила на места в осем области на страната. Това сочи справка на сайта на Националния институт по метеорология и хидрология (НИМХ). Индексът обхваща територии от областите Монтана, Плевен, Враца, Велико Търново, Русе, Добрич, Ловеч и Пазарджик. Екстремалният индекс означава, че са възможни бързо разпространяващи се много силни пожари с въвличане на дървесните корони. В 18 области от страната има много голям индекс за пожароопасност. Индексът включва територии от областите Видин, Монтана, Враца, Плевен, Ловеч, Велико Търново, Добрич, Варна, Бургас, Пловдив, Кюстендил Перник, Русе, Хасково и София град и област.  Този индекс означава, че са възможни много силни пожари с частично или пълно въвличане на дървесните корони.", "date": "2019.08.20", "title": "Екстремална опасност от пожари грози 8 области на страната"}
{"url": "https://www.novinite.bg/articles/179356/V-Pleven-i-Pazardjik-zasedavat-epizootichnite-komisii-zaradi-afrikanskata-chuma-po-svinete", "text": "В Ловешка област днес ще бъдат разпоредени мерки за ограничаване на заразата от африканска чума по свинете, след регистрирания в района първи случай на болестта. Такъв бе установен и в промишлен обект в русенското село Караманово, където се очаква да започне умъртвяването на над 4000 животни.Днес в Плевен ще заседава Областната епизоотичната комисия във връзка със заболяването африканска чума по свинете. Продължават и проверките в осемте села в Плевенско, в които беше удължен срокът за доброволно премахване на домашните животни, тъй като попадат в 20-километрови санитарни зони. 36 стопани в 8 села имаха кратък удължен срок да изпълнят заповедта на областния управител за премахване на домашни прасета. Днес това ще стане ясно дали това се е случило, допълни д-р Иван Йорданов - директор на областната дирекция по контрол на храните. „Ще последват контролни проверки и при констатирано отново неизпълнение ще се пристъпи към съставянето на актове и евтаназирането на животните така, както е разпредено в заповед на областния управител“, поясни той. Очаква се епизоотичната комисия да информира дали стопаните от местата с огнища на африканска чума, които доброволно премахнаха животните, но след това попаднаха в санитарни зони, ще получат по 300 лева за дезинфекция. За днес е насрочено и заседание на Областната епизоотична комисия в Пазарджик, на което ще бъде обсъдена обстановката след констатирания първи случай на заразата в региона и предприетите превантивни мерки за ограничаването ѝ.", "date": "2019.08.20", "title": "В Плевен и Пазарджик заседават епизоотичните комисии заради африканската чума по свинете"}
{"url": "https://www.novinite.bg/articles/179349/Izravnitelnite-smetki-za-parno-mogat-da-se-objalvat-do-1-oktomvri", "text": "\r\nСпоред статистиката на \"Топлофикация София\" половината от абонатите на дружеството имат да получават пари, а другата половина да плащат след извършването на годишното преизчисляване. Столичното парно напомня, че ще изключи за профилактика ТЕЦ \"София\" от 26 до 31 август.\r\n\r\n\r\n\r\n\r\n\r\n\r\n\r\n\r\n", "date": "2019.08.20", "title": "Изравнителните сметки за парно могат да се обжалват до 1 октомври"}
{"url": "https://www.novinite.bg/articles/179359/Stefan-Danailov-e-v-tejko-sastoyanie", "text": "Бившият министър на културата и легенда на българското кино - Стефан Данаилов, е бил приет в бургаската многопрофилна болница „Бургасмед”, съобщи местното издание \"Флагман\". Според споделената информация той е бил отведен от хотел в Приморско с линейка, след като състоянието му рязко се е влошило. Бургаската медия пише още, че говорът на Данаилов е бил силно затруднен. С носилка той е бил отведен към отделението по травматология и ортопедия за допълнителни прегледи. От известно време бившият министър и бивш народен представител е и в депресия, предизвикана от смъртта на съпругата му Мери.", "date": "2019.08.20", "title": "Стефан Данаилов е в тежко състояние"}
{"url": "https://www.novinite.bg/articles/179362/API-Dnes-i-utre-shoforite-da-karat-vnimatelno-po-pat-I-1-Pernik-Sofiya", "text": "Днес и утре - 21 август, шофьорите да карат внимателно и със съобразена скорост по път I-1 Перник – София, в района на „Черния кос“. До 17 ч. движението в участък от 250 метра при 277-ти километър ще е двупосочно в една лента, поради ремонт на подпорната стена. Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2019.08.20", "title": "АПИ: Днес и утре шофьорите да карат внимателно по път I-1  Перник – София"}
{"url": "https://www.novinite.bg/articles/179364/Korneliya-Ninova-Napisanoto-za-zdravoslovnoto-sastoyanie-na-Lambo-e-silno-preuvelicheno", "text": "Написаното за здравословното състояние на Ламбо е силно преувеличено. Това съобщи лидерът на БСП Корнелия Нинова във Facebook.Тя посочи, че е разговаряла с актьора, след като той беше приет по-рано днес в бургаска болница.“Той е контактен и ми обясни, че е счупил става при падане. Предстои му операция, вземаме всички необходими мерки“, посочва още Нинова.", "date": "2019.08.20", "title": "Корнелия Нинова: Написаното за здравословното състояние на Ламбо е силно преувеличено"}
{"url": "https://www.novinite.bg/articles/179367/Evrostat-Balgariya-e-na-parvo-myasto-v-ES-po-dyal-na-smartni-sluchai-pri-katastrofi", "text": "Броят на смъртните случаи в пътнотранспортни произшествия в Европейския съюз през 2017 г. е около 25 000 или по 50 на 1 млн. жители, сочат публикувани днес данни на Евростат, цитирани от БНР.Сред фаталните случаи най-голям е делът на пасажери и шофьори на леки коли (46%), следвани от пешеходци (21%), мотоциклетисти (15%), велосипедисти (8%) и други форми на транспорт.От страните членки България се нарежда на първо място по брой на жертвите на автомобилни катастрофи– 64 на 1 млн. жители (по данни от 2016 г.). Делът е почти шест пъти по-голям от страната с най-нисък – Малта (11 на 1 млн. жители, също за 2016 г.). Средният дял за ЕС е 23 фатални случая.Делът на смъртните случаи сред пешеходци е най-висок в Румъния (37 на 1 млн.), а най-нисък в Дания (3).Гърция има най-висок дял смъртни случаи, свързани с мотоциклетни катастрофи – 20 на 1 млн. през 2017 г. В България (2016 г.) и в Естония пък делът е нулев.", "date": "2019.08.20", "title": "Евростат: България е на първо място в ЕС по дял на смъртни случаи при катастрофи"}
{"url": "https://www.novinite.bg/articles/179368/Fandakova-ispektira-izgrajdaneto-na-metrostanciya-Miziya", "text": "Започва поетапното отпушване на движението при ремонтите в „Овча купел“. В понеделник беше пуснато движението при \"Околовръстния път\". Това обяви кметът на София Йорданка Фандъкова, която инспектира строителството на бул. „Президент Линкълн“, преасфалтирането и изграждането на тротоари по ул. „Житница“ и изграждането на метростанция 15, предаде БГНЕС.„В кв. „Овча купел“ са най-големите инвестиции, които правим през последните години. Изграждаме 4 км с четири метростанции от метрото тук на стойност 100 млн. евро“, заяви Фандъкова и припомни, че в началото не е имало осигурено финансиране и тя е поела риска да осигури такова от общината, но в последствие са успели да защитят проект пред Европа и да получат средства по ОП „Транспорт“ и така съфинансирането е станало малко под 40 млн.Конструкцията на метростанцията е изградена, като в момента текат довършителни дейности и предстои полагането на релсите. Самата станция ще има пет изхода като е предвидено на три от станциите да бъдат изградени буферни паркинги с капацитет по 200-240 автомобила всеки. Успоредно със строителството на МС 15 тече и изграждането на МС 18 в „Горна баня“, където метрото ще прави връзка с влаковете за Перник.Наред със строителството на метростанциите тече и реконструкцията на три големи улици и булеварда в квартала.„Президент Линкълн“ е наново изграден, след изграждането на метротунела. Участъкът е почти готов и очаквам участъкът да бъде изцяло завършен преди 15 септември. След ремонта булевардът е изцяло нов, с нови тротоари и ново осветление. Заедно с него се изгражда и новата улица „Централна“ с пробив, която започна преди месец и очаквам в началото на следващата година да бъде готова. Очаквам и възстановяването на ул. „Монтевидео“, който е в последния участък след завършването на метростанцията“, обобщи кметът и добави, че в средата на следващата година очаква тези 4 км от метрото да бъдат напълно завършени.Изцяло се обновява и ул. „Житница“, която години наред беше в ужасно състояние. От едната й страна се изгражда и тротоар, какъвто досега нямаше.„Тя е почти готова и очаквам и да стане готова преди 15 септември. В този райони, само в последните години, над 10 км. основни улици и булеварди сме обновили и продължаваме работа. Довършихме две училища, предстои изграждането нова детска градина“, обяви Фандъкова.На въпрос защо транспортният тунел при „Красно село“ не работи, кметът отговори, че това ще се случи, когато приключи работата по ул. „Житница“.„Имаме огромни проблеми с отчуждаването. Остана една къща, на чиято собственичка предоставихме общинско жилище, но тя все още няма желание да излезе от къщата си“, обясни забавянето Фандъкова и добави, че винаги когато се стигне до отчуждаване се започват съдебни битки, които забавят изпълнението на проектите.Попитана дали причината не е заради сбъркан проект, кметът каза, че това е спекулация и общината се доверява на доказан екип от експерти, които изграждат метрото и пътната инфраструктура в града.„Тунелът като конструкция е готов от 5-6 м, но е необходимо да се изградят инженерните мрежи, канали, водопроводи, топлопроводи, електромрежи, които в момента се правят. Когато приключи и това отчуждаване тогава ще бъде доизграден профилът на ул. „Житница“ и ще бъде пуснато движението. Там имаше 13 имота за отчуждаване“, каза директорът на „Метрополитен“ инж. Стоян Братоев.Той поясни, че по регулационен план тунелът е широк 9 м и подчерта, че съществуващото застрояване не позволява той да бъде разширен.", "date": "2019.08.20", "title": "Фандъкова испектира изграждането на метростанция \"Мизия\""}
{"url": "https://www.novinite.bg/articles/179345/Zapochva-evtanaziya-na-jivotnite-v-oshte-edin-svinekompleks-u-nas", "text": "В Плевен и Пазарджик заседават областните епизоотични комисии. Изтече удълженият срок, в който в Плевенско можеха доброволно да заколят животните си. В Пазарджик обсъждат мерките срещу болестта. Започва евтаназията в още един - вече седми, свинекомплекс заразен от африканска чума по свинете. Вчера в русенското село Караманово беше потвърдена заразата. В селото има напрежение заради мястото за загробване на животните. Според представителите на БАБХ то е съобразено с изискванията на всички отговорни институции. Жителите на селото обаче се притесняват, че е близо до водоизточник, който ползват и хора, и животни. ", "date": "2019.08.20", "title": "Започва евтаназия на животните в още един свинекомплекс у нас"}
{"url": "https://www.novinite.bg/articles/179370/Nad-400-hilyadi-narusheniya-na-patya-prez-poslednite-7-meseca", "text": "Над 400 хиляди нарушения на пътя през последните 7 месеца, превишена скорост, недотам добър контрол на пътя,  пропуски при поддържането на пътища… Това са само част от данните от Главна дирекция Пътна полиция от отминалия семинар под надслов „Пази живота – шофирай трезво и отговорно“. Служители на Пътна полиция, на Главна дирекция Национална полиция, на Държавната агенция за безопасност по пътищата и още ред други – се събраха в Пловдив за да си сверят часовниците. Желанието – поне на някои то тях беше – да се опитат да работят заедно – всички онези, които отговарят за нашата безопасност на пътя, и дори ни предпазват от самите нас…Наистина органите, които трябва проследяват нарушенията на пътя са се обърнали към високите технологии за превантивни мерки, обсъждат как по-добре да си взаимодействат със съдебните органи, обръщат сериозно внимание на и на употребата на алкохол, наркотични вещества и непредписани медикаменти, за това много се говори в Пловдив, но…Независимо от отчетените нови методи на работа и нови технологии… само ден след събирането в Пловдив – по пътищата у нас се установи някакъв хаос и то през най-отпускарския месец – август… Някакси настрани останаха добрите пожелания от семинара! Пет-шест пътно-транспортни произшествия спряха движението на също толкова възлови места в България, имаше тежки задръствания на Капитан Андреево, на Калотина и по пътя за Кулата – Промахоон… Обективна причина за задръстванията бяха и транзитно преминаващите чужди граждани през България и това стана по време на съвместната акция на български пътни служби и ТИСПОЛ (европейската организация на пътните полиции).Остава актуален и въпросът - дали шофьорите и дори пътниците не са доста недисциплинирани. Пример – най-високата скорост отчетена от камерите по българските пътища през тази година е била 277 километра в час.", "date": "2019.08.20", "title": "Над 400 хиляди нарушения на пътя през последните 7 месеца"}
{"url": "https://www.novinite.bg/articles/179372/Nov-sluchaj-na-afrikanska-chuma-v-obshtina-Velingrad", "text": "\"Втори случай на африканска чума по свинете е регистриран в Пазарджишка област\". Това съобщи областният управител на Пазарджик Стефан Мирев след днешното заседание на епизоотичната комисия, цитиран от БТА.\"Заразеното месо е на диво прасе, открито в Държавно горско стопанство \"Алабак\", уточни Мирев. Преди седмица бяха намерени остатъци от болно диво прасе в Държавно горско стопанство \"Чепино\". И двете стопанства са на територията на община Велинград.Спрени са дърводобивът и ловът в района на Велинград.Мирев съобщи, че Комисията е взела решение да направи мотивирано предложение пред МЗХ, стопаните от Пазарджишко, които не са в санитарните зони, но доброволно са умъртвили домашните си прасета, също да получат по 300 лв. за дезинфекция на личните си стопанства.", "date": "2019.08.20", "title": "Нов случай на африканска чума в община Велинград"}
{"url": "https://www.novinite.bg/articles/179350/Zasipvat-s-prast-staroto-smetishte-v-Svishtov", "text": "След бедствието в Свищов старото сметище в града ще бъде засипано с пръст, решиха местните власти. Пожарът причини сериозно задимяване на града. Това накара кмета да обяви бедствено положение. Пожарни автомобили от 4 града бяха изпратени да гасят огъня. Горящото сметище е закрито преди няколко години. На него са депонирани близо 360 хиляди кубически метра отпадъци.", "date": "2019.08.20", "title": "Засипват с пръст старото сметище в Свищов"}
{"url": "https://www.novinite.bg/articles/179373/Nad-1200-pojara-sa-vazniknali-v-stranata-za-sedmica", "text": "Над 1200 пожара са възникнали за последната седмица. Това съобщи главен комисар Николай Николов, директор на Главна дирекция „Пожарна безопасност и защита на населението”, съобщава БТА. За същия период са проведени 10 000 спасителни акции, при които са спасени над 400 души.Над 36 000 сигнала за произшествия са подадени от началото на годината. Главен комисар Николай Николов заяви, че пожарът в сметището на Свищов все още тлее, но пламъците в с. Шишманци, Хасково, Болярово и до Дупница са вече погасени. Назначена е експертиза от следовател. Пожарът до Монтана е обхванал около 4000 декара, но е локализиран.\"Основните причини за тези пожари са високите температури и човешкият фактор. Има случаи, при които се пали огън в условията на силен вятър, което в голяма грешка\", уточни главен комисар Николов. \r\n\r\n\r\n\r\n", "date": "2019.08.20", "title": "Над 1200 пожара са възникнали в страната за седмица"}
{"url": "https://www.novinite.bg/articles/179375/Zapochva-podmyana-na-vinetnite-stikeri-za-plateno-parkirane", "text": "Центърът за градска мобилност започва кампанията по подмяна на винетни стикери за зоната за платено паркиране. През есента изтичат правата за зоната на близо 6000 души, съобщиха от пресцентъра на ЦГМ.ЦГМ изпраща един месец преди крайната дата е-мейл, в който подсеща водачите да подновят правото си на паркиране, ако искат. \"Вече 10 на сто от нашите клиенти са го направили и са си спестили много време, както и притеснението, че ще останат без стикер докато чакат той да им бъде издаден след срока на валидност на стария\", коментира Румяна Милова, директор на дирекция \"Паркиране и мобилност\" към ЦГМ, цитирана в съобщението.Ако се подаде заявление по-рано, срокът за издаването на новия стикер е не повече от 2 дни /максимално до 5 дни, ако е необходима допълнителна проверка/. При натрупване на заявления в последния момент Центърът за градска мобилност спазва нормативно определения срок за одобрение от 15 дни.Няма промяна в реда и в основните документите, които са необходими за подновяване на стикерите за паркиране - нотариален акт, лична карта с постоянен адрес и шофьорска книжка. ", "date": "2019.08.20", "title": "Започва подмяна на винетните стикери за платено паркиране"}
{"url": "https://www.novinite.bg/articles/179361/Zastrelyanite-kraj-Negovan-ne-figurirat-v-bazata-danni-na-MVR", "text": "Откритите край Негован застреляни мъж и жена не са в базата данни на МВР за издирвани хора през изминалите два месеца назад. Това съобщиха близки до разследването, цитирани от БНР.И днес продължават експертизите по случая с двойното убийство.Експертизите са показали, че убитият мъж е на възраст между 60 и 70 години, а жената е малко над 40. Полицията е проверила дали намереният в района портфейл с лична карта и ключове от кола е на някоя от жертвите, но разследването е отхвърлило тази възможност.Проверено е дали и двамата убити не са чужди граждани, като дори е работено по версията за нелегално пребиваващи у нас хора. И тази възможност също е отхвърлена. В момента разследващите преглеждат базата данни на МВР за изчезнали хора преди три и повече месеца, за да проверят дали някои от профилите там би съвпаднал с този на намерените застреляни мъж и жена.От полицията категорично опровергаха появилата се информация че е открито тяло и на трети убит човек. Работи се по абсолютно всички версии.", "date": "2019.08.20", "title": "Застреляните край Негован не фигурират в базата данни на МВР"}
{"url": "https://www.novinite.bg/articles/179360/Trima-dushi-s-opasnost-za-jivota-sled-katastrofa-na-patya-Byala-Botevgrad", "text": "Четирима души са пострадали при катастрофа, трима са с опасност за живота. Това съобщиха от ОД МВР - Плевен .На 19 август е получен сигнал за настъпило пътнотранспортно произшествие на главен път I-3 Бяла - Ботевград в близост до отбивка за язовир \"Долни Дъбник\". Незабавно са изпратени полицейски екипи.На място установяват, че водачът на лек автомобил \"Лексус\" – 48-годишен от град Силистра на прав пътен участък при движение в посока към град София, предприема изпреварване на колона от автомобили. Навлиза в лентата за насрещно движение и блъска в лявата задна част насрещно движещ се лек автомобил, управляван от 45-годишен румънски гражданин. След това \"Лексус\" продължава движението си в насрещната лента и се блъска челно в движещ се зад него друг лек автомобил, също управляван от румънски водач – 42-годишен.При инцидента има пострадали. На място е пристигнал екип на РСПБЗН – Плевен, който извежда пострадалите и ги предава на екипа на ЦСМП. Ранените са транспортирани в ЦСМП - Плевен, където е установено, че с опасност за живота са българският водач, както и двама от пътниците в единия лек автомобил – 38-годишна жена и 11-годишно момче.Водачът на другия е без опасност за живота. Четиримата са настанени за лечение в болнично заведение.Алкотестовете на тримата водачи са отрицателни. Уведомен е дежурен прокурор при РП - Плевен. Образувано е досъдебно производство.", "date": "2019.08.20", "title": "Трима души с опасност за живота след катастрофа на пътя Бяла - Ботевград"}
{"url": "https://www.novinite.bg/articles/179377/Radiacionen-oblak-nyama-da-premine-nad-Balgariya-sled-vzriva-do-Arhangelsk", "text": "В Плевен и Пазарджик заседават областните епизоотични комисии. Изтече удълженият срок, в който в Плевенско можеха доброволно да заколят животните си. В Пазарджик обсъждат мерките срещу болестта. Започва евтаназията в още един - вече седми, свинекомплекс заразен от африканска чума по свинете. Вчера в русенското село Караманово беше потвърдена заразата. В селото има напрежение заради мястото за загробване на животните. Според представителите на БАБХ то е съобразено с изискванията на всички отговорни институции. Жителите на селото обаче се притесняват, че е близо до водоизточник, който ползват и хора, и животни. ", "date": "2019.08.20", "title": "Радиационен облак няма да премине над България след взрива до Архангелск"}
{"url": "https://www.novinite.bg/articles/179380/Ucheni-rabotyat-usileno-po-vaksina-sreshtu-afrikanskata-chuma-po-svinete", "text": "Учени работят усилено по ваксина срещу африканската чума по свинете заради настъпването на вируса в Азия, съобщи Асошиейтед прес, цитирана от БТА.Фермерите дълго задържаха разпространението на вируса с карантина и избиване на заразените животни. Опостушителното настъпление на болестта в Източна Азия обаче се засилва и изисква друго решение.Учените досега не смятаха вируса за приоритетен за изследвания, докато миналата година не стигна до Китай, където е половината от световната популация на прасета. Оттогава той се разпространи в други азиатски държави, включително Виетнам и Тайван, където бяха избити милиони животни. Макар и болестта да не се прехвърля на хората, тя е много заразна и смъртоносна за прасетата.\"Сегашното положение, при което има глобална заплаха, придава много по-голямо значение на тези изследвания\", каза д-р Луис Родригес, който ръководи държавния институт по болести по животните на Плъм айлънд в щата Ню Йорк.Ваксината може да бъде разработена с мъртъв или отслабен вирус. Първият подход обаче не е ефикасен при африканската чума по свинете.Във Виетнам, където вирусът уби 3,7 милиона прасета за шест месеца, правителството съобщи, че тества ваксини, но не даде информация за програмата. В Китай, правителството каза, че учени работят върху ваксина, която променя генетично вируса - подход, възприет и от американските изследователи.Американското министерство на земеделието неотдавна сключи конфиденциален договор с производител на ваксини за изследвания и разработване на ваксина, която ще е сред трите кандидата за одобряване от института по болестите на животните в Плъм айлънд. Всички те залагат на генетично модифициране на вируса за изтриване на някои гени.Преди ваксината да влезе в употреба обаче трябва да бъдат направени изпитания с много прасета в обезопасена среда. Процесът отнема от две до пет години. Дори и да бъдат разработени ваксини, те може да не са ефикасни в целия свят. Създадените за вируса в Китай и Европа например може да не помагат в Африка, където болестта върлува от по-дълго време.Изчерпателните изпитания на евентуалните ваксини се налагат, за да бъде проверено какви странични ефекти могат да имат. През 60-те години на миналия век например Испания и Португалия тестваха ваксина срещу африканска чума по свинете. Получилите я прасета отначало изглеждаха добре, но след това се оказа, че тя предизвиква лезии по кожата и артрит и животните не наддаваха достатъчно. Двете държави в крайна сметка се справиха с болестта с карантинни мерки, строги санитарни протоколи и избиване на заразени животни и носители на вируса.", "date": "2019.08.20", "title": "Учени работят усилено по ваксина срещу африканската чума по свинете"}
{"url": "https://www.novinite.bg/articles/179369/Smetishteto-v-Svishtov-plamna-za-treti-pat", "text": "Продължава борбата с горящото сметище в Свищов. Днес то се възпламени за трети път. Мобилизирани са хора и техника от 5 общини, за да овладеят бедствената ситуация, съобщи bTV.Предстои сметището спешно да бъде засипано с десетки тонове пръст. Днес се очаква от общината да подпишат документа на фирмата - изпълнител, което на практика ще позволи да започне запръстяването на сметището.В момента тлеят отпадъци, трупани над 30 години. Въпреки че сметоизвозването тук официално е прекратено в началото на 2017 година, по всичко личи, че теренът се е използвал като нерегламентирано сметище и след това.Свищов не е обгазен. И тази сутрин градът осъмна под пелена от дим и неприятна миризма. Официално обаче, критичните нива за замърсеност на въздуха не са достигнати.„Не знам какво имат впредвид под обгазяване. За някои хора самата миризма вече е неприятна.\", заяви местният жител Младен Лисичев.„При мен не е трудно, но моя мъж като е болен при него по- трудно се диша.\", казва пък Гюлшан Сюлейманова.Пряко обгазена е вилната зона в местността Ненова шатра. Всичките над 40 къщи там са обитаеми. На метри от тлеещото огнище живее семейство Ботеви.„Когато вятърът е към нас, затваряме прозорци, всичко, влизаме вътре и чакаме да тръгне вятърът наобратно.\", разказва Марийка Ботева, която живее в Ненова шатраНа терен денонощно са пожарникари, полиция и местна власт. За всички е изненада, че пожарът се случва дни преди да започне цялостното запръстяване на сметището, финансирано от държавата през март.„Изискването цялата процедура по обществената поръчка и по избора на изпълнител трябваше да се съгласува с програмата за управление на отпадъците, което отнема още един месец. И след това община Свищов обявява обществената поръчка, които имат също срокове за изпълнение.\", казва Генчо Генчев, кмет на община СвищовОфициално площта на сметището е 50 дка. През годините обаче се е разраснало двойно.", "date": "2019.08.20", "title": "Сметището в Свищов пламна за трети път"}
{"url": "https://www.novinite.bg/articles/179387/BABH-iztegli-i-nasochi-za-unishtojavane-13-677-kg-i-86-l-hrani-ot-jivotinski-i-nejivotinski-proizhod", "text": "През месец юли 13 677 кг и 86 л храни от животински и неживотински произход са насочени за унищожаване от инспекторите от „Контрол по храните” към областните дирекции на Българската агенция по безопасност на храните (БАБХ). Храните са конфискувани от производствени обекти, складове, магазини и заведения за обществено хранене. Някои от иззетите продукти са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Изземването на храните е в резултат на плановия и извън планов официален контрол през месец юли. За периода са извършени общо 13 622 проверки в цялата страна и са съставени 186 акта за установяване на административни нарушения. Спряна е дейността на дванадесет обекта поради констатирани несъответствия.", "date": "2019.08.20", "title": "БАБХ изтегли и насочи за унищожаване 13 677 кг и 86 л храни от животински и неживотински произход"}
{"url": "https://www.novinite.bg/articles/179342/Siderov-Ataka-e-protiv-satrudnichestvo-s-NFSB-i-VMRO-na-mestnite-izbori", "text": "„Атака” е против сътрудничество с НФСБ и ВМРО на тези местни избори, а вероятно и на всички други оттук нататък.  Това заяви лидерът на „Атака” Волен Сидеров в ефира на „Здравей, България” по повод на изказването на депутатът от ВМРО Искрен Веселинов, че нямат против да имат общи кандидатури по места.„Симеонов и Каракачанов, които постъпиха по този подъл начин, няма как да се надяват на сътрудничество в местните избори. Те помежду си, може би, ще си сътрудничат, но там подозирам една игра от страна на двете партии. Те ще бъдат подпомогнати от Цветан Цветанов”, посочи Сидеров.\r\nПо думите на лидера на „Атака” Валери Симеонов се е сближил с Цветан Цветанов по време на срещата им в Жеравна и вероятно лидерът на НФСБ ще атакува ГЕРБ. „Така изглежда, защото веднага след тази среща Симеонов излезе с революционно изказване как на есен ще разгледат подкрепата си и то заедно с ВМРО. Това означава, че и двете партии обмислят извиване на ръце, или притискане, или някаква своя играя, в която участва и Цветанов. Имам данни за места в страната, където ВМРО и НФСБ ще бъдат подкрепени от структури на Цветанов. Знаете, че в структурите на ГЕРБ някъде има разпукване. Това ще бъде използвано и Цветанов ще търси реванш. На тези места Цветанов, неофициално, ще ги насочва към гласуване към НФСБ и ВМРО, които в комбинация ще играят срещу ГЕРБ на много места ”, заяви Волен Сидеров.\r\nСпоред лидерът на „Атака” изключването на депутатите им от ПГ на „Обедините патриоти” е причина за засилване на влиянието на ДПС в парламента.„В периода, в който ние като „Обединени патриоти”, коалиция създадена от мен, изместихме ДПС като трета сила в парламента. Това вече не е така, особено след като Каракачанов и Симеонов застанаха гордо пред медиите и обявиха, че изключват Волен Сидеров, Десислав Чуколов и Павел Шопов от парламентарната група. ДПС са дали банкет в същия ден”, каза Сидеров.\r\n", "date": "2019.08.20", "title": "Сидеров: „Атака” е против сътрудничество с НФСБ и ВМРО на местните избори"}
{"url": "https://www.novinite.bg/articles/179371/Evrokomisar-Mariya-Gabriel-shte-otkrie-Bulgarian-Digital-Week-Plovdiv-2019", "text": "Българският комисар по цифрова икономика и цифрово общество Мария Габриел ще открие седмицата на дигиталните технологии – Bulgarian Digital Week. BDW ще проведе по време на 75- тото издание на Международния технически панаир в Пловдив от 23-ти до 28-ми Септември.През септември в Града под тепетата ще се проведе седемдесет и петото издание на Международния технически панаир Пловдив. Той е един от най-елитните бизнес форуми не само у нас, но и в цяла Югоизточна Европа. Тази година организаторите са решени да направят събитието още по-атрактивно и модерно, като за целта основен акцент в програмата му ще бъде Bulgarian Digital Week Plovdiv 2019 - на която ще бъдат представени последните иновации в областта на информационните технологии и телекомуникациите. Непременно отбележете датите от 23-ти до 28-ми септември в календара си, защото дигиталната седмица ще предостави на всички интересуващи се от технологии, богата програма и вълнуващо изживяване.Множество изненади за посетителите на Bulgarian Digital Week 2019 Както вече споменахме, програмата на това мащабно събитие е наситена с атрактивни събития, които се окачва да привлекат интереса на над 30 000 посетители тази есен. Вижте какви изненади са подготвили организаторите на дигиталната седмица. Типично в духа на Пловдивския панаир ще се проведе изложение на фирми. Този път обаче Digital Expo обещава да бъде много по-интересно, иновативно и различно от всичко до сега. Очаква се да вземат участие над 600 водещи компании от страната и чужбина. Всяка от тях ще има специално изграден модерен щанд, където ще представи на присъстващите своите продукти. Представителите на фирмите ще разкажат повече за вълнуващия път на дигиталната трансформация, по който са поели и за ползите от прилагането на дигитални решения за бизнеса. Digital Expo ще даде възможност на изложителите да разширят разпознаваемостта на своя бранд, да срещнат потенциални партньори, клиенти и дори инвеститори.Ако и вие искате да станете част от изложението, все още имате шанс да го направите, но побързайте, защото местата са ограничени. Интересните събития не спират до тук. По време на дигиталната седмица ще се проведат 13 конференции, които ще засегнат проблемите и дигиталните решения в сферата на дигиталните технологии, интернет маркетинг, умните градове, стартъпите, логистиката и т.н. В тях участие ще вземат едни от най-извените специалисти с дългогодишен опит. Очакват се над 250 лектори. Посещението на 13-те конференции ще бъдат с безплатен вход за всички записали се до 10-ти Септември. Организаторите са подготвили и специално дигитално шоу, на което ще бъдат представени някои от най-интересните изобретения в областта на роботиката, нанотехнологиите, VR и др. Ако посетите събитието, непременно вземете с вас и децата си, защото за тях също ще има изненада - специални работилници, в които малчуганите ще могат да вземат участие и да се докоснат до вълнуващия свят на технологиите. Както сами може да забележите, тазгодишното издание на Bulgarian Digital Week предлага неограничени възможности за всички участници. Станете и вие час от това приключение и се запишете за участие! Повече информация за начините, по които може да го направите ще откриете на официалния сайт на събитието - https://bdw.bg/ Водещи компании представят дигитални решения за бизнеса Организатор на Bulgarian Digital Week Plovdiv 2019 е съвместното партньорство между Интернет Медиа Груп ООД (организатор на емблематичните събития от сферата на дигиталните технологии - Digital4Plovdiv, Digital4Varna) и Международен Панаир Пловдив.", "date": "2019.08.20", "title": "Еврокомисар Мария Габриел ще открие Bulgarian Digital Week Plovdiv 2019"}
{"url": "https://www.novinite.bg/articles/179378/Sreshta-pri-ombudsmana-na-advokati-Agenciyata-po-vpisvaniyata-i-pravosadnoto-ministerstvo-za-Targovskiya-registar", "text": "Утре, 21 август 2019 г., сряда от 12.00 часа в институцията на омбудсмана /гр. София, ул. Георг Вашингтон 22/, общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати /ФОБА/. Тема на разговор ще са методическите указания, приложими в дейността на длъжностните лица по регистрация в процеса по разглеждане и произнасяне по заявления, искания, актове на съда, на държавни органи за вписване и заличаване на обстоятелства и обявяване на актове в Търговския регистър и регистъра на юридическите лица с нестопанска цел, както и други проблеми, които адвокатите срещат.Припомняме, че те бяха публикувани на сайта на Агенцията по вписванията на 17 юни т.г., след като правосъдният министър Данаил Кирилов и служители на Агенцията поеха ангажимент на среща с Манолова и адвокати от фейсбук общността в ресорното министерство. На нея бяха представени проблемите, с които те се сблъскват в работата си с Търговския регистър. Дни по-рано те сезираха омбудсмана с отворено писмо по казуса и настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.", "date": "2019.08.20", "title": "Среща при омбудсмана на адвокати, Агенцията по вписванията и правосъдното министерство за Търговския регистър"}
{"url": "https://www.novinite.bg/articles/179385/Sas-zapoved-ot-BorisovMariyana-Nikolova-e-opredelena-za-predsedatel-na-Saveta-po-kibersigurnostta", "text": "Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността. Съветът по киберсигурността бе създаден на основание чл. 9, ал. 2 от Закона за киберсигурност като консултативен и координиращ орган към Министерския съвет по въпросите на киберсигурността. Законът за киберсигурност, с който бе регламентирано създаването на Съвета, е приет от 44-то Народно събрание на 31 октомври 2018 г.", "date": "2019.08.20", "title": "Със заповед от Борисов:Марияна Николова е определена за председател  на Съвета по киберсигурността"}
{"url": "https://www.novinite.bg/articles/179382/Nov-pojar-plamna-nad-selo-Rebrovo", "text": "Нов пожар пламна над село Реброво. Огънят е в непосредствена близост до част от къщите и има голяма опасност те да бъдат засегнати. Няма пострадали хора.Сигналът е получен към 14:00 часа, като в момента 10 огнеборци с 2 пожарни се опитват да се справят с пламъците. Организират се и доброволци, които да помогнат в овладяването му.Това е втори пожар в района в рамките на три дни. При предишния изгоряха над 1000 декара гори и храсти.", "date": "2019.08.20", "title": "Нов пожар пламна над село Реброво"}
{"url": "https://www.novinite.bg/articles/179344/Energijniyat-ministar-shte-obyavi-kandidatite-za-strategicheski-investitor-na-AEC-Belene", "text": "Енергийният министър Теменужка Петкова ще обяви кандидатите за стратегически инвеститор за АЕЦ „Белене“.Процедурата за избор започна на 22 май. В понеделник стана ясно, че „Росатом” е подала заявление за участие в строежа. Заявката на руската компания е била приета от българската НЕК, уточняват от „Росатом”. Според руски медии изграждането на централата не е възможно без тяхната компания, защото тя е конструктор и производител на реактора, предназначен за Белене. Оферти бяха подадени и от корейска и китайска компании.", "date": "2019.08.20", "title": "Енергийният министър ще обяви кандидатите за стратегически инвеститор на АЕЦ „Белене”"}
{"url": "https://www.novinite.bg/articles/179388/Balgariya-i-Jordaniya-shte-zadalbochat-satrudnichestvoto-si-v-sigurnostta-borbata-s-radikalizaciyata-i-terorizma", "text": "България и Йордания имат отлично партньорство и ще задълбочат двустранното си сътрудничество в сферата на сигурността, борбата с радикализацията и тероризма. Това беше общата позиция на президента Румен Радев и министъра на външните работи на Хашемитското кралство Йордания Айман Ал-Сафади, които разговаряха днес на „Дондуков“ 2. България високо цени усилията на Йордания за поддържане на мира и стабилността в Близкия Изток, което е от изключително значение за държавите от съседните региони и за Европейския съюз, посочи президентът Румен Радев. Държавният глава подчерта ефективността и добрите резултати от инициативата на йорданския крал Абдула II бин ал-Хусейн т.нар. Процес Акаба, за противодействие на тероризма, екстремистките идеологии и радикализацията, която е особено важна за региона на Балканите. България и Йордания ще продължат и двустранния обмена на информация и опит в превенцията на радикализацията. Сред чуждестранните терористични бойци в Близкия Изток няма нито един българин, подчерта на срещата външният министър на Йордания и отбеляза ролята на толерантното българско общество в това отношение. България има дълбоки исторически традиции в религиозната и етническа толерантност и може да бъде пример, посочи от своя страна президентът Румен Радев. Насърчаването на икономическия обмен и взаимните инвестиции между двете държави, също беше сред акцентите на срещата. Като особено перспективни области бяха откроени информационните технологии, индустриите с висока добавена стойност, отбранителната индустрия създаването на смесени предприятия и туризмът. Президентът Румен Радев отбеляза и доброто сътрудничеството в областта на образованието и науката. По думите му трябва да се използва потенциалът на йорданските студенти, завършили висшето си образование в България за развитието на двустранните отношения. По време на срещата държавният глава потвърди поканата си към крал Абдула II да посети България в удобно за него време.", "date": "2019.08.20", "title": "България и Йордания ще задълбочат сътрудничеството си в сигурността, борбата с радикализацията и тероризма"}
{"url": "https://www.novinite.bg/articles/179357/Borisov-se-sreshtna-s-ministara-na-vanshnite-raboti-na-Jordaniya-Ajman-Al-Safadi", "text": "Министър-председателят Бойко Борисов проведе среща с министъра на външните работи на Хашемитско кралство Йордания Айман Ал-Сафади. В рамките на разговора им премиерът Борисов отбеляза, че Йордания е важен партньор за България в региона на Близкия Изток и Северна Африка. Министър-председателят подчерта приятелските отношения между двете страни, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. Това е сближаващ фактор за поддържането на позитивен политически диалог между двете страни.„Убеден съм, че настоящото посещение ще даде нов тласък в нашите двустранни връзки и ще допринесе съществено за по-динамично сътрудничество на всички нива“, заяви министър-председателят Бойко Борисов пред външния министър на Йордания. Във фокуса на разговора им бе темата за Процеса „Акаба“, иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. Премиерът Борисов акцентира, че България високо оценява инициативите на краля на Йордания за борба с тероризма като най-важната част от тях са срещите от процеса „Акаба“. Българският министър-председател добави, че сме готови да разгледаме възможните форми на сътрудничество с процеса „Акаба“ в рамките на други формати като Процеса на сътрудничество в Югоизточна Европа или Берлинския процес. Подчертана бе още ролята на Съюза за Средиземноморието, утвърдил се като ценен форум за политически и икономически дебат относно регионалното партньорство и интеграцията. Съпредседател на Съюза е Айман Ал-Сафади. Министър-председателят Бойко Борисов посочи пред външния министър на Йордания, че през миналата година бе отбелязана 50-годишнина от установяването на дипломатически отношения между двете страни. Застъпено бе мнението, че сътрудничеството в сферите от общ интерес следва да се разширява. Борисов и Ал-Сафади обсъдиха стимулиране на развитието на търговско- икономическите и инвестиционните отношения, както и установяването на по- близки контакти между бизнес общностите на двете страни.", "date": "2019.08.20", "title": "Борисов се срещна с министъра на външните работи на Йордания Айман  Ал-Сафади"}
{"url": "https://www.novinite.bg/articles/179379/Sobstvenicite-na-domashni-praseta-v-Bezmer-prodaljavat-s-protestite", "text": "Собственици на домашни прасета от тунджанското село Безмер трета седмица протестират на главния път към авиобаза \"Безмер\" срещу заповедта да се премахнат домашните животни в 20-километровата зона около свинекомплексите, но без да пречат на движението.Това съобщи кметът на селото Росен Русев, цитиран от БТА. В населеното място са били регистрирани 290 прасета, повечето стопани са заклали своите животни, но около 50 души отказват да го сторят.\"Те твърдят, че прасетата им са здрави, мерките за борба с Африканската чума по свинете са излишни и от тях страдат собствениците на домашни животни\", допълни Русев.", "date": "2019.08.20", "title": "Собствениците на домашни прасета в Безмер продължават с протестите"}
{"url": "https://www.novinite.bg/articles/179383/BLS-Slujebno-razpredelenie-na-lekari-specializanti-nyama-da-ima", "text": "Служебно разпределение на лекари специализанти няма да има. Това е било договорено по време на среща между ръководството на Българския лекарски съюз (БЛС) и млади лекари с министъра на здравеопазването Кирил Ананиев и заместник-министъра на здравеопазването Жени Начева, съобщиха от съсловната организация, цитирани от БТА.Срещата е била инициирана от БЛС и на нея са били представени предложения за промени в Наредбата за придобиване на специалност. Предложенията за промени в наредбата предвиждаха специализиращите на държавна издръжка млади лекари да бъдат служебно разпределяни след приключването на специализацията в посочени от Министерството на здравеопазването лечебни заведения, а в случай, че специализантът не изпълни задължението си, той да трябва да връща заплатите, получените по време на специализацията.По време на срещата е било уточнено, че е необходимо младите лекари да имат право на свободен избор къде да специализират, а финансираните от ведомството специализации да бъдат обявени предварително. Обсъдено било и да има типови договори, които специализантът ще сключва с избраната от него болница. Подписването на договор ще бъде и основанието болницата да бъде подпомогната от МЗ, но при ясен регламент.Запазва се съществуващият механизъм за специализация - разкриване на места за специализанти от лечебните заведения. Лекарите са настояли да има ясно и прозрачно провеждане на унифициран конкурс за назначаване на специализанти. Участниците в срещата са обсъдили и затрудненията, които имат специализантите по \"Педиатрия\" и \"Обща медицина\", както и че за първи път здравното министерство ще отделя средства за заплати за специализанти по \"Обща медицина\".", "date": "2019.08.20", "title": "БЛС: Служебно разпределение на лекари специализанти няма да има"}
{"url": "https://www.novinite.bg/articles/179358/13-kompanii-iskat-da-uchastvat-v-proekta-AEC-Belene", "text": "13 компании са заявили желание да участват в конкурса за строежа на АЕЦ „Белене”. Това заяви енергийният министър Теменужка Петкова на брифинг, съобщава БГНЕС.Седем са заявленията от компаниите, които желаят да участват като стратегически инвеститор в бъдещия проект, добави тя.Енергийният министър обясни още, че две заявления съдържат искане за участие в проекта чрез доставка на оборудването и участие в структурирането на финансирането на проекта. Отделно от това четири са заявленията, които съдържат информация по отношение на желание за придобиване на миноритарен дял в проекта и сключване на договор за изкупуване на електрическа енергия.Процедурата за избор започна на 22 май. В понеделник стана ясно, че \"Росатом\" е подала заявление за участие в строежа, а то е било прието от българската НЕК. Според руски медии, изграждането на централата не е възможно без тяхната компания, защото тя е конструктор и производител на реактора, предназначен за \"Белене\". Оферти бяха подадени и от корейска и китайска компании.", "date": "2019.08.20", "title": "13 компании искат да участват в проекта АЕЦ „Белене”"}
{"url": "https://www.novinite.bg/articles/179381/Petkov-Realizaciyata-na-Belene-shte-dade-drug-tlasak-na-razvitieto-na-Balgariya", "text": "„Удовлетворени сме от заявката на 13 участника в реализацията на проекта АЕЦ „Белене“. Това заяви на пресконференция председателят на ПП АБВ Румен Петков.“Това е много силно потвърждение на анализа, който АБВ направи в годините и с който аргументирахме необходимостта от незабавно реализиране на „Белене“. Участието на 13 кандидати, в това число стратегически инвеститори, ключови компании със световна значимост с декларации за продуктово инвестиране, воля да се ангажират като миноритарни участници и декларации за закупуване на ток са доказателство, че ПП АБВ е права да се стартира изграждането на 100% държавна централа. Представителите на Китай и Русия, които участваха в преговорния процес, винаги са посещавали Сърбия и Северна Македония с готовност предварително да договорят изкупуване на електроенергия. За нас е непонятно защо България не го прави, а го прави стратегически инвеститор”, коментира председателят на ПП АБВ.Румен Петков определи реализирането на енергийния проект като много сериозен знак към българския бит и икономика.„Ние даваме възможност на българския бизнес в дългосрочен план да купува енергия на стабилна предсказуема цена. Изграждането на АЕЦ „Белене“ ще даде тласък на Централна и Северна България”, каза още Петков.Председателят на ПП АБВ изрази убеждение също, че решението е закъсняло, независимо, че е значимо и решително. Той подчерта необходимостта от това да бъде преодоляно забавянето и допуснатите зависимости против националния и обществен интерес. Петков е категоричен, че не бива да бъде забравян корена на грешките – 2008 година проектът беше спрян от Сергей Станишев, в последствие, замразен от Бойко Борисов, днес налице е възможност за голяма крачка, която да отговори на обществените потребности – крачка, която да даде друг тласък на развитието на България и друго отношение на инвеститорите към страната ни.Зам.-председателят на партията Любомира Ганчева посочи, че реализацията на ядрената централа дава други гаранции за екологичната сигурност на България. „Това е важен проект и за енергийната, и за националната сигурност”, добави тя.", "date": "2019.08.20", "title": "Петков: Реализацията на „Белене“ ще даде друг тласък на развитието на България"}
{"url": "https://www.novinite.bg/articles/179384/Spirat-tesnolinejkata-na-22-avgust", "text": "На 22 август /четвъртък/ няма да се движат пътнически влак „Родопи” № 16103 от Септември за Добринище, който заминава по разписание от Септември в 08:45 ч., както и пътнически влак „Родопи” № 16106 от Добринище за Септември, който по разписание тръгва от Добринище в 14:15 ч., съобщават от БДЖ.За обслужване на клиентите на БДЖ ще бъдат осигурени автобуси.БДЖ отбелязва 80 години от откриването на жп линията до БелицаПричината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите.БДЖ поднася извинение на своите клиенти, които са планирали пътуване с тези влакове на същата дата.", "date": "2019.08.20", "title": "Спират теснолинейката на 22 август"}
