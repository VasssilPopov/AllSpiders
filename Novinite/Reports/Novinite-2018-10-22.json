{"url": "https://www.novinite.bg/articles/166285/NSI-Dalgat-na-Balgariya-za-2017-g-e-256-ot-BVP", "text": "Дългът на България за 2017 година е в размер на 25 908 млн. лв., или 25.6% от БВП, съобщиха от Националния статистически институт /НСИ/.По окончателни данни през 2017 година институционален сектор „Държавно управление” отчита бюджетен излишък от 1, 145 млн. лв., или 1.1% от БВП.Излишъкът в подсектор „Централно управление” е в размер на 969 млн. лв., или 1.0% от БВП.Подсектор „Местно управление” е реализирал излишък от 239 млн. лв., а подсектор „Социалноосигурителни фондове” е реализирал дефицит от 63 млн. лева.Статистическата информация за дейността на институционален сектор „Държавно управление”, включително за дълга, дефицита и излишъка, се изготвя по хармонизирана методология на ЕС. В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31.03. на следващата година и окончателни данни към 30.09. на следващата година.", "date": "2018.10.22", "title": "НСИ: Дългът на България за 2017 г. е 25.6% от БВП"}
{"url": "https://www.novinite.bg/articles/166288/Grajdani-za-Sofiya-nastoyavat-za-mejdunaroden-odit-na-Stolichnata-obshtina", "text": "Организацията \"Граждани за София\" настоява за международен одит на Столичната община за 10-те години от влизането на България в ЕС. Това каза на пресконференция в централния пресклуб на БТА арх. Димитър Димитров.Според Димитров от българска страна в него трябва да участват омбудсманът Мая Манолова, изпълнителният директор на Националното сдружение на общините Силвия Георгиева, експертите проф. Боян Дуранкев и Мика Зайкова, представители на собствениците в урбанизираните части.Одитът трябва да провери как през последните 10 години е изразходван столичният бюджет, как се разходват местните данъци, събирани в столицата, които според Димитров за 10 години, са около 7 млрд. лв. По думите му трябва да се осъществи контрол на разхода на законно предадените от гражданите на София в държавния и общинския бюджет. Одитът трябва да даде отговор на въпроса може ли тези пари, които гражданите дават, да работят по-добре за града и неговите обитатели, посочи архитектът.Трябва да се изчислят и пропуснатите средства, които не са събрани като данъци от огромните търговски фирми, смята още арх. Димитров.", "date": "2018.10.22", "title": "\"Граждани за София\" настояват за международен одит на Столичната община"}
{"url": "https://www.novinite.bg/articles/166296/Odobriha-proekt-na-Stolichniya-inspektorat-za-oshte-edin-elektromobil", "text": "Столичният инспекторат ще има още един нов електромобил, който ще използва за проверки в центъра на София, научи Столица.bg. В момента контролното звено на Столично община разполага с Renault Zoe и Nissan Leaf.Инспекторатът е кандидатствал и е с одобрен проект за насърчавене използването на електрически превозни средства по Инвестиционна програма за климата /ИПК/. Проектът ще бъде финансиран от Националния доверителен екофонд и сдобиване с още един електромобил, пише В София има регистрирани 264 електромобила, като първите два са собственост на инспектората.През 2019 г. автoпаркингът на Столичния инспекторат ще се увеличи  още и с plug-in- hybrid – автомобил с двигател с вътрешно горенe и електродвигател. Това е част от политиката на Столичен инспекторат за загриженост за опазване на околната среда.Звеното има две зарядни станции на ул. Париж 5.", "date": "2018.10.22", "title": "Одобриха проект на Столичния инспекторат за още един електромобил"}
{"url": "https://www.novinite.bg/articles/166297/Intenziven-trafik-po-granicite-na-stranata", "text": "Трафикът на ГКПП \"Капитан Андреево\" на българо-турската и ГКПП \"Дунав мост - Русе\" на българо-румънската граница е интензивен на изход за товарни автомобили, по данни към 13.30 часа.Това съобщиха от пресцентъра на ГД \"Гранична полиция\".На българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.22", "title": "Интензивен трафик по границите на страната"}
{"url": "https://www.novinite.bg/articles/166281/Biznesat-opredeli-masovata-podmyana-na-kasovi-aparati-kato-poreden-udar-za-ikonomikata", "text": "Бизнесът определя масовата подмяна на касовите апарати заради новите изисквания на приходната агенция като пореден удар върху легалната икономика. Старите фискални устройства трябва да излязат от употреба до края на март следващата година, срок, който според търговците е нереалистичен.Целта на промените, обяснена от НАП, е отчитането на продажбите в реално време, софтуерът се подменя или се пренастройва, за да се отчитат търговците на всеки пет минути за всяка касова бележка.Потребителите пък ще имат възможността да проверяват чрез разработено от приходната агенция приложение дали касовите бележки, които получават, са реални.\"Говорим за фискален апарат, който трябва да бъде сменен, който струваше триста лева, сега най вероятно ще струва повече. Тук става дума за смяна на софтуерната програма също. Изисква се от НАП цялостен достъп до програмата и до целия софтуер на заведението. Това значи всеки един чиновник да има пълен достъп до ноу хау всяка седмица и няма как обратно да бъдем гарантирани, че няма да има злоупотреба с това ноу хау\", обясни Ричард Либеров, председател на асоциацията на заведенията пред БНР.Затова браншовите организации, които работят с фискалните устройства, настояват за промени в законовите разпоредби и от шест до девет месеца отсрочка за изпълнението на измененията.", "date": "2018.10.22", "title": "Бизнесът определи масовата подмяна на касови апарати като пореден удар за икономиката"}
{"url": "https://www.novinite.bg/articles/166279/Vladimir-Hodjev-e-noviyat-predsedatel-na-Balgarskoto-drujestvo-po-belodrobni-bolesti", "text": "Уважаваният специалист беше избран на общо събрание по време на 7. Конгрес на дружеството във Варна. Българското дружество по белодробни болести е единствената пулмологична организация в България, асоцииран член на Европейското респираторно общество.Доц. д-р Владимир Ходжев, дм, е новият председател на Българското дружество по белодробни болести. Той беше избран на общо събрание, което се проведе по време на 7. Конгрес на научното дружество във Варна. Доц. Владимир Ходжев е началник на Клиника по пулмология в УМБАЛ “Св. Георги” в Пловдив. Член е на European Respiratory Society и American Thoracic Society. Един от най-уважаваните белодробни специалисти в България.В първите часове след избирането си доц. Ходжев сподели: \"Поемам дружеството в отлично организационно и финансово състояние. Радвам се, че проведохме един конгрес на изключително високо ниво и дискутирахме обществено значими теми като инфекциите, тежките пневмонии, ХОББ, идиопатичната белодробно фиброза и микробиома на белия дроб. Конгресът даде възможност на българската пулмологична общност да се срещне с едни от най-големите имена в пулмологията в Европа, САЩ, Канада и Япония - 23 чуждестранни лектори гостуваха на нашия форум. Но на подиума излязоха и представители на най-младото поколение български учени пулмолози, които представиха своите постижения. Работата на дружеството с младите учени е едно от основните направления, които ще развиваме в следващите две години. Само след месец предстои обучителен курс за специализанти от програмата за продължаващо обучение на БДББ. Ще продължим да работим и за усъвършенстването и квалафикацията на всички белодробни специалисти в областта на пневмологията и фтизиатрията. Ще развиваме отношенията с институциите - Здравната комисия на Народното събрание, Министерството на здравеопазването, НЗОК. Ще придължим сътрудничеството с Лекарския съюз и пациентските организации. Тясно ще си сътрудничим с Медицинските университети в страната. Ще разширяваме сътрудничеството с Европейското респираторно общество. Българското дружество по белодробни болести е единственият представител на научната общност от България, асоцииран член на европейската организация.\"", "date": "2018.10.22", "title": "Владимир Ходжев е новият председател на Българското дружество по белодробни болести"}
{"url": "https://www.novinite.bg/articles/166287/V-Sofijskiya-universitet-shte-bade-otkrita-izlojba-posvetena-na-Djejms-Djojs", "text": "Този следобед в Софийския университет \"Св. Климент Охридски\" ще отвори врати изложба, посветена на ирландския писател със световна слава Джеймс Джойс. В експозицията са включени 22 платна с богат снимков и текстови материал, които показват влиянието на Джойс върху съвременната литература, отбелязва БНР. Изложбата ще открие посланикът на Ирландия в България Майкъл Форбс.", "date": "2018.10.22", "title": "В Софийския университет ще бъде открита изложба, посветена на Джеймс Джойс"}
{"url": "https://www.novinite.bg/articles/166300/Tridnevna-specakciya-v-Botevgrad", "text": "За времето от 19 до 21 октомври на територията, обслужвана от Районно управление на МВР-Ботевград, е проведена комплексна полицейска операция за противодействие на криминалната и икономическата престъпност, опазване на обществения ред, пътен контрол и безопасност на движението, съобщиха от пресцентъра на МВР.Операцията е реализирана от служители на криминална, икономическа и охранителна полиция в ОДМВР-София и колегите им от Районно управление на МВР-Ботевград, съвместно с представители на Националната агенция за приходите (НАП), Булгарската агенция по безопасност на храните (БАБХ), Комисията по хазарта, Комисията за защита на потребителите, Регионалната здравна инспекция и Инспекцията по труда.По линия „противодействие на икономическата престъпност“ са извършени съвместни проверки на игрални зали, нощни клубове и заведения и търговски обекти. За установени множество груби нарушения, в това число неиздаване на касов бон с цел укриване на данъци, от служителите на НАП е запечатан нощен клуб в града, проверен съвместно с икономически полицаи от областната дирекция. Идентична принудителна мярка е издадена и за кафе аперитив в с. Врачеш, за търговската дейност на което не са представени никакви документи, нито фискално устройство.От друг от инспектираните търговски обекти- магазин за хранителни стоки в с. Врачеш, от контролните органи са установени и иззети 2300 къса цигари и три литра алкохол, при условие, че обектът не разполага с издаден лиценз за продажба на тютюневи изделия. Съставен е констативен протокол и по случая е регистрирана преписка за установено административно нарушение по Закона за акцизите и данъчните складове. При друга проверка - на частен адрес в с. Липница, са открити и иззети 720 къса безакцизни цигари.От магазин за продажба на мобилни устройства служители на сектор „Противодействие на икономическата престъпност“ в ОДМВР- София са иззели пет телефонни апарата, за които не били представени документи за произход.В рамките на акцията са иззети и осем кубика немаркирана дървесина, транспортирана с товарен автомобил „ГАЗ“ в землището на с. Врачеш. От служителите на Регионалната дирекция по горите е съставен акт на водача, а незаконно добитата дървесина и камионът са иззети.От Комисията по хазарта са съставени три акта за установени лица без лични карти и липса на дневни отчети. От Инспекцията по труда са констатирани липса на договори, неспазване на работното време от служителите, за което предстои съставянето на 7 акта. Четири са актовете , съставени от РЗИ, относно установено нерегламентирано тютюнопушене и служители без лични здравни книжки. Нарушения са констатирани и от служителите на БАБХ в проверените от тях два ресторанта- липса на документи за произход на стоките, неправомерно съхранение на продуктите, неправилно водене на дневник за самоконтрол, служители без здравни книжки и др. Шест са актовете, съставени от данъчните инспектори, основно за несъответствие на касовата наличност и неиздаване на касов бон.При полицейските действия по линия „противодействие на престъпленията с наркотични вещества“ за срок до 24 часа са задържани трима души. Първият е 17-годишен криминално проявен ботевградчанин, от когото при извършена проверка е иззета бучка амфетамин с тегло около 4 грама. За срок до 24 часа са задържани също така и двама жители на с. Литаково. От дома на 23- годишен криминалистите иззели електронна везна и малки количества амфетамин и канабис, а от жилището на 24- годишен револвер, 16 патрона, муфа за пистолет и 0.53 грама канабис. По трите случая са образувани досъдебни производства за извършено престъпление по чл. 354А от НК, разследването по които продължава под наблюдението на прокуратурата.В рамките на полицейската акция са задържани и двама водачи на автомобили и за извършените от тях престъпления са започнати бързи производства. Първият нарушител на правилата за движение по пътищата попаднал в полезрението на униформените в района на с. Скравена. При извършена проверка на лек автомобил „БМВ“ справка показала, че 22- годишният ботевградчанин зад волана управлява без СУМПС в едногодишния срок от наказването му по административен ред за същото деяние- престъпление по чл. 343В, ал. 2 от НК. За аналогично престъпление в полицейския арест попаднал и 36- годишен жител на Ботевград, чийто автомобил „Фолксваген Голф“ бил проверен малко преди полунощ в съботния ден.За времето на провеждане на операцията са проверени общо 803 души и 544 моторни превозни средства. Задържаните са 43- ма. Съставени са 133 акта, 79 фиша и 15 предупредителни протокола.", "date": "2018.10.22", "title": "Тридневна спецакция в Ботевград"}
{"url": "https://www.novinite.bg/articles/166301/API-Patyat-Sofiya-Pernik-prez-Vladaya-nyama-da-bade-zatvaryan-zaradi-remonta", "text": "Пътят София - Перник през Владая няма да бъде затварян заради предстоящия ремонт в участъка на пернишка територия, съобщиха от АПИ. За да не се затруднява трафика при предвидените ремонтни работи ще се търсят варианти движението да не се ограничава изцяло и евентуално да се работи през нощта, така както беше направено и миналата година. Целта е строителните дейности да не възпрепятстват пътуването на шофьорите между София и Перник. Временната организация на движение, която предстои да бъде въведена, ще бъде съгласувана и от „Пътна полиция“.", "date": "2018.10.22", "title": "АПИ: Пътят София - Перник през Владая няма да бъде затварян заради ремонта"}
{"url": "https://www.novinite.bg/articles/166257/Nov-protest-na-majki-na-deca-s-uvrejdaniya-iskat-ostavkata-na-Valeri-Simeonov", "text": "Майките на деца с увреждания отново протестират пред Министерски съвет - тои път с искане за оставка на вицепремиера Валери Симеонов. Протестът започва от 12:30 ч. пред сградата на Министерския съвет и се организира във Facebook от организацията на майките \"Системата ни убива\", предаде ТОП новини.Протести се организират из цялата страна. Освен в София, майките излизат още във Варна, Враца, Стара Загора, Силистра, Пловдив, Плевен и Лондон. Пловдивската организация на партия „Възраждане“ призовава гражданите на митинг-протест пред сградата на община Пловдив довечера от 18 ч. Недоволството на майките беше породено от изказване на Симеонов след заседанието на Националния съвет за тристранно сътрудничество, на което беше подкрепен частично проектът на Закон за хората с увреждания.\"Законът за хората с увреждания беше започнат като опит да се угоди на една група кресливи жени, които спекулираха с децата си, изкарваха на пек и на дъжд тези уж болни деца без грам майчинско чувство и грижа за тях. Просто ги използваха по най-безсъвестния начин като инструмент за постигане на техните чисто материални цели. Затова казвам, че законът за хората с увреждания е заченат в грях\", каза Симеонов пред телевизията на партията му НФСБ – \"Скат\".Коментарът му предизвика реакция от страна на премиера Бойко Борисов, който го призова да се извини за думите си. Майки на деца с увреждания пък поискаха оставката на Симеонов. Това направи и лидерът на БСП Корнелия Нинова. Борсов обаче уточни, че на този етап тази тема не е на дневен ред.\"Искаме оставката на Валери Симеонов от поста заместник министър председател на Република България, заради срамът който изпитва всеки нормален български гражданин от неадекватното му поведение, заради системни обиди на членове на обществото и използване на езика на омразата, заради това, че превърна думата \"патриот\" в обида! Недупостимо е този човек, да продължава да представлява българския народ! Незабавна оставка!\", пишат организаторите на протеста.След реакциите вицепремиерът използва профила си във Facebook, за да напише, че \"истината боли, но не се отказвам от нито една своя дума\".", "date": "2018.10.22", "title": "Нов протест на майки на деца с увреждания - искат оставката на Валери Симеонов"}
{"url": "https://www.novinite.bg/articles/166302/Zdravnata-osigurovka-ostava-8-prez-2019-g", "text": "Парите за здравеопазване за догодина ще са близо половин милиард лева повече. Осигурителната вноска остава  8%.Надзорният съвет на Здравната каса одобри радикални промени в сектора, както bTV първа съобщи вчера. Агенцията по трансплантации и медицинският одит се обединяват в Агенция за медицински надзор.Закрива се Фондът за лечение на деца, както и Комисията за лечение в чужбина, дейността им преминава към касата. Не е ясно, дали общественият съвет към фонда ще продължи да работи.„Дейността преминава към Здравната каса, за целта сме предвидили допълнителен трансфер от 16 млн. лв. По този начин ще се осигури на правилното решение за лечение на деца, както и на лица над 18 години в чужбина”, каза зам.-министърът на здравеопазването Жени Начева.", "date": "2018.10.22", "title": "Здравната осигуровка остава 8% през 2019 г."}
{"url": "https://www.novinite.bg/articles/166284/Uchenici-ot-1-SU-Pencho-P-Slavejkov-v-Sofiya-programiraha-s-robota-Finch", "text": "Ден преди финала на шестото  издание на Европейската седмица на програмирането, българският еврокомисар по цифровата икономика и общество Мария Габриел посети  1 СУ „Пенчо П. Славейков“ в София заедно със зам.-министъра на МОН Деница Сачева, където петокласници демонстрираха умения за програмиране с робота Финч. В интересното занимание, организирано от фондация „Глобални библиотеки-България“ в сътрудничество с Посолството на САЩ, децата направиха сигурни стъпки в програмирането по забавен начин. Комисар Мария Габриел насърчи учениците да превърнат тези първи стъпки в начало на пътя им към овладяване на новите технологии, които разкриват необятни хоризонти и им дават нови възможности за обучение и реализация. \"В днешното занимание най-говоримият език беше езикът на програмирането. Благодаря на талантливите деца за това, че показват колко са важни цифровите умения, които всъщност са умения за живот. Европейската седмица на програмирането тази година отбеляза рекорд с 38 000 регистрирани събития, 33 000 от тях проведени в училищата. Радвам се, че  България се включи много активно с множество дейности, обхванали повече от 24 000 участника, включително за първи път реализирани 10 проекта в детски градини в партньорство с университети\", коментира българският еврокомисар по цифровата икономика и общество Мария Габриел. ", "date": "2018.10.22", "title": "Ученици от 1 СУ „Пенчо П. Славейков“ в София програмираха с робота Финч"}
{"url": "https://www.novinite.bg/articles/166268/Shofor-ubi-62-godishen-na-patya-kam-Kardjali", "text": "Шофьор блъсна 62-годишен мъж, който е работил по ремонта на пътя Хасково - Кърджали. Инцидентът е станал тази сутрин към 7.30 ч.Според полицията шофьорът на леката кола \"Фолксваген\" не се е съобразил с временната организация, която е създадена заради ремонта на пътя. Работникът е починал в линейката на път за болницата, обясни за Дарик радио началникът на КАТ-Хасково Димо Чобанов.По случая вече е образувано досъдебно производство.", "date": "2018.10.22", "title": "Шофьор уби 62-годишен на пътя към Кърджали"}
{"url": "https://www.novinite.bg/articles/166260/Dneven-horoskop-za-ponedelnik", "text": "Днешният ден не е подходящ за експерименти. Нито със социалния ви живот, нито с личния. Не се захващайте с нови проекти. Оставете деня да мине така, както минава всеки друг.Не се хвалите с това колко сте организирани и не го правите показно, но резултатите казват достатъчно, особено днес. На много хора им харесва това, което виждат.Някой се нуждае от помощта ви, но не знае как да я поиска. Проверете вашите най-близки хора как са, защото може този човек да е някой от тях. Ако откриете кой е, подайте му ръка веднага.  Вижте повече на: ", "date": "2018.10.22", "title": "Дневен хороскоп за понеделник"}
{"url": "https://www.novinite.bg/articles/166273/Zasileno-policejsko-prisastvie-v-centara-na-Sofiya-zaradi-protesta-sreshtu-Valeri-Simeonov", "text": "Засилено присъствие на полиция и жандармерия се наблюдава в района около Министерски съвет, предаде Novini.bgПрипомняме, че за 12.30 часа под прозорците на властта е насрочен организиран във Фейсбук протест на майките на деца с увреждания с искане за оставката на вицепремиера Валери Симеонов.Повод за реакцията на майките са думи на Симеонов във връзка със Закона за хората с увреждания, наричайки майките \"кресливи жени с уж болни деца\".Освен в София, протести ще има във Варна, Враца, Стара Загора, Силистра, Пловдив, Плевен и Лондон.", "date": "2018.10.22", "title": "Засилено полицейско присъствие в центъра на София заради протеста срещу Валери Симеонов"}
{"url": "https://www.novinite.bg/articles/166277/Otnovo-delo-sreshtu-cenata-na-bileta-v-Sofiya", "text": "Новото дело срещу цената на билета в столицата и срещу Наредбата за пътуване с градския транспорт ще бъде на 26 октомври в Административен съд – София. На предишното дело гражданите печелят на първа инстанция, затова според тях месец преди заседанието на Върховния съд, Столична община приема нова наредба, пишеТака делото е обезсмислено и ВАС го прекратява с мотиви, че то няма предмет. Гражданите обаче са непоколебими в исканията си и са категорични, че няма да се откажат и и ще продължат битката за определяне на цената на билета въз основа на европейското законодателство. Според тях  цената на картата за еднократно пътуване в момента не отговаря на реалните приходи и разходи на столичани.Те продължават да настояват за оставката на вносителите на решението – общинските съветници Екатерина Йорданова и Зафир Зарков от ГЕРБ.", "date": "2018.10.22", "title": "Отново дело срещу цената на билета в София"}
{"url": "https://www.novinite.bg/articles/166274/Prebiha-i-ograbiha-vazrasten-maj-v-Sofiya", "text": "86-годишният мъж се прибирал от пазар близо до метростанция “Вардар” в събота по обяд. След него тръгва и негов съсед – Александър Кузов, защото забелязва, че странен младеж със сив суитчър и качулка върви след мъжа. Докато се усети младежът атакувал дядото, ограбил го и успял да избяга, предаде Дъщерята на пострадалия обяснява пред bTV, че възрастния мъж е нападнат в гръб и е ударен 4 пъти. Той е откаран в Окръжна болница в тежко състояние. Вече е стабилизиран.Нападателят все още се издирва.", "date": "2018.10.22", "title": "Пребиха и ограбиха възрастен мъж в София"}
{"url": "https://www.novinite.bg/articles/166289/Spipaha-19-nelegalni-migranti-sled-signal", "text": "Българските власти заловиха след подаден сигнал 19 нелегални мигранти - 16 афганистанци и трима пакистанци, 12 от които непълнолетни момчета.Арестувани са 4-ма българи, които на 19 октомври са превозвали мигрантите по магистрала “Марица“ в посока Пловдив.Един от шофьорите е бил под въздействието на тетрахидроканабинол.12- те непълнолетни момчета са предадени на Дирекция „Социално подпомагане“ - Димитровград, а останалите са настанени в Любимец.", "date": "2018.10.22", "title": "Спипаха 19 нелегални мигранти след сигнал"}
{"url": "https://www.novinite.bg/articles/166271/Hvanaha-telefonen-izmamnik", "text": "26-годишен мъж е задържан като участник в телефонна измама, съобщиха от пресцентъра на МВР.Действията по разследването стартирали, след подаден сигнал в полицията на 17 август за измамена възрастна жена. Криминалистите установили, че на домашния и на мобилния телефон на 93-годишна жена в Плевен позвънил непознат, който се представил за служител на МВР. Под претекст, че се провежда полицейска операция по залавянето на телефонни измамници я убедил да окаже съдействие на полицията като им предостави временно пари и ценности. Така на два пъти плевенчанката изхвърлила през терасата на жилището си общо 6 320 лева, поставени в кожени портмонета.В резултат на предприетите оперативно–издирвателни действия криминалистите установили и задържали мъжа, взел парите. По случая било образувано досъдебно производство, а действията - осъществени под наблюдението на прокуратурата.26-годишният от с. Ореховица е привлечен в качеството на обвиняем за престъпление по чл.209, ал.1 от НК и му е наложена постоянна мярка за задържане.Работата по случая продължава под надзора на прокуратурата.", "date": "2018.10.22", "title": "Хванаха телефонен измамник"}
{"url": "https://www.novinite.bg/articles/166255/Trima-ministri-i-ombudsmanat-obsajdat-problemite-s-patya-kraj-Svoge", "text": "Трима министри ще обсъдят с омбудсмана Мая Манолова проблемите с пътя край Своге. Поканени да присъстват на срещата са министрите на вътрешните работи, на регионалното развитие и на транспорта, представители на общината и жители на града, предаде Нова телевизия.След тежкият инцидент, при който загинаха 20 души, в продължение на седмици местните жители излизаха на протести. Основното им искане беше да бъде направен спешен ремонт на пътя и съоръженията по него, както и да бъде обезопасен. Исканията си те предадоха лично на Манолова по време на една от демонстрациите им.", "date": "2018.10.22", "title": "Трима министри и омбудсманът обсъждат проблемите с пътя край Своге"}
{"url": "https://www.novinite.bg/articles/166292/Nezagasena-cigara-ubi-dvama-bratya-v-Ivajlovgradsko", "text": "Двама братя на възраст 60 и 65 години са загинали в пожар в къщата им в село Покрован, Ивайловградско, съобщиха от МВР-Хасково.Кметът на селото е подал сигнала за горящия имот. Пристигналите на улица \"Четвърта\" спасителни екипи открили при огледа в една от стаите двата овъглени трупа на живеещите в дома си братя.След първоначалния оглед не са открити следи за умишлен палеж и насилие. Според огнеборците, най-вероятната причина за пожара е незагасена цигара, а мъжете са починали от задушаване.Работата по случая продължава.", "date": "2018.10.22", "title": "Незагасена цигара уби двама братя в Ивайловградско"}
{"url": "https://www.novinite.bg/articles/166295/Razbiha-domashna-mini-laboratoriya-za-kanabis", "text": "В петък в условията на неотложност криминалисти от РУ-Видин извършили претърсване в два частни имота в Новосело. На единия адрес, обитаван от 23-годишен видинчанин, униформените открили канабис, отглеждан в саксии.В таванското помещение на жилищната сграда имало изградена полиетиленова конструкция, оборудвана с електрическо осветление, вентилация и датчици, отчитащи влажността и температурата на въздуха. В шест саксии били посадени шест зелени растения, достигащи височина 80 см. Листната маса реагирала на канабис при полевия наркотест. Обитателят на имота е задържан, а по случая е образувано досъдебно производство.При последвало претърсване в друг имот в селото, обитаван от 37-годишен криминално проявен видинчанин, полицаите са иззели 18 грама суха листна маса. При полевия наркотест тревата индикирала на канабис. Мъжът бил задържан с полицейска мярка за срок до 24 часа, образувано е бързо производство.Случаите са докладвани в Районната прокуратура-Видин, работата на разследващите продължава под ръководството на наблюдаващ прокурор.", "date": "2018.10.22", "title": "Разбиха домашна мини лаборатория за канабис"}
{"url": "https://www.novinite.bg/articles/166304/Otkriha-nad-11-mln-falshivi-evro-v-hotel-v-Slanchev-bryag", "text": "Над 11 милиона фалшиви евро са открити при спецакция в Слънчев бряг. Нелегалната печатница се намира в подземието на хотел \"Кантилена\" в курортния комплес. При акцията са открити и близо 2 милиона фалшиви долари на различни адреси. Това е най-голямата фабрика за фалшиви пари за последните 11 години, съобщи заместник-главният прокурор Иван Гешев. Задържани са четирима мъже, сред които и собственикът на хотела, който е един от членовете на групата. Двама от членовете на престъпната група  имат богато криминално минало. Групата е наблюдавана от януари тази година.„Две от основните лица бяха задържани в момент на печатани на банкнотите, те са контингент по тази линия от доста години. По този случай може да бъде написана книга”, коментира ръководителят на ГДБОП главен комисар Ивайло Спиридонов.", "date": "2018.10.22", "title": "Откриха над 11 млн. фалшиви евро в хотел в Слънчев бряг"}
{"url": "https://www.novinite.bg/articles/166299/Tejka-katastrofa-na-patya-za-Provadiya", "text": "Жена и дете са с опасност за живота след тежка катастрофа на пътя за Провадия. Това съобщиха от пресцентъра на ОДМВР-Варна. На 20 октомври, около 11.30 часа, на пътя от село Златина за Провадия, е станал пътен инцидент. Жена-шофьор от село Величково, при навлизане в ляв завой, губи контрол над превозното средство и се блъска в крайпътно дърво. Вследствие на инцидента жената получава травма и е настанена за лечение в УМБАЛ „Св. Марина“ с опасност за живота. Пострадало е и малко дете, пътуващо в автомобила, което е получило черепно-мозъчна травма и също е настанено за лечение, с опасност за живота. Към момента състоянието им е стабилно. По случая е образувано досъдебно производство.", "date": "2018.10.22", "title": "Тежка катастрофа на пътя за Провадия"}
{"url": "https://www.novinite.bg/articles/166286/Otkriha-izcheznal-maj-v-Kardjali", "text": "Полицаи от Кърджали издириха 66-годишен мъж, който на 18 октомври излязъл от дома си с лек автомобил и вечерта не се прибрал, съобщиха от полицията. След подаден сигнал от близките, 12 служители на РУ-Кърджали и шестима пожарникари с три автомобила започнали местно издирване. На 19 октомври по обяд полицаи открили мъжа в района на гробищата на село Петлино. Човекът бил дезориентиран, поет е от екип на Центъра за спешна помощ.", "date": "2018.10.22", "title": "Откриха изчезнал мъж в Кърджали"}
{"url": "https://www.novinite.bg/articles/166278/Den-na-otvorenite-vrati-v-arhiva-na-Darjavna-sigurnost", "text": "Утре, 23 октомври, за пръв път след 1944 г. отварят архива на ДС за посещение. В Деня на отворените врати ще бъде отворен Централния архив, в който се съхраняват документи на ДС и разузнаването на БНР.Посетителите ще могат да видят и печатът на ДПС, ръчно изработен, както и тайникът на дипломата Иван-Асен Георгиев. От Комисията по досиетата споделят, че в Централния архив се съхраняват повече от 3 млн. документи на всякакви носители. В него се намира и картотеката с документи, доказващи принадлежността на хора към ДС, информира 24 ч..В досиетата съществуват само псевдоними, няма реални имена. В годините от 1962 до 1964 е правена пререгистрация на агенти като са оставили само полезните.", "date": "2018.10.22", "title": "Ден на отворените врати в архива на Държавна сигурност"}
{"url": "https://www.novinite.bg/articles/166305/Ostaviha-v-aresta-romite-napadnali-policai-v-Sliven", "text": "Сливенският районен съд остави в ареста четиримата роми, задържани за нападението над полицаи миналата седмица в Сливен.Те са обвинени в непристойни и груби действия, неуважение и пречене на органите на реда при изпълнение на служебните им ангажименти.В четвъртък вечерта миналата седмица четиримата, заедно със свои съграждани от ромския квартал на Сливен, не са се подчинили на разпорежданията на полицаите да спрат силна музика и започнали да замерят униформените с бутилки, чинии, керемиди и камъни.При сблъсъка бяха ранени четирима полицаи, единият от които е все още в болница с черепно-мозъчна травма.", "date": "2018.10.22", "title": "Оставиха в ареста ромите, нападнали полицаи в Сливен"}
{"url": "https://www.novinite.bg/articles/166293/Moshtno-tornado-v-Kipar", "text": "Мощно торнадо отнеснесе над 40 къщи в две населени места в Кипър. Стотици хора останаха без дом. Части от слънчевите панели на някои сгради изхвърчали на километър разстояние. Няма жертви, но стихията е нанесла щети за милиони.Очевидци разказват, че долната част на фунията е била висока над 200 метра. Бушуващият вятър е вдигал метални конструкции, тежки огради и покъщнина. По пътя си торнадото е оставило пътека от разрушения. Спярно е водоподаването и електричеството, пише изданието Cyprus Mail Online.Два силни труса разлюляха КанадаВластите вече са започнали опис на щетите. Всяко засегнато домакинство ще получи финансова помощ. Останалите без дом временно са настанени при свои близки и в хотели", "date": "2018.10.22", "title": "Мощно торнадо в Кипър"}
{"url": "https://www.novinite.bg/articles/166303/Spipaha-imanyar-v-mestnost-Variana", "text": "На 21 октомври в културно-историческата местност „Вариана“ в землището на село Лесковец, полицейски служители са установили двама мъже, които извършвали разкопки с металотърсачи и лопати. Това съобщиха от ОДМВР-Враца. При опит да бъдат заловени, едното лице успява да избяга. Задържан е 31-годишен мъж от Бяла Слатина. Установено е, че избягалото лице е 31-годишен жител на Оряхово. Мъжът е обявен за издирване. Образувано е досъдебно производство.", "date": "2018.10.22", "title": "Спипаха иманяр в местност „Вариана“"}
{"url": "https://www.novinite.bg/articles/166280/Dve-jeni-rodiha-triznaci-v-stolichna-bolnica", "text": "Тризнаци проплакаха два пъти за две седмици в столичната болница \"Токуда\", като втората тройка бебета са се родили след естествено спонтанно зачеване, съобщиха от лечебното заведение.Шестте бебета, които са момиченца, все още са под наблюдение в неонатологичния интензивен сектор.Първите тризнаци са родени след многоплодна инвитро бременност и оперативно раждане в 29-та гестационна седмица. Новородените са с тегло между 700 грама и 1390 грама.Втората тройка деца се появиха на бял свят след спонтанна бременност, което се случва изключително рядко. Те са с тегло при раждането по около 1 кг. Състоянието им вече е стабилно, дишат самостоятелно и продължават да наддават на тегло.Екипът на отделението по Акушерство и гинекология притежава богат опит при проследяване и раждане след рискови бременности, което в колаборация с високоспециализираните умения на специалистите по Неонатология има решаващо значение за добрия изход за майките и бебетата. Двете отделения работят с изключителен професионализъм и отдаденост, особено когато става дума за случаи на тежка бременност, извънредни обстоятелства и раждане на недоносени бебета с екстремно ниско тегло. Отделението по Неонатология притежава най-високото трето ниво на компетентност и е едно от малкото в страната, които осигуряват цялостна медицинска грижа за недоносени и рискови бебета.За 6-те момиченца екипът на д-р Масларска полага няколкоседмични денонощни грижи с всички специализирани средства. Те ще останат под наблюдение, докато достигнат необходимото препоръчително тегло за своята възраст.", "date": "2018.10.22", "title": "Две жени родиха тризнаци в столична болница"}
{"url": "https://www.novinite.bg/articles/166253/Dnes-shte-bade-predimno-oblachno", "text": "Днес ще бъде предимно облачно и на отделни места, главно в Западна и Централна България ще има превалявания от дъжд. Ще духа слаб, в Източна България - умерен североизточен вятър и с него температурите още малко ще се понижат. Максималните температури ще са между 14° и 19°.Над планините ще бъде предимно облачно, мъгливо и на места в масивите от Западна и Централна България ще има валежи от дъжд, над 1800-2000 метра - от сняг. Ще духа до умерен вятър предимно от изток. Максималната температура на височина 1200 метра ще е около 10°, на 2000 метра – около 3°.По Черноморието ще е предимно облачно, но валежи са малко вероятни. Ще духа умерен североизточен вятър. Максималните температури ще са между 17 и 19°, малко по-ниски от температурата на морската вода. Вълнението на морето ще е 2-3 бала.", "date": "2018.10.22", "title": "Днес ще бъде предимно облачно"}
{"url": "https://www.novinite.bg/articles/166270/Dete-postrada-ot-voltova-daga", "text": "8-годишно момче е настанено в болница във Варна в тежко състояние след падане от метален стълб, съобщиха от ОД на МВР-Силистра.Произшествието е станало на 19 октомври около 16.20 часа в село Голеш. Според първоначалните данни детето се покатерило на стълб от електропреносната мрежа и след като било поразено от волтова дъга, паднало от височина 6-7 м. С тежки травми и изгаряния то било транспортирано за лечение във варненска болница.По случая е образувано досъдебно производство. ", "date": "2018.10.22", "title": "Дете пострада от волтова дъга"}
{"url": "https://www.novinite.bg/articles/166306/41-sa-funkcionalno-negramotnite-vazrastni-v-Balgariya", "text": "Един на всеки петима европейци и един на всеки петима 15-годишни е функционално неграмотен, което означава, че не може да чете добре, така че да извлича правилно информацията от различни източници, да я обработва и да взима решения, които се основават на този анализ. У нас функционално неграмотните възрастни са 41%.Доц. Илияна Гаравалова от Института по български език към БАН посочва, че развиването на грамотността трябва да започва в ранно детство. Тя смята, че е сложно да се каже какво може да се направи по въпроса в училищна възраст:.\"Това е един доста сложен въпрос. Това, което ние се опитваме да направим в рамките на нашата кампания \"Написаното остава, пиши правилно\", е на първо място да привлечем вниманието на българската общественост към това, че ценностите малко са изместени и то не в правилната според нас посока. Искаме да обърнем внимание на това, че да си грамотен, да владееш средствата на езика, да се изразяваш добре, е всъщност престижно, че то те прави успешен човек. Не на последно място се стараем това да не звучи назидателно, а да бъде поднесено на учениците под формата на игра, защото, когато човек се забавлява, той усвоява нещата много по-добре и ги помни много по-дълго. Нашата кампания се реализира вече пета година, като първоначално започна под формата на провокация по софийските улици – спирахме хората, за да направят една кратка диктовка и да проверят доколко са грамотни. След това това прерасна вече в кампания, която се изявява най-вече на 24-ти май в Седмицата на четенето и Деня на езиците, но и през цялата година, защото непрекъснато получаваме покани от вече десетки градове и десетки училища в тези градове за нашите езикови игри\", коментира доц. Гаравалова за БНР.Доц. Гаравалова не смята, че проблемът с липсата на грамотност може да бъде обяснен с това, че много уроци се виждат скучни на учениците: \"Смятам, че отговорността на това да си образован, е лична преди всичко. Не може учителят да бъде клоун, за да може вниманието на детето да бъде привлечено към съответния урок\".", "date": "2018.10.22", "title": "41% са функционално неграмотните възрастни в България"}
{"url": "https://www.novinite.bg/articles/166261/Zatvaryat-patya-prez-Vladaya-poradi-remont", "text": "От утре, 23 октомври, започва ремонт на пътя София-Перник, през Владая, съобщиха от пресцентъра на Агенция \"Пътна инфраструктура\".Трафикът се насочва по автомагистрала \"Люлин\" и по първокласния път ще преминават единствено автомобилите на масовия градски транспорт. Целта е до началото на ноември да завърши ремонтът на 1,5-километровата отсечка.За улеснение на трафика по автомагистрала \"Люлин\" от 23 октомври в пиковите часове ще има реверсивно движение. Това е отсечката в района на свлачището при 9-и километър. От 7:00 ч. до 13:00 ч., когато трафикът от Перник към София е по-интензивен, ще има една лента в посока Перник и две ленти за София. От 13:00 ч. до 7:00 ч. сутринта на следващия ден съответно ще има две ленти за Перник и една за София.Скоростта на движение в този участък от автомагистралата ще е ограничена до 50 км/час.Движението по АМ \"Люлин\" не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-и километър. Очаква се предвидените аварийно-възстановителни дейности да завършат до 26 октомври.", "date": "2018.10.22", "title": "Затварят пътя през Владая поради ремонт"}
{"url": "https://www.novinite.bg/articles/166262/Toplofikaciya-Sofiya-reshava-koga-da-pusne-parnoto", "text": "Седмицата започва с рязко застудяване и валежи от дъжд. Максималните температури в Западна България ще паднат до под 10 градуса. Затова днес \"Топлофикация София\" ще реши кога да пусне парното в столицата.От дружеството са в постоянна комуникация с Националния институт по метеорология и хидрология. За да бъде пуснато парното в София, трябва да бъдат изпълнени няколко задължителни, уредени от закона, условия: да има три последователни дни със средна денонощна температура под 12 градуса, прогноза за трайно застудяване на времето.От дружеството съветват потребителите да освободят винтилите на парното максимално, за да се обезвъздуши системата.Директорите на болнични заведения, училища и детски градини, ще могат да направят заявление в \"Топлофикация София\", след което в рамките на ден топлоподаването към тях ще бъде изпълнено.", "date": "2018.10.22", "title": "\"Топлофикация София\" решава кога да пусне парното"}
{"url": "https://www.novinite.bg/articles/166263/11-raneni-pri-katastrofi-za-denonoshtieto", "text": "През изминалото денонощие на територията на страната са станали 11 тежки пътнотранспортни произшествия /ПТП/, съобщават от МВР.При тях са пострадали 11 души, загинали няма.В София за денонощието са регистрирани 18 леки и една тежка катастрофи, при които има един ранен.", "date": "2018.10.22", "title": "11 ранени при катастрофи за денонощието"}
{"url": "https://www.novinite.bg/articles/166254/Reklamen-klip-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране \"служебен абонамент\", както следва:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.22", "title": "Рекламен клип ограничава движението в столицата"}
{"url": "https://www.novinite.bg/articles/166265/Nad-207-000-dushi-vseki-mesec-chakat-na-opashka-za-rabota", "text": "Всеки месец средно по 207 417 българи чакат на опашка за работа. Това сочат данните на Агенцията по заетостта за първите седем месеца на годината. Почти всеки втори от регистрираните в бюрата по труда е без квалификация, като всеки четвърти е с основно или по-ниско образование. 32.1% от безработните пък имат диплома от университет или професионално училище, като делът на висшистите е 19.1%, пише \"Монитор\".Първенци по разкрити свободни места са градовете София, Пловдив, Варна, Бургас, Русе и Стара Загора, а всеки четвърти работодател изпитва глад за служители в преработващата промишленост. Веднага след тях се нареждат хотелиерите и ресторантьорите (17.7%). 14 на сто от бизнеса пък търси продавачи и автомонтьори. При средно 130 000 свободни работни места месечно по около 17 023-ма успяват да намерят работа, която да отговаря на образованието и уменията им. Общият им брой до края на август набъбва до 136 185. Това са тези, които започват да се трудят в реалния сектор, т.е. не са включени в програмите за субсидирана заетост на бюрата по труда. В летните месеци, когато има търсене на сезонна работна ръка, пък средномесечният брой на заетите достига до 22 000. По-претенциозни към предлаганата позиция и условията се оказват регионите с добре развит пазар като Пловдив и Стара Загора, където има и най-много откази за приемане на работа. В челната десетка по откази попадат и области с традиционно висока безработица като Враца и Монтана. Обикновено българите отказвали дадена позиция заради ниско заплащане и отдалеченост на работното място.Междувременно стана ясно, че през следващите пет години бизнесът ще изпитва глад за 500 000 специалисти. Това прогнозира по-рано пред БНР Васил Велев, председател на Асоциацията на индустриалния капитал в България. Липсата на кадри се обуславяла от демографските тенденции, миграцията и ръста на икономиката. По думите му именно липсата на човешки ресурс било това, което пречело на родната икономика да се развива с по-бързи темпове. Сред дефицитните кадри са инженерите медицинските сестри, шофьорите и работещите в туризма и селското стопанство.", "date": "2018.10.22", "title": "Над 207 000 души всеки месец чакат на опашка за работа"}
{"url": "https://www.novinite.bg/articles/166266/Protestat-v-sTrud-prerasna-v-nacionalna-iniciativa", "text": "На 20.10.2018 г. В пловдивското село Труд се състоя поредният  за чист въздух и работещи институции. Пореден, но много различен! Стотиците иращи бяха подкрепено от още седем населени места, които страдат от индустриални обгазявания и от липсата на адекватност от страна на институциите! По тази причина в село Труд бе поставено началото на национално обединение на неправителствени организации от различни краища на България. Организаторите от Сдружение “Бъдеще за село Труд”, както и част от бъдещите учредители на националното обединение ще дадат пресконференция вСофия до дни. Националното обединение ще бъде официално учредено до края на 2018г. Събитието ще бъде публично, с присъствие на граждани и медии.", "date": "2018.10.22", "title": "Протестът в с.Труд прерасна в национална  инициатива"}
{"url": "https://www.novinite.bg/articles/166269/Nashi-studenti-sa-chast-ot-novoto-pokolenie-koeto-shte-upravlyava-resursite-na-badeshteto", "text": "Двама български студенти участваха в десетдневното лятно училище за управление и възобновяване на ресурсите на бъдещето на международната група Veolia, което се провежда ежегодно в кампуса на компанията в Париж.Veolia Summer School е само една от социалните инициативи на международната група, насочени към развитието на млади таланти. Тя има за цел, чрез намиране на решения за бъдещето, да подпомогне трансфера на знания от Veolia към следващото поколение млади граждани, да насочи вниманието им към променящия се свят и да развие способностите им за справяне с природните предизвикателства. Младите участници отнасят наученото в страните, които представляват. Целта на програмата е да укрепи връзката между университетите, студентите и бизнеса в лицето на международната компания Veolia, но онова, което обединява всички тях, е отговорността към околната среда и споделената мисия за възобновяване на световните ресурси.Тази година 38 участници се присъединиха към събитието. Те са от университети и колежи в САЩ, Армения, Великобритания, Германия, Италия, Ирландия, Китай, Дания, Еквадор, Франция, Унгария, Мароко, Мексико, Оман, Саудитска Арабия, Полша, Аржентина, Румъния, Чехия, Испания, Австралия и България.Това е трета поредна година, в която и български студенти имаха възможността да участват в инициативата на френската компания. Veolia Summer School събира студенти от специалностите управление на води, енергия и отпадъци, иновативни екологични технологии и др., свързани с дейността на групата Veolia по света.През 2018 г. българските представители в лятното училище на компанията бяха двама възпитаници на Биологическия факултет на Софийски университет „Св. Климент Охридски“ - Даяна Димитрова и Георги Иларионов. Те признават, че заминават за Париж след поредица от интервюта с Veolia в България и силна конкуренция. Студентите споделят, че в кампуса са получили много знания, споделен опит от световни експерти и служители на компанията и нов поглед за бъдещето на световните ресурси и управлението им.Програмата в лятното училище е изцяло практическа и включва дискусии с експерти от различни области, посещение на стратегически обекти, управлявани от Veolia, работни групи, разработване на проекти, както и среща с Председателя на борда на директорите и главен изпълнителен директор на Veolia – Антоан Фреро.Българските студенти имаха възможността да посетят депото за отпадъци на Париж,  пречиствателната станция за отпадъчни води с аеробно разграждане и зелен бар, създаден върху остатъци от стара железопътна линия.Младите таланти работиха с експерти по конкретен проект: управление на водата, енергията и отпадъците в нов устойчив екологичен район с 16 000 жители, разположен на пресечната точка на три френски града.Старши ментори от Veolia ръководят и придружават студентите. Дaяна и Георги споделят, че са най-впечатлени от Тодор Николов. Той започва своето кариерно развитие във Veolia в България през 2011 г. От 2012 до 2016 г. е изпълнителен директор на Веолия Енерджи Варна, след което приема предизвикателството да работи в Техническа дирекция на Групата в Париж. Тодор Николов всяка година участва като ментор и лектор във Veolia Summer School.Още четете на  ", "date": "2018.10.22", "title": "Наши студенти са част от новото поколение, което ще управлява ресурсите на бъдещето"}
{"url": "https://www.novinite.bg/articles/166264/Ot-BABH-sa-dovolni-ot-ogradata-po-granicata-s-Rumaniya", "text": "Оградата по границата с Румъния си свърши работата и спря африканската чума по свинете. Това заяви д-р Георги Чобанов, директор на дирекция \"Хуманно отношение към животните\" към Българската агенция по храните (БАБХ). Според експерта, който говори по БНТ, ограда спряла дивите прасета по пътя им през българо-румънската граница. Чобанов добави, че проблемите в Румъния били огромни и тамошните власти действат така, както БАБХ действа в случая с чумата по дребните преживни животни в Ямболско.Относно птичия грип, засега нови огнища няма. Вземат се превантивни мерки, с постоянни изследвания във ферми за птици.", "date": "2018.10.22", "title": "От БАБХ са доволни от оградата по границата с Румъния"}
{"url": "https://www.novinite.bg/articles/166275/Podpisvat-sporazumenie-za-biznes-satrudnichestvo-mejdu-Sofiya-i-Viena", "text": "Споразуменоето е договорено на среща във Виена между кмета на София Йорданка Фандъкова и кмета на Виена Михаел Лудвиг. Документът ще бъде подписан днес, пише Споразумението е договорено между Столичната агенция за инвестиции и Виенската бизнес агенция (Vienna Business Agency) и ще бъде подписано от изпълнителните им директори – Герхард Хирци, управляващ директор на Виенската бизнес агенция и Владимир Данаилов, изпълнителен директор на Столичната общинска агенция за приватизация и инвестиции. Договорът за сътрудничество има за цел да улесни бизнес отношенията между двата града.В същото време във Виена се провежда събитието „25 часа във Виена“, към което ще се присъединят дванадесет български компании от секторите Финанси и Биотехнологии и Науки за живота (Biotech & Life Science) . Днес и утре серията от бизнес срещи ще има за цел да запознае българските компании с бизнес средата във Виена, да им помогне да установят контакти с местните партньори и да обсъдят възможности за сътрудничество.", "date": "2018.10.22", "title": "Подписват споразумение за бизнес сътрудничество между София и Виена"}
{"url": "https://www.novinite.bg/articles/166259/Promyana-na-dvijenieto-v-Sofiya-vav-vrazka-s-priem-ot-posolstvoto-na-Ungariya", "text": "От 08:00 до 13:00 часа на 22.10.2018 г. се забранява престоят и паркирането на пътни превозни средства по ул. \"6-ти септември\" между бул. \"Евлоги и Христо Георгиеви\" и ул. \"Любен Каравелов\", предаде ТОП новини.От 10:30 до 14:30 часа на 22.10.2018 г. само при необходимост и по преценка на отдел \"Пътна полиция\" при СДВР, се забранява влизането на пътни превозни средства по ул. \"6-ти септември\" между бул. \"Евлоги и Христо Георгиеви\" и ул. \"Любен Каравелов\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.22", "title": "Промяна на движението в София във връзка с прием от посолството на Унгария"}
{"url": "https://www.novinite.bg/articles/166276/Spored-prouchvane-Fandakova-pecheli-naj-mnogo-doverie-sred-sofiyanci", "text": "След проведеното експресно проучване в София на 18 октомври със 193-ма участници има изненадващи резултати. Според анкетата на Авенир, въпреки скандалите от последните седмици, 60% от запитаните имат доверие на кмета Йорданка Фандъкова. Резултатите на ГЕРБ и БСП са не по-малко интересни. Ако изборите бяха тази седмица, двете партии се изравняват с 33% от гласовете на софиянци, предаде Обединените патриоти печелят 15% доверие от електората в София, но много висок резултат дават и на Сините в различните им нюанси, ако се явят заедно – 12%.За нова партия биха гласували 47% , ако новата формация им предложи адекватни предложения за промяна на цялостната картина, не само в София, но и в цялата страна.", "date": "2018.10.22", "title": "Според проучване Фандъкова печели най-много доверие сред софиянци"}
{"url": "https://www.novinite.bg/articles/166282/Valeri-Simeonov-Ne-vijdam-prichini-da-podam-ostavka-po-lichni-saobrajeniya", "text": "Не виждам причини да подам оставка по лични съображения. Това заяви вицепремиерът Валери Симеонов по повод исканията да се оттегли на протестиращите майки на деца с увреждания. „Човек не подава оставка за това, че казва истината. Боли, не боли, това е истината, стоя зад своите думи катeгорично”, подчерта той.Симеонов допълни, че когато политическият съвет на коалицията ГЕРБ – Обединени патриоти поискат оставката му, той ще я подаде.„Всеки може да иска оставки, особено политически партии и политически лидери. Оставката обаче представлява самостоятелно решение за освобождаване на определен пост. Причините могат да бъдат две – лични, морални, ако човек е допуснал грешка и по този начин смята, че ще я изкупи, а втората е искане за оставка в резултат на политическо решение. Такова политическо решение може да вземе политическия съвет на коалиция ГЕРБ – Обединени партиоти. Същите те са ме задължили да бъда вицепремиер. Аз съм на тази длъжност не по свое желание, такова беше решението на коалиционния съвет”, коментира Симеонов.„Става въпрос за мнението основно на трима души – Бойко Борисов, Красимир Каракачанов и Волен Сидеров. Когато те поискат оставката ми, аз ще я подам по политически причини”, подчерта той.„Протестите на БСП не ме притесняват. Нормално е  политическа опозиционна сила да иска оставка. Да си ги събират, да ги карат с рейсове от различните градове”, подчерта той.", "date": "2018.10.22", "title": "Валери Симеонов: Не виждам причини да подам оставка по лични съображения"}
{"url": "https://www.novinite.bg/articles/166256/Tramp-i-Kim-moje-se-sreshtnat-otnovo-prez-yanuari", "text": "Нова среща между президента на САЩ Доналд Тръмп и севернокорейския лидер Ким Чен-ун може да се състои през януари 2019 г., съобщи днес южнокорейския вестник \"Чосон илбо\", като се позовава на дипломатически източник във Вашингтон, предаде ТАСС. Американското правителство иска да проведе срещата на върха до 10 януари, мястото й още не е определено, посочва вестникът. По-рано съветникът на американския президент по въпросите на националната сигурност Джон Болтън заяви, че Ким и Тръмп може да се срещнат през следващите няколко месеца. На 7 октомври държавният секретар на САЩ Майк Помпейо посети Пхенян и Пекин. Американският дипломат успя да постигне споразумение с Ким Чен-ун за създаване на работна група по въпросите на денуклеаризацията и обсъди възможността за втора среща на върха САЩ-КНДР. На 12 юни в Сингапур се състоя първата в историята среща на лидерите на двете държави. След срещата Тръмп и Ким подписаха съвместно изявление, в което Пхенян обяви готовност да работи за освобождаване на Корейския полуостров от ядрени оръжия, а Вашингтон се задължи да предостави на Северна Корея гаранции за сигурност, припомня агенцията.", "date": "2018.10.22", "title": "Тръмп и Ким може се срещнат отново през януари?"}
{"url": "https://www.novinite.bg/articles/166290/Naprejenie-pred-MS-zaradi-ostavkata-na-Simeonov", "text": "Исканата оставката на Валери Симеонов предизвиква напрежение и в момента около Министерският съвет има засилено полицейско присъствие, предаеАктът на недоволство е насрочен за 12.30 часа.  Протестът е организиран от майките на деца с увреждания с искане за оставката на вицепремиера Валери Симеонов.Повод за реакцията на майките са думи на Симеонов във връзка със Закона за хората с увреждания. Той нарече майките “кресливи жени с уж болни деца”.Протести ще има и във Варна, Враца, Силистра, Пловдив,Стара Загора, Плевен и Лондон", "date": "2018.10.22", "title": "Напрежение пред МС заради оставката на Симеонов"}
{"url": "https://www.novinite.bg/articles/166291/Borisov-se-sreshtna-s-ministar-predsedatelya-na-OAE-shejh-Mohamed-Bin-Rashed-Al-Maktum", "text": "Държим на приятелските връзки с ОАЕ и желаем да ги развиваме и задълбочаваме, заяви премиерът Бойко Борисов по време на срещата си с вицепрезидента, министър-председател на ОАЕ и управник на емирство Дубай шейх Мохамед Бин Рашед Ал-Мактум. Българският министър- председател отбеляза, че цени високо наличието на взаимна политическа воля за активизиране на двустранното сътрудничество. Премиерът Борисов специално изтъкна ролята на Дубай в развитието на българо-емиратските връзки. Той отбеляза, че в ОАЕ е съсредоточена най-многочислената в региона българска общност, като по-голямата част от нейните представители живеят и работят именно в Дубай. Българският министър-председател изрази своите поздравления към емиратското ръководство и народа на ОАЕ за постигнатото по пътя на развитието и технологичното модернизиране на страната.Премиерът Борисов изрази увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността. Според министър- председателя би било от полза и за двете страни, ако се насърчават контактите между представителите на бизнеса. Емиратските инвеститори са добре дошли у нас, отбеляза премиерът Борисов, като изтъкна възможностите в българските индустриални зони. Министър-председателят Бойко Борисов благодари за гостоприемството и отправи покана към шейх Мохамед Бин Рашед Ал- Мактум да посети България в удобно време, за да се запознае с потенциала на страната ни и за да продължи обсъждането на пътищата за разширяване на взаимното сътрудничество.", "date": "2018.10.22", "title": "Борисов се срещна с министър-председателя на ОАЕ шейх Мохамед Бин Рашед Ал-Мактум"}
{"url": "https://www.novinite.bg/articles/166298/Borisov--Ako-poiskam-ostavkata-na-Simeonov-shte-se-schupi-koaliciyata", "text": "Премиерът Бойко Борисов няма да иска оставката на Валери Симеонов. Това заяви Борисов в Дубай, където е на посещение.\"Още преди дни поднесох извинения от името на Валери Симеонов за думите му. Искам да помоля и майките, и протестиращите, защото от самото начало работим заедно, за да може и двата закона да влязат заедно. Сега в сряда съм създал организация от ГЕРБ да минат през комисии, да се гледат в парламента и да бъдат приети. Ще видите в сайта на Министерски съвет проектобюджета, където сме отпуснали 150 милиона допълнително\", подчерта Борисов.\"Искането на оставката на Валери Симеонов от моя страна е нарушаване на коалиционното споразумение. Без решение на \"Обединени патриоти\" няма никаква правна стойност. Ако тръгна силово да му искам оставката, както искат майките, това означава автоматично да се счупи коалицията\", обяви Борисов.Премиерът беше категоричен, че в този момент не може да хвърли държавата в хаос. Премиерът отново призова майките на деца с увреждания да имат търпение, защото само до няколко дни ще им бъдат приети всичките им искания. ", "date": "2018.10.22", "title": "Борисов : Ако поискам оставката на Симеонов, ще се счупи коалицията"}
{"url": "https://www.novinite.bg/articles/166283/Patriotite-chestvat-125-godini-ot-osnovavaneto-na-VMRO", "text": "На 23 октомври се навършват 125 години от основаването на ВМРО. Вече 125 години родолюбивата организация защитава правата на българите, където и да се намират по света, и се бори за духовното и културно единение на всички сънародници от Мизия, Тракия, Македония.Тържествено датата ще бъде отбелязана на 23 октомври (вторник) от 12.00 ч. с поклонение пред Паметника на българските революционери от Македония, Беломорска и Одринска Тракия, отдали живота си за свободна и целокупна България. На паметника, който се намира на бул. „Стефан Стамболов“ № 2 (ъгъла на булевардите „Тодор Александров“ и „ Христо Ботев“), ще бъдат поднесени цветя и венци.На тържеството ще присъстват лидерът на ВМРО, министър на отбраната и вицепремиер Красимир Каракачанов, организационният секретар на ВМРО Юлиан Ангелов, народни представители, общински съветници, кметове, членове и симпатизанти на ВМРО, българи от Македония и Западните покрайнини. Ще присъстват и представители на Сдружението на родовете от Македония, СПС „Защита“, НСКЗВ „За честа на пагона“, Македонския научен институт, Национално движение „БГ Патриот“.", "date": "2018.10.22", "title": "Патриотите честват 125 години от основаването на ВМРО"}
{"url": "https://www.novinite.bg/articles/166267/Po-skapa-ski-vakanciya-u-nas-tazi-zima", "text": "Подготовката за зимния сезон в големите ски курорти вече започна. Преди дни Банско беше обявен за най-евтината ски дестинация в Европа сред 31 курорта. Седмична ваканция там струва 405 паунда, показва британската класация, предаде Нова телевизи.Колко ще ни струва почивката през зимните месеци? И къде най-евтино ще можем да караме ски или сноуборд? Екипът на NOVA сравни цените на лифт картите, нощувките и кувертите в заведенията в големите курорти у нас и в чужбина.Очакванията са 1,7 млн. чужденци да влязат в страната през зимните месеци, като 210 хил. от тях ще карат ски или сноуборд.В Боровец ден по пистите вече ще струва 58 лева. При онлайн презареждане отстъпката ще е 5%. Такава ще бъде новата цена и в Пампорово. Там картата от 58 лв. ще важи за двете писти – \"Пампорово\" и \"Мечи чал\", между които туристите ще се извозват с шатъл. Все още концесионерът в Банско не е обявил цените на картите. Но вероятно ръст ще има и там.“Нашата ценова политика въобще не е гъвкава по отношение на лифт картите. Туроператорите е хубаво да знаят цените, за да си направим кампаниите, да продаваме много по-отрано, а не да чакаме последния момент“, коментира Димитър Попов от Асоциацията на българските туроператори.Засега хотелиерите и в трите курорта не предвиждат скок в цените на услугите. Заведенията обаче готвят по-скъпи менюта.А концесионерите обещават по-модерни лифтове и по-добре обработени писти. ", "date": "2018.10.22", "title": "По-скъпа ски - ваканция у нас тази зима"}
{"url": "https://www.novinite.bg/articles/166272/Bojko-Borisov-poseti-Centarat-po-operaciite-na-policiyata-v-Dubaj", "text": "Министър-председателят Бойко Борисов посети Центърът по операциите на полицията в Дубай. Той е на официално посещение в Обединените арабски емирства и днес ще се срещне с вицепрезидента и министър-председател на ОАЕ и управник на емирство Дубай шейх Мохамед Бин Рашед Ал-Мактум. В Центърът по операциите на полицията премиерът Борисов се запозна с автомобилите, техниката и ресурсите, с които разполагат в Дубай. От там се координира дейността на 28 хиляди камери в целия град. В Центъра постоянно дежурят 80 полицейски служители. Ръководителят на полицията генерал-майор Абдула Халифа Ал-Мери презентира възможностите и придобивките на органите по сигурността в Дубай, а министър-председателят Борисов акцентира върху мерките, които страната ни е взела по сигурността на границите - с техника и жива охрана. Той посочи, че само преди дни бяха осигурени 341 нови полицейски джипове за нуждите на българската гранична полиция и допълни, че страната ни планира цялостна модернизация на Института по криминалистика.", "date": "2018.10.22", "title": "Бойко Борисов посети Центърът по операциите на полицията в Дубай"}
{"url": "https://www.novinite.bg/articles/166294/Volen-Siderov-iska-ostavkata-na-Valeri-Simeonov-ima-palnata-podkrepa-na-Barekov", "text": "Евродепутатът Николай Бареков изрази подкрепата си към Волен Сидеров да поиска оставката на Валери Симеонов на незабавен коалиционен съвет. Eто какво заяви той преди броени минути в личния си профил във Фейсбук:\"Разговаряхме току-що. Съобщих на Волен Сидеров, че има пълната ми подкрепа незабавно да свика коалиционния съвет и да поиска оставката на Валери Симеонов като вицепремиер. Тази оставка трябва да бъде гласувана още в сряда в Народното събрание. Доколкото разбирам Цветанов брани Симеонов като Матросов на амбразурата. А Каракачанов се ослушва като гърмян заек. Сигурен съм, че оставката е въпрос на часове. Странно как ужким Валери Симеонов водеше “война” срещу Домусчиев, а сега Домусчиев го брани с тяло и гел, тъй да се каже?...\"", "date": "2018.10.22", "title": "Волен Сидеров иска оставката на Валери Симеонов, има пълната подкрепа на Бареков"}
{"url": "https://www.novinite.bg/articles/166307/EK-shte-razgleda-na-13-ti-noemvri-dokladite-za-napredaka-na-Balgariya-i-Rumaniya", "text": "Европейската комисия ще разгледа на 13-ти ноември докладите за напредъка на България и Румъния по механизма за сътрудничество и проверка. Това съобщи на пресконференция говорител на комисията, пише БТА.Той заяви, че ЕК приканва Румъния да вземе предвид препоръките на Венецианската комисия.Преди дни комисията към Съвета на Европа препоръча властите в Букурещ да потърсят широко обществено съгласие по подготвяните промени в Наказателния и Наказателно-процесуалния кодекс. Според Венецианската комисия предвижданите промени значително отслабват ефективността на съдебната система в борбата срещу корупцията и организираната престъпност.Говорителят припомни, че неотдавна зам.-председателят на ЕК Франс Тимерманс предупреди за готовността докладът за Румъния да съдържа оценки на двата законопроекта. Ще бъдем далтонисти в оценките си, посочи говорителят по повод предстоящото румънско председателство на Съвета на ЕС от началото на следващата година и насрочената за Сибиу среща на европейските държавни и правителствени ръководители през май.Попитан дали това ще бъдат последните доклади, след като председателят на ЕК Жан-Клод Юнкер изрази преди години готовност до края на мандата му наблюдението да отпадне, говорителят отговори уклончиво. Това са последните доклади за комисията \"Юнкер\", доколкото мандатът на комисията изтича на 31 октомври догодина, каза той. Не мога да кажа дали календарът за догодина ще постави докладите преди или след тази дата, ще видим, животът ще покаже, добави говорителят.", "date": "2018.10.22", "title": "ЕК ще разгледа на 13-ти ноември докладите за напредъка на България и Румъния"}
{"url": "https://www.novinite.bg/articles/166258/Obsadat-poveche-pari-za-zdrave-za-sledvashtata-godina", "text": "Проектобюджетът на Националната здравноосигурителна каса за следващата година ще бъде обсъден на заседание на Надзорния съвет на институцията. Предвиждат се повече пари по почти всички направления, предеаде ТОП новини.Догодина бюджетът за здраве ще се увеличи с около 490 млн. лв. Така ще надхвърли 4 млрд. лв. С 18 млн. е увеличен бюджетът за личните лекари. 28 млн. повече ще има за прегледи при специалисти и 7 млн. - за изследвания. Най-сериозно увеличение има в бюджета за болниците.Той е с почти 180 млн. лв. повече в сравнение с тази година. При лекарствата, където обикновено има най-голям преразход, увеличението е с над 117 млн. лв. Агенцията по трансплантации и Медицинският одит се обединяват в нова структура, която ще е на подчинение на здравния министър и ще контролира и болниците.", "date": "2018.10.22", "title": "Обсъдат повече пари за здраве за следващата година"}
