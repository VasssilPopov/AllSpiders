{"url": "https://www.novinite.bg/articles/166033/Zala-Universiada-shte-se-ocenyava-nanovo", "text": "Очаква се зала „Универсиада“ да получи нова оценка. Това се налага, след като не успя и вторият опит за публична продажба на съоръжението.Първият път цената беше намалена с 10 %, но цифрата 14.042 млн.лв. не впечатли никого. Публичната продажба бе предвидена за месец юни, пише  Оказва се, че собственикът на дружество „Универсиада“ ЕАД – „Велдер билд“ ЕАД – има дълг от 8.5 млн. лв. към КТБ. Към момента, справката в ТР показва, че капиталът на „Универсиада“ ЕАД е 7.34 млн. лева и неин управител е Константин Папазов, коментира Дневник. През юни Папазов сподели, че няма притеснения за клуба, тъй като няма връзка със запора. Тъй като залата е собственост на банката, тя ще продължи да се използва за спортни цели. Папазов е сигурен, че след като се намери купувач на съоръжението, „Левски Лукойл“ ще се стреми да се споразумее с него за ползване на залата.", "date": "2018.10.16", "title": "Зала „Универсиада“ ще се оценява наново"}
{"url": "https://www.novinite.bg/articles/166030/Maj-i-jena-biha-kontrolori-v-gradskiya-transport", "text": "Софийска районна прокуратура внесе обвинителен акт за хулиганство и причиняване на телесна повреда, съобщиха от пресцентъра на държавното обвинение. На 19.04.2018 г. около 12.00 ч., в гр. София, в района на автобусна спирка „Бл. 25“ в ж.к. „Овча купел“, обвиняемата Д. Димитрова пътувала в автобус по линия № 102 на СКГТ без редовен превозен документ. На посочената спирка била извършена проверка от контрольори по редовността на пътници към „Център за градска мобилност“ - Столична община – от свидетелите Г., Ц., В. и А. Свидетелят Ц. установила, че обвиняемата Димитрова пътува без редовен превозен документ, като отказвала да заплати и глоба. Димитрова била помолена да слезе от автобуса, като на спирката ѝ било обяснено, че в случай, че не желае да заплати глоба, ще ѝ бъде съставен административен акт. След като такъв бил съставен, Димитрова го прочела и скъсала. Това наложило да бъде поискано съдействие от служители на Общинска полиция – свидетелите Е. и К. В същото време Димитрова се обадила по мобилния си телефон, като на повикването ѝ на място дошъл обвиняемият А. Петров. Той попитал Димитрова: „Коя беше?“ след което отишъл при свидетеля Г. и я ударил в лицето с разтворена длан. Впоследствие обвиняемите Димитрова и Петров били задържани със съдействието на служители от 06 РУ-СДВР, а по случая било образувано досъдебно производство. В хода на производството на Димитрова е повдигнато обвинение по чл. 325, ал. 1 НК (хулиганство), а на Петров – по чл. 131, ал. 1, т. 12, вр. чл. 130, ал. 2 НК (причиняване на телесна повреда по хулигански подбуди). Разследването е приключено под ръководството и надзора на Софийска районна прокуратура, като на 16.10.2018 г. е внесен обвинителен акт срещу двамата за описаното по-горе деяние. Предстои делото да бъде насрочено за разглеждане в Софийски районен съд.", "date": "2018.10.16", "title": "Мъж и жена биха контрольори в градския транспорт"}
{"url": "https://www.novinite.bg/articles/166032/Zabranyavat-dvijenieto-po-ul-Car-Shishman-zaradi-remonti", "text": "Нова организация за движение по столичната улица „Цар Шишман“ ще има още от днес заради ремонтните дейности. Забранява се влизането на автомобили, съобщиха от Столична община.Влизането на пътни превозни средства ще бъде забранено по ул. „Цар Шишман“ в участъка от ул. „Граф Игнатиев“ до ул. „Ген Паренсов“, включително и през кръстовищата ул. „Цар Шишман“ – ул. „Граф Игнатиев“ и ул. „Цар Шишман“- ул. „Ген Паренсов“.Закриват се местата за почасово платено паркиране по ул. „Цар Шишман“ в участъка от ул. „Граф Игнатиев“ до ул. „Ген Паренсов“ се.", "date": "2018.10.16", "title": "Забраняват движението по ул. „Цар Шишман“ заради ремонти"}
{"url": "https://www.novinite.bg/articles/166034/Automotive-Conference-sabira-mejdunarodniya-automotiv-elit-v-Sofiya", "text": "Automotive Cluster Bulgaria има удоволствието да ви покани в четвъртък, 18 октомври, на най-големия форум в областта на автомобилната индустрия в България – Automotive Forum & Expo Sofia 2018. Събитието се провежда с подкрепата на Automechanika и ще се състои от 18 до 21 октомври 2018 (четвъртък-неделя) в Inter Expo Center, който е съорганизатор на Automotive Cluster Bulgaria. Организаторите имат амбицията да поставят началото на биенале, което да заеме редовно мястото си през есента на всяка четна година. Automotive Forum обединява няколко събития: Международна конференция, Кариерни дни и B2B срещи. На конференцията ще бъде подписан меморандум между Mobileye и Automotive Cluster Bulgaria за развитие на автономни технологии в България, които ще спомогнат и за безопасното шофиране. Конференцията се провежда под патронажа на министър-председателя г-н Бойко Борисов. Очаква се по време на събитието да бъдат обявени нови чуждестранни инвестиции. Международната автомобилна конференция Automotive Forum 2018 (18-19 октомври) е насочена към мениджъри и представители на индустрията. Тя ще доведе за първи път в България водещи имена от световния бизнес като BMW Group, Ford, Audi и VW Group, които ще представят пред българските аутомотив доставчици възможностите за съвместна работа с най-големите в индустрията. ABB Group ще представи за първи път на изложбен подиум болид от Формула Е от второ поколение (14:30 на първия ден от конференцията – 18 октомври). Formula E e моторен спорт на FIA с изцяло електрически болиди. Изложеният в България болид от второ поколение е на състезателен модел, който ще вземе участие за първи път в състезание през декември по време на старта на новия сезон в Саудитска Арабия. Доставчици за автомобилната индустрия като Bosch и логистични компании като LKW Walter ще представят своите виждания за бъдещето на автомобила и за значението на България на аутомотив картата на Европа. Водещи специалисти от индустрията и обществения живот ще участват в панели за обсъждане на ключови въпроси по темите „Образованието и автомобилния бранш“, „Бъдещето на индустрията“, „R&D инициативи в България и нови индустриални зони“, „Стратегия за развитие на аутомотив бизнеса в България и на Балканите“. Пълната програма и участниците могат да бъдат открити тук: forum.automotive.bg . Automotive Career Days ще даде възможност на професионалисти и непрофесионалисти, които искат да започнат или развият кариерата си в автомобилната индустрия да намерят желаната позиция в едни от най-големите аутомотив компании в България. Кариерните дни ще се проведат в зала 3 на 18 и 19 октомври и ще разкажат за добри практики и възможности за работа, и продължаване на кариерата в сферата на аутомотив индустрията. Презентации ще направят компании като Sensata, Festo и Luxoft. Успешни университети от Западна Европа и България ще представят инженерни и творчески програми за аутомотив обучение. Част от свободните позиции са качени на сайта forum.automotive.bg . Партньорът на Automotive Cluster Bulgaria за Кариерните дни Human Resources Specialists (HRS) ще направи презентация на тема „Професии на бъдещето“ и „Бизнес от ново поколение – как да изградим успешна кариера с представители на X, Y и Z поколението.“ B2B срещите ще дадат възможност представители на българския бизнес да се срещнат с чуждестранни партньори и на малките и средните предприятия да открият нови възможности за развитие като направят първата крачка към нови пазари. Изложбената част Automotive Expo 2018 ще се проведе от 18 до 21 октомври и ще обхване богатата палитра аутомотив технологии, авточасти и компоненти, автосервизно и гаражно оборудване, аксесоари и консумативи за леки, лекотоварни и тежкотоварни автомобили. Потвърдилите участие изложители вече са над 100 – сред тях лидерите в областта на вноса и дистрибуцията на части и аксесоари, водещите консултанти, логистични компании и търговски вериги от аутомотив бранша. За публиката ще има много изненади, сред които симулатори за безопасно движение, даващи възможност на всеки да изпита уменията си в критични ситуации на пътя, включително с демонстрация в безопасни условия на симулации на преобръщане и аквапланинг.", "date": "2018.10.16", "title": "Automotive Conference събира международния аутомотив елит в София"}
{"url": "https://www.novinite.bg/articles/166022/Do-22-oktomvri-shte-priklyuchat-remontite-na-AM-Lyulin", "text": "Ремонтите на автомагистрала \"Люлин\" ще приключат на 22 октомври, съобщи в Перник министърът на регионалното развитие и благоустройството Петя Аврамова.В момента в района се работи по укрепването на свлачището на 9-и километър. След отварянето на двете платна за движение ще започне ремонтът на пътя Перник – София през Владая.Министър Аврамова бе в Перник за откриването на новоизградения парк на предизвикателствата и обновения мост над река Струма, пояснява БНР.", "date": "2018.10.16", "title": "До 22 октомври ще приключат ремонтите на АМ \"Люлин\""}
{"url": "https://www.novinite.bg/articles/166020/BABH-kam-stopanite-Spazvajte-iziskvaniyata-za-biosigurnost", "text": "Към момента няма ново огнище на африканска чума по свинете. Това стана ясно на семинар на Българката агенция по безопасност на храните, посветен на опасната зараза по животните. Заместник-директорът на агенцията д-р Петя Петкова обясни, че освен в България, болестта е засечена и в Белгия, Чехия, Полша, Естония, Литва, Латвия, Унгария и Румъния. Ваксина за профилактика на заболяването все още не е открита. „Затова е важна профилактиката на животните“, уточни д-р Петкова: \"В разработените от БАБХ инструкции, които са публикувани на интернет страницата, има минимални правила за биосигурност, които следва да се спазват от всички стопани. Те са разписани, а в кампаниите, които провеждаме през последните години, също разясняваме минималните изисквания за биосигурност\". Ето в какво основно се състоят те: \"Задължително ограда, която да възпрепятства контакта между домашни и диви животни, забрана за изхранване с кухненски отпадъци, да се ограничи максимално достъпът на външни лица до стопанствата. Това са минимални прости правила, които наистина предпазват личните стопанства от евентуално проникване на вируса\", обясни д-р Петкова", "date": "2018.10.16", "title": "БАБХ към стопаните: Спазвайте изискванията за биосигурност"}
{"url": "https://www.novinite.bg/articles/166028/UniKredit-Bulbank-i-Alianc-podpisvat-sporazumenie-za-partnorstvo-v-Balgariya", "text": "иКредит Булбанк и Алианц България дават официален старт на партньорството си, според което банката ще предлага ексклузивно продуктите на застрахователната компания в областта на животозастраховането и общото застраховане. Така, от началото на октомври, във филиалите на УниКредит Булбанк клиентите могат да намерят широка гама от застрахователни продукти на Алианц, които им осигуряват застрахователна защита на живота и имуществото. Подписването на споразумението за България идва като продължение на решението за партньорство между УниКредит и Алианц на регионално ниво за страните от Централна и Източна Европа. То беше обявено в началото на юни и обедини силния банков франчайз на УниКредит със застрахователната експертиза на Алианц.„Това партньорство е уникална комбинация между две водещи институции от банкирането и застраховането в България. И двете компании имат общи ценности – фокус към клиента и иновации и именно затова ще предоставят най-добрата защита и обслужване на широката клиентска база“ – каза Александър Проценко, председател на Изпълнителния комитет на Алианц България Холдинг.  „Освен изпълнение на груповия ангажимент, за нас партньорството с Алианц е естествено продължение на начина, по който работим заедно от години. Сигурен съм, че и с формалното подписване на договора, днес ще затвърдим успешната практика, която сме установили през годините – заедно да предлагаме на клиентите най-подходящите за тях продукти при изгодни условия“ – коментира при подписването Левон Хампарцумян, главен изпълнителен директор и председател на УС на УниКредит Булбанк. „С ангажираното отношение, което виждаме и от страна на УниКредит Булбанк, и от наша страна, съм сигурен, че партньорството ни ще бъде успешно и ще доведе до подобряване и на финансовата и на застрахователната култура на клиентите“ – каза Павлин Петков, главен финансов директор на Алианц България Холдинг. „Когато две водещи компании работят заедно за клиентите, това със сигурност носи повече ползи за тях. Това партньорство ще ни даде възможност да обслужваме още по-добре нашите индивидуални клиенти, както и МСП“ – обясни Енрико Минити, главен оперативен директор на УниКредит Булбанк и зам.-председател на Управителния съвет на УниКредит Булбанк.", "date": "2018.10.16", "title": "УниКредит Булбанк и Алианц подписват споразумение за партньорство в България"}
{"url": "https://www.novinite.bg/articles/166035/Rabotodatelite-othvarliha-na-Tristranen-savet-proektozakona-za-horata-s-uvrejdaniya", "text": "Представителните работодателски организации отхвърлиха проекта на Закона за хората с увреждания, който днес беше разглеждан на заседание на Националния съвет за тристранно сътрудничество. Критики към проектозакона изказа вицепремиерът Валери Симеонов, от КТ \"Подкрепа\" също обявиха своите резерви. Единствено от КНСБ подкрепят предложените текстове, които утре влизат за одобрение в правителството. Вицепремиерът Валери Симеонов обобщи законопроекта като противоречив:\"По общо убеждение има сериозни пропуски. Законът е правен под натиск, с излишно, ненужно напрежение\".Васил Велев от Асоциацията на индустриалния капитал:\"Безпрецедентен натиск! Ще реши някои проблеми, свързани с нечий рейтинг или със спиране на протести, но той за нас няма да реши проблемите на хората с увреждания\".Димитър Бранков от Стопанската камара обясни, че квотите за наемане на хора с увреждания и санкциите не насърчават бизнеса: \"Така наречената \"компенсационна такса\" е практически уреждане на данък в пълно противоречие с управленската програма на правителството, с обещанията, които са давани преди изборите, разбира се. Неясно е защо точно използваме термина такса. Таксата противоречи и на Закона за държавните такси. Нито се предоставя услуга, нито се извършва някаква дейност. Всичкото това са въпросителни, на които не виждаме отговор нито в мотивите, нито в оценката на въздействие\".Омбудсманът Мая Манолова обясни, че квотите и наказанията имат алтернатива:\"Тогава, когато имате възможност да ползвате услуги, които се предоставят или продукти от предприятия, в които са ангажирани хора с увреждания.\"Манолова беше прекъсната от Симеонов, който каза: \"Г-жо Манолова, не учете работодателите кое е полезно и кое не е за тях. Аз, например, не мога да разбера какво такова огромно доверие имате в Бюрото по труда\".Ваня Григорова от КТ \"Подкрепа\" открои проблема с достъпността.\"И към момента инвеститорите имат възможност да пуснат в експлоатация сграда, която не отговаря на заложения проект\". Въвеждането на квотите и според президента на КТ \"Подкрепа\" няма да реши проблема. Димитър Манолов каза:\"Твърде много са хората, които ще предпочетат 30% от минималната работна заплата и да си спестят това главоболие\".Манолов се обърна и към омбудсмана Манолова и поиска подкрепа за кампания срещу нощния труд:\"Тези дни ще напечатам фланелки с надпис \"Нощният труд ни убива\" и много ще ми се иска, когато тръгнем да се занимаваме с това как се заплаща нощния труд, как се полага, и на нас да ни бъде обърнато достатъчно внимание\". Единствено от КНСБ подкрепят законопроекта. Ася Гонева:\"Крачката е в правилната посока\".Проектът на Закон беше внесен от социалния министър Бисер Петков. В него се регламентира основно искане на протестиращите майки на деца с увреждания – индивидуалната оценка, която ще е с по-голяма тежест. От януари интеграционните добавки трябва да се заменят с месечни помощи, обвързани с линията на бедност и диференцирани според степента на увреждане. ", "date": "2018.10.16", "title": "Работодателите отхвърлиха на Тристранен съвет проектозакона за хората с увреждания"}
{"url": "https://www.novinite.bg/articles/166026/SEM-ne-e-bil-uvedomen-za-spiraneto-na-televiziya-Alfa", "text": "Съветът за електронни медии не е бил уведомен за спирането на партийната телевизия \"Алфа\". Медията на \"Атака\" от вчера излъчва черен екран със съобщение, че е спряна и зрителите трябва да попитат правителството защо. Председателят на медийния регулатор София Владимирова обяви какво ще предприема съвета:\"Писмо към доставчика за повече информация и доклад от сециализираната администрация в спешен порядък по отношение на възможностите за реакция на Съвета по Закона за радио и телевизия, според нашите правомощия. Ако е имало някакви документални взаимоотношения между доставчика и Съвета за електронни медии, те щяха да са, естествено, достъпни и известни. Такива нямаме! Към този момент нямаме яснота каква е точно ситуацията\".", "date": "2018.10.16", "title": "СЕМ не е бил уведомен за спирането на телевизия \"Алфа\""}
{"url": "https://www.novinite.bg/articles/166037/Ogranicheniyata-za-targoviya-sas-svinsko-vav-Varnensko-shte-prodaljat-do-kraya-na-oktomvri", "text": "До 30 октомври ще продължат ограниченията за търговия със свинско месо във Варненска област, наложени заради огнището на Африканска чума по свинете в Тутраканци, съобщиха от Агенцията по храните. Рестрикциите ще бъдат отменени само ако няма други положителни проби за заболяването. До момента са взети 1100 проби от диви и 2000 проби от домашни свине, като на този етап няма данни за ново огнище. Това обаче не е повод за намаляване на контрола, защото от 9 европейски държави, в които заразата е влязла, нито една не е успяла да спре заболяването окончателно, предупреждават ветеринарните власти. Няма открита ваксина за Африканската чума по свинете, припомни зам.-директорът към Агенцията по храните Петя Петкова. В България засега огнището е само едно в село Тутраканци, там всички домашни прасета бяха избити, а стопаните, отглеждащи домашни прасета в задния си двор, бяха приканени да ги заколят своевременно, защото при наличие на вирус се евтаназират всички животни, но обезщетение получават само регистрираните.Комуникацията на ветеринарите със стопаните и местните власти върви трудно, каза д-р Чобанов от агенцията.", "date": "2018.10.16", "title": "Ограниченията за търговия със свинско във Варненско ще продължат до края на октомври"}
{"url": "https://www.novinite.bg/articles/166019/Do-mesec-v-Pleven-shte-zaraboti-sistema-za-videonablyudenie", "text": "В Плевен се очаква до месец да заработи система за видеонаблюдение за контрол на обществени места. Видеонаблюдението, осигурено по проект на общината, е от ново технологично поколение. Камерите са монтирани на 33 места за наблюдение на ключови кръстовища, паркове, входни и изходни зони на града, паркинги, пешеходни зони. Картината ще бъде с много високо качество, функции и разделителна способност за правилно оценяване на възникналите ситуации. Така например камерата за трафик-решение с автоматично разпознаване на регистрационни табели, покрива две ленти на движение и засича скорост до 200 километра в час. Освен това поддържа така наречения \"черен списък\" с номера.Мониторинг-центровете ще са два. Единият в сградата на Областната дирекция на МВР, а вторият в общината. Системата ще дава възможност бързо да се намира информация за движение в желан регион в реално време,  да се прави запис и преглед на цялата информация за историята на събитието.", "date": "2018.10.16", "title": "До месец в Плевен ще заработи система за видеонаблюдение"}
{"url": "https://www.novinite.bg/articles/166021/Otsrochka-do-noemvri-po-deloto-sreshtu-balgarskite-granichari", "text": "Районният съд в Бургас даде отсрочка до ноември тази година на четиримата български граничари, подсъдими за смъртта на турски граничар в български териториални води през 2008 г.. Отсрочката е, за да се снабдят с необходимите документи от разследването по случая и заверено копие от решението на Съда за правата на човека, който през 2014 г. ги обяви за невинни. Доказателствата, заедно с обясненията им, ще бъдат изпратени до наказателния съд в Къркларели, който отново възобнови разследването срещу тях.Повече от 200 души се събраха днес пред Съдебна палата в Бургас в Николай Костов, Михаил Цонков, Живко Петков и Николай Петков. Каузата обедини депутати от всички политически сили, общественици, служители на реда и десетки граждани. Граничарите влязоха в съда под бурни аплодисменти и бяха изпратени с развети знамена.\"Дойдох да подкрепя граничарите, които в онова време проявиха смелост, гражданска доблест, защитиха границите на нашата държавата. Мисля, че точно тук е ролята на държавата. В такива случаи трябва да се намесва безпрекословно. Тук не става въпрос за престъпление или обвинение за наркотици. Тук става дума за защита на българските граници. Затова мисля, че трябва да бъдем всеотдайни и държавата да задели целия финансов ресурс и да осигури адекватна защита на нашите деца\", коментира един от дошлите да окажат подкрепа на граничарите.\"Когато те са изпълнили своите служебни задължения към държавата, тя застава зад тях, ще ги пази и на никоя цена няма да ги похарчи за чужди интереси\", коментира друг от демонстрантите. На демонстрацията присъстваха и десетки вече бивши служители на Гранична полиция, които декларираха безрезервната си подкрепа и обявиха, че дори и извън строя отстъпление няма да има.Министерството на правосъдието е уверило граничарите, че българската страна ще окаже абсолютната си подкрепа, каза Михаил Цонков и заяви, че очаква справедливост: \"Радвам се, че има толкова будни българи. С обши усилия ще постигнем това, за което всички очакваме - оправдателна присъда или прекратяване на делото. Ние всички сме си свършили нашата работа. Това е бил нашият дълг. Опазили сме държавните граници и границите на ЕС. Благодаря на всички медии и институции, които застанаха зад гърба ни и продължават да ни подкрепят\".Случаят е от 17 април 2008 г. На всички съдебни инстанции у нас граничните служители бяха оневинени. Сега обаче Турция възобнови разследването. Според най-песимистичните прогнози южната ни съседка може да поиска екстрадицията на Цонков и колегите му.", "date": "2018.10.16", "title": "Отсрочка до ноември по делото срещу българските граничари"}
{"url": "https://www.novinite.bg/articles/166038/BSK-prizova-da-badat-opovesteni-prichinite-za-sriva-na-Targovskiya-registar", "text": "Ръководството на Българската стопанска камара (БСК) призова в писмо до правосъдния министър и до ръководителя на Агенцията по вписвания да бъдат оповестени всички причини, довели до срива на Търговския регистър, съобщиха официално от Камарата. Работодателската организация настоява и да бъдат оповестени мерките за обезпечаване на функционирането на Търговския регистър.\"В продължение на 19 дни, в периода 9-27 август 2018 г., станахме свидетели на безпрецедентен срив в работата на Търговския регистър, който на практика доведе до преустановяване на услугите, предоставяни на потребителите на регистъра, и затрудни изключително много оперативната им дейност. Този срив беше предшестван от редица проблеми във функционирането на регистъра, в т.ч. и в резултат на редица законодателни изменения, довели до разширяване на кръга от документи, които следва да бъдат обработвани и оповестявани в Търговския регистър. В продължение на няколко поредни години се наблюдава и забавяне от над една година при обработката на заявления за обявяване на годишни финансови отчети\", се казва в обръщението към правосъдния министър Цецка Цачева.\"Неприемлива и опасна е тезата, че Агенция по вписванията не знае какво е техническото състояние на дисковите масиви, на които съхранява данните от поверените ѝ за администриране регистри, още по-малко, че не е била длъжна да предвиди и управлява риска от настъпване на технически дефект. Оставяме без коментар, че за обосноваване на мотивите за избор на вида на процедурата, на първо място са посочени \"публикации в медиите\", пишат от БСК в позицията си.\"Силно притеснително е и посоченото в Решението изявление, че в рамките на около 20 календарни дни дисковото пространство в Информационен център ще свърши, а в Резервен информационен център това ще се случи в рамките на около 14 календарни дни, което ще доведе до спиране на базите данни на регистрите и спирането на функционалностите предоставяни от регистрите, както и спиране на работа на цялата ИТ инфраструктура на Агенцията. Подобна информация по никакъв начин не е публично комуникирана и създава подозрения, че управлението на процесите в АВ е крайно хаотично и непрозрачно и, в крайна сметка - генерира несигурност и непредвидимост за бизнеса. Опасяваме се, че в посочените кратки срокове, дори и при успешно проведена процедура за избор на изпълнител, функционирането на информационните регистри ще е изложено на голям риск\", допълва още председателят на БСК Радосвет Радев.", "date": "2018.10.16", "title": "БСК призова да бъдат оповестени причините за срива на Търговския регистър"}
{"url": "https://www.novinite.bg/articles/166011/Deputati-diskutirat-novata-formula-za-danaka-na-avtomobilite", "text": "Депутатите от парламентарната комисия за бюджет и финанси ще дискутират новата формула за изчисление на данъка на автомобилите. Измененията предвиждат повишение на налога за старите автомобили с около 30%. Преди седмица новата формула беше обсъдена по време на заседание на Съвета за тристранно сътрудничество. Предложението е да се отчита и екологичният стандарт на колата, а не само мощността и възрастта й. В замяна на това ще отпадне данъчното облекчение за наличие на катализатор, на което имат право собствениците на автомобили до 99 конски сили.Новата формула обаче беше разкритикувана както от бизнеса, така и от синдикатите. Според работодателските организации тя стимулира покупката на стари автомобили, а според синдикатите това ще ощети собствениците на най-масовите автомобили - на възраст от 15 до 20 години.Тема на дискусията ще бъдат и предвижданите изменения в данъците за жилищата.Обмисля се отпадането на данъчното облекчение за основно жилище и заплащането на пълен данък върху имотите, когато повече от едно жилище е декларирано като основно. Така от 2019 г. 50% отстъпка ще се използва единствено само за основно жилище, а за останалите имоти ще се плаща пълния размер на данъка.", "date": "2018.10.16", "title": "Депутати дискутират новата формула за данъка на автомобилите"}
{"url": "https://www.novinite.bg/articles/165999/Dneven-horoskop-za-vtornik", "text": "Днес ще изживеете една от мечтите си. Енергията ви е изключително силна и постигате успехи както в личен, така и в професионален план. Занимавайте се с неща, които ви носят само позитивни емоции.Усещате умора през целия ден. Най-добре си починете като послушате приятна музика или се насладите на любим филм. Усиленият труд, който полагате в работата си, ще даде резултати много скоро.Това е чудесен ден да заложите на скритите си таланти. Изкуството ще заема по-голямата част от времето ви днес. Ще откриете перфектния начин да изразите себе си. Затова просто бъдете креативни - може да не виждате голям смисъл сега, но в бъдеще всичко, което сътворите днес, ще ви бъде от полза. Вижте повече на : ", "date": "2018.10.16", "title": "Дневен хороскоп за вторник"}
{"url": "https://www.novinite.bg/articles/165998/Cacarov-Nito-edna-versiya-za-ubijstvoto-na-Viktoriya-ne-e-izklyuchena", "text": "Нито една версия за убийството на Виктория Маринова не е изключена и до момента. „Хипотезата, че журналистката е нападната заради работата си към момента не намира каквато и да е опора в доказателствата по делото. Това, което се работи в момента, основно е свързано с версията за спонтанно нападение”, обясни в „Здравей, България” главният прокурор Сотир Цацаров, предаде Нова телевизия.При разпита пред германските власти Северин Красимиров не отрича извършеното убийство. Той го описва фрагментарно и отказва да говори за сексуалното посегателство. Според Цацаров обаче тези обяснения  не кореспондират със събраните доказателства.  Той посочва, че няма информация, която да сочи предизвикване от страна на жертвата. „Става дума за грубо, брутално нападение, очевидно под остатъчното влияние на алкохол, а може би и наркотични вещества, чиято основна цел е била сексуално посегателство.\"Интересна подробност от разследването – когато отидохме в Русе заедно с  министъра на вътрешните работи и когато все още една голяма част от информацията за извършителя не беше събрана, там ни чакаше изготвен психопрофил от експертите от Института по криминалистика към МВР. Когато сега чета този профил, първо той отговаря на 90% на личността и мотивите на извършителя и второ, освен това, той е и едно свидетелство за доста добра професионална работа\", каза още Сотир Цацаров.Във връзка с коментарите от медии и представители на европейски институции Сотир Цацаров заяви, че е бил задействан „преднамерен сценарий, който целеше да покаже, че в България убиват журналисти заради тяхната разследваща дейност”.За проверката на строителната компания \"Джи Пи Груп\" Сотир Цацаров обясни, че е образувано  досъдебно производство за пране на пари, в рамките на което е наложен запор на превод за 14 млн евро от физическо лице.Парите са усвоявани от свързани лица и свързани фирми, каза още главният прокурор. Едновременно с това на ДАНС са възложени други действия, които са свързани с установяването на всички механизми на финансирането на съответните европейски проекти, както и това, че всъщност парите са усвоявани от свързани лица и свързани фирми.Пред NOVA от фирмата обявиха, че не  запорирани техни средства, а на свързани с компанията компании. ", "date": "2018.10.16", "title": "Цацаров: Нито една версия за убийството на Виктория не е изключена"}
{"url": "https://www.novinite.bg/articles/166005/Vse-poveche-shofori-kombinirat-drogi-i-syadat-zad-volana", "text": "През последните две години се наблюдава ръст на комбинираната употреба на наркотици от шофьорите. За опасната тенденция съобщи началникът на Токсикохимична лаборатория към Клиниката по спешна токсикология във Военномедицинска академия (ВМА) доц. д-р Васил Атанасов.\"2014 г., когато започна да набира скорост акцията по тестване на шофьорите по пътищата из страната, имахме 50 до 100 проби на година. 2017 г. завършихме с близо 1000 проби, изпратени за потвърдителен лабораторен анализ, от водачи\", съобщи доц. Атанасов пред БНР. По думите му една от най-често употребяваните комбинации е марихуана плюс амфетаминов тип стимуланти. \"Обикновено в момента за нашата страна комбинацията, която е актуална, е марихуана, плюс амфетаминов тип стимуланти. На първо място метаамфетамин, а на второ място кокаин. Сумата от водачите, употребили марихуана, с тези с комбинирана употреба, достига 75-80% от всички изследвания. И това са общо взето хора между 18-30 години\", посочи доц. Атанасов.", "date": "2018.10.16", "title": "Все повече шофьори комбинират дроги и сядат зад волана"}
{"url": "https://www.novinite.bg/articles/166024/Artsastezaniya-v-rajon-Studentski", "text": "За четвърта година подред район „Студентски“ организира „Артсъстезания“. Целта на събитието е да се мотивират младите хора да творят.В изданието тази година ще се проведат две събития: състезание по приложно изкуство и състезание по творческо писане, информира sofia.bg.Тази сряда, 17 октомври ще се проведе състезанието по писане в Актовата зала на 55-то СУ „Петко Каравелов“. Една седмица след това, на 24 октомври, ще премине и състезанието по приложни изкуства. То ще се проведе на същото място, а задачата ще е изработването на колаж.Всички училища от район „Студентски“ ще изберат своите най-достойни представители. Очаква се платформата да бъде разгърната и да включва всички изкуства, както и да обхване творческите личности от всички възрасти.", "date": "2018.10.16", "title": "„Артсъстезания“ в район „Студентски“"}
{"url": "https://www.novinite.bg/articles/165997/Cvetanov-Votat-na-BSP-nyama-nikakav-shans-da-uspee", "text": "\"Право на опозицията е да предизвика вот на недоверие. Този вот обаче няма никакъв шанс да успее. Страната ни днес не се нуждае от предсрочни избори, а от стабилност. Проблемите в здравеопазването са идентифицирани и правителството на Бойко Борисов и управляващото мнозинство в парламента работим активно по тяхното решаване, за да може здравеопазването в България да бъде на високо, европейско ниво, а парите, които отделя държавата, да стигат безпроблемно до всеки един пациент.\" Това коментира пред журналисти в Смолян председателят на ПГ на ГЕРБ и зам.-председател на партията Цветан Цветанов, предаде Нова телевизия.„БСП не са алтернатива и това за пореден път се видя в тяхната „визия“, където те говорят за бюджетно здравеопазване, а не за здравноосигурителни модели, какъвто всъщност е днешният дебат. От БСП бяха заявили, че с вота си ще атакуват реформата. Тази реформа обаче още се обсъжда и няма нормативни измерения. Когато окончателното предложение на здравното министерство и Министерски съвет влезе в парламента, тогава можем да сблъскаме нашите концепции“, посочи Цветанов. Той обясни, че дори и в БСП са наясно, че вотът им няма да мине, като отбеляза, че те целят дестабилизация на страната. Цветан Цветанов напомни, че именно БСП инициираха парламентът да приеме решение, с което да възложи на министър Ананиев да представи концепция за развитие на здравното осигуряване и секторните реформи в системата.„Вчера имаше частични избори в три населени места. Докато БСП се явиха с кандидат само в две от тях и получиха общо 51 гласа, от ГЕРБ имахме кандидати навсякъде и спечелихме най-много гласове в Орлинци и Суходол, като общо 400 души дадоха гласа си за нас“, сподели зам.-председателят на ГЕРБ. По думите му не е нужно да напускаш парламента, за да провеждаш срещите си с хората. „За тази цел са предвидени други дни от седмицата, но сряда, четвъртък и петък ние трябва да сме в Народното събрание и да водим дебат“, уточни Цветан Цветанов.На свой ред председателят на Комисията по здравеопазването и депутат от ГЕРБ-Смолян д-р Даниела Дариткова коментира, че поведението на БСП е противоречиво и непоследователно. „Те предизвикаха дебата за здравеопазване, но на дебатите в Комисия ги няма, отсъстват и от обсъжданията на концепцията на министър Ананиев за развитието на здравното осигуряване в страната и за секторните реформи в системата на здравеопазването“, отбеляза д-р Дариткова. По думите й темата за здравеопазването у нас не бива да се политизира. „Знаем за несъвършенствата в сектора и не е редно да се извлича дивидент от тях“, подчерта тя.", "date": "2018.10.16", "title": "Цветанов: Вотът на БСП няма никакъв шанс да успее"}
{"url": "https://www.novinite.bg/articles/166003/Gripat-idva-prez-noemvri-s-novi-shtamove", "text": "Първите случаи на класически грип се очакват през ноември, а епидемия - в края на януари, началото на февруари. Това прогнозират епидемиолозите у нас. Картината не се различава от традиционната всяка година. Различни обаче са грипните щамове, от които трябва да се пазим.През този сезон се очаква да ни разболяват “Мичиган” и “Сингапур” от щам А и “Пукет” и “Колорадо” от щам В. “Пукет” циркулира от няколко години, повече хора имат изграден имунитет и едва ли ще предизвика епидемия. “Мичиган” също, защото миналата година имаше циркулация и има някаква степен на защита.“По-интересни са другите два щама - “Сингапур”, тъй като бе изолиран в края на 2016 г. и нямаше много време да циркулира, и още повече “Колорадо”, изолиран в края на 2017 г. Той е един от най-новите и нямаме защита спрямо него. Ако вземе предимство пред А-щамовете, може да имаме с по-висока заболеваемост. Но картината може да се промени и в рамките на месец”, обясни главният здравен инспектор д-р Ангел Кунчев пред “24 часа”.Всички тези щамове са в състава на тазгодишната 4-валентна грипна ваксина. Има достатъчно количества по аптеките, сега е подходящото време за поставянето им - октомври и ноември. Ваксинираните имат по-малък шанс да се разболеят, а ако се заразят, ще го изкарат по-леко.“Практиката през годините доказва, че В щамовете, за които преди се мислеше, че не могат да предизвикат голяма епидемия, всъщност се намесват много сериозно в тази дейност, като дори миналият грипен сезон беше с преобладаващ щам В. Това беше изненада за всички и е съвсем правилно решението да се мине към 4-валентни ваксини, защото осигуряват по-широк спектър на защита”, обясни д-р Кунчев.За хората няма значение какъв точно ще е щамът, тъй като клиничната картина, поведението и лечението протичат по един и същ начин. Симптомите са болки в гърлото, суха кашлица, тежест в белия дроб, главоболие, дразнене от светлина, болки по мускулите и ставите, човек едва става от леглото.", "date": "2018.10.16", "title": "Грипът идва през ноември с нови щамове"}
{"url": "https://www.novinite.bg/articles/166017/V-Pernik-neutraliziraha-grupa-za-razprostranenie-na-narkotici", "text": "Специализираната прокуратура повдигна обвинения на трима души за участие в организирана престъпна група за разпространение на наркотични вещества в Пернишка област. Четвърти от групата до момента се укрива и е обявен за издирване.Доказателствата сочат, че участниците са разпространявали наркотици от началото на 2018 г. в Перник, Радомир, Брезник и Батановци. Ръководителят и двама от участниците са задържани на 12 октомври 2018 г. при специализирана операция на ГДБОП, ТЗ БОП-Перник, ОДМВР и Специализираната прокуратура. При извършените обиски и претърсвания на жилища, автомобили, складове и други помещения са намерени и иззети кокаин, амфетамини, марихуана, както и други доказателства за престъпната дейност на задържаните.Обявеният за издирване четвърти участник в групата доставял наркотиците на едро. Други двама ги разфасовали на дози и ги разпространявали. Парите от продажбите на черния пазар отчитали на ръководителя. Той заделял част от тях като оборотни средства (за покупка на нови количества наркотици), а печалбата разпределял между участниците.На тримата заловени от групата бе наложено прокурорско задържане до 72 часа. По искане на Специализираната прокуратура на 15 октомври 2018 г. Специализираният наказателен съд определи мярка за неотклонение „задържане под стража“ за всеки от тях. Мярката не е окончателна и може да бъде обжалвана пред Апелативния специализиран наказателен съд.", "date": "2018.10.16", "title": "В Перник неутрализираха група за разпространение на наркотици"}
{"url": "https://www.novinite.bg/articles/166004/Novi-produkti-vlizat-v-spisaka-na-ES-za-zabrana-na-plastmasa", "text": "Съветът на Европейския парламент за защита на околната среда разшири списъка на забранените пластмасови продукти за еднократна употреба. Предложението на ЕК е да бъдат забранени девет пластмасови изделия за еднократна употреба през 2021 г., информира МИА. Членове на борда за опазване на околната среда, обществено здраве и безопасност на храните участваха в разширяването на списъка.Според предложението на ЕК в списъка на забранените продукти трябва да влязат пластмасови чинии, вилици, ножове, лъжици, сламки, пръчици за обща употреба, клечки за уши, декорации за напитки и пръчки за балони.Европейската комисия по екологична политика, обществено здраве и безопасност на храните на 10 октомври разшири списъка с тънки пластмасови торбички, продукти, съдържащи биоразградими пластмаси и опаковки за бързо хранене.Докладът, представен от белгийския депутат Фредерик Рис (АЛДЕ) изисква също и намаляване на опаковките за еднократна употреба за бургери, сандвичи, плодове и зеленчуци, десерти и сладолед до 2025 година.Изисква се също така и пластмасовите бутилки да се изхвърлят отделно и 90% от тях да се рециклират до 2025 г.Съветът се стреми да намали и пластиката в цигарените филтри с 50% до 2025 г. и 80% до 2030 г., а разходите за събиране, транспортиране и унищожаване на отпадъците да бъдат покривани от тютюневата промишленост.", "date": "2018.10.16", "title": "Нови продукти влизат в списъка на ЕС за забрана на пластмаса"}
{"url": "https://www.novinite.bg/articles/166025/Vazrastni-hora-samokatastrofiraha-s-Jiguli", "text": "Двама възрастни са пострадали при катастрофа на пътя между селата Багренци и Нов чифлик. Самокатастрофирал е лек автомобил „Жигули”, 80-годишният водач и 74-годишната му жена са закарани от екипи на Спешен център в Кюстендилската болница.Те са с гръдни травми, в момента им се правят рентгенови снимки и изследвания.", "date": "2018.10.16", "title": "Възрастни хора самокатастрофираха с \"Жигули\""}
{"url": "https://www.novinite.bg/articles/166009/Frenskiyat-prezident-Makron-napravi-promeni-v-pravitelstvoto", "text": "Френският президент Еманюел Макрон направи промени в правителството, съобщава „Ройтерс“.Президент Франции Эммануэль Макрон обновил состав правительства. Об этом сообщает Reuters. Кристоф Кастанер, близък съратник на президента, поема вътрешното министерство. Депутатът Франк Ристер става министър на културата, а лидерът на социалистите в Сената Дидие Гийом ще отговаря за селското стопанство.Министрите на финансите Бруно льо Мер и на външните работи Жан-Ив льо Дриан запазват постовете си, допълва агенцията. ", "date": "2018.10.16", "title": "Френският президент Макрон направи промени в правителството"}
{"url": "https://www.novinite.bg/articles/165993/Slanchevo-i-toplo-vreme", "text": "Днес ще бъде предимно слънчево. Сутринта на места в низините и около водните басейни ще се образува мъгла или ниска слоеста облачност. Ще духа слаб, в Източна България до умерен североизточен вятър. Преобладаващите максимални температури ще бъдат между 20° и 25°. Над планините ще преобладава слънчево време. Ще духа умерен, по високите и открити части – до силен вятър от изток-североизток. Максимална температура на височина 1200 метра около 16°, на 2000 метра – около 9°.Над Черноморието ще преобладава слънчево време с по-значителни временни увеличения на облачността над южното крайбрежие, но без валежи. Ще духа до умерен североизточен вятър. Максимални температури на въздуха: 20°-23°. Температурата на морската вода е 19°-21°. Вълнението на морето ще бъде 2-3 бала.", "date": "2018.10.16", "title": "Слънчево и топло време"}
{"url": "https://www.novinite.bg/articles/165994/Emblematichnite-za-stolicata-jalti-paveta-izchezvat-v-chast-ot-centara", "text": "Емблематичните за столицата жълти павета изчезват в част от центъра.Става въпрос за паветата в градинката пред Софийския университет. На тяхно място трябва да бъдат поставени гранитни плочи. Те, според общината, ще са по-удобни за пешеходците, тъй като не са хлъзгави при сняг и дъжд, както паветата, посочва NOVA.„Това е много натоварена пешеходна зона. Много от хората, които слизат от метростанцията на СУ, се насочват именно по тази алея. И се оплакваха, че тази настилка е хлъзгава”, каза столичният кмет Йорданка Фандъкова.Жълтите павета са със статут на културна ценност, затова промяната е съгласувана първо с Института за опазване на паметниците на културата, увериха от общината.Фандъкова възложи контрол на контрола за ремонта на улица \"Граф Игнатиев\", глоби надзораИзвадените павета ще послужат за замяна на счупените такива на ул. \"6-ти септември\". Тези, които останат неизползвани и след пренареждането, ще бъдат складирани и използвани за бъдещи ремонти.От гражданската организация \"Спаси София\" настояха за по-засилен контрол върху строителя по време на всеки демонтаж или монтаж на павета. От общината увериха, че извършват периодични проверки, като например преброяване на всички павета в града.", "date": "2018.10.16", "title": "Емблематичните за столицата жълти павета изчезват в част от центъра"}
{"url": "https://www.novinite.bg/articles/166012/Maj-skochi-ot-bolnica-v-Plovdiv-i-zagina", "text": "58-годишен мъж е скочил тази сутрин около 7.30 часа от Хирургиите на Пещерско шосе. Пациентът се хвърлил от 10-ия етаж на сградата на УМБАЛ „Св. Георги“ и е починал на място. Няма данни за насилие и по всяка вероятност става дума за самоубийство, съобщиха от Дарик.", "date": "2018.10.16", "title": "Мъж скочи от болница в Пловдив и загина"}
{"url": "https://www.novinite.bg/articles/166023/Za-parvi-pat-ot-25-godini-Nyu-Jork-izkara-uikend-bez-ubijstva", "text": "В Ню Йорк за първи път от 1993 година насам е регистриран уикенд без убийство.„В петък, събота и неделя не е имало каквато и да е стрелба и убийства. Не само NYPD, но всички жители на града могат да се гордеят“, се казва в съобщение на полицията в „Туитър“.Le Monde отбелязва, че инцидентите с огнестрелно оръжие в Ню Йорк в сравнение със същия период на миналата година са намалели 1,1 %. През 2017 година убийствата в Ню Йорк са били 292, което е най-ниското ниво от 1950 година насам, но през 2018 трендът отново е нагоре.За първата половина на 2018 са регистрирани 147 убийства, което е ръст с 8%. Според полицията основен „принос“ имат наркодилърите и кварталните банди в Бруклин и Бронкс. ", "date": "2018.10.16", "title": "За първи път от 25 години Ню Йорк изкара уикенд без убийства"}
{"url": "https://www.novinite.bg/articles/165995/Kmetat-na-Sofiya-Jordanka-Fandakova-proveri-remonta-na-gradina-Sv-Kliment-Ohridski", "text": "Кметът на София Йорданка Фандъкова провери ремонта на градина „Св. Климент Охридски“, която е част от подобектите на зона 4 в центъра. На обекта присъства и зам.-кметът на София по направление транспорт Евгени Крусев, представители на проектантския екип, на изпълнителя на независимия надзор, на дирекции „Зелена система“ и „Транспортна инфраструктура“.Всички алеи в тази градина по проект са с гранитна настилка. В градината ще бъде изградено осветление и поливна система. Предвижда се засаждане на нови 47 броя фиданки, 220 храсти и цветя, каза Димитър Данчев, директор на „Зелена система“. Фиданките ще бъдат иглолистни и широколистни, като първите от тях ще бъдат засадени тази есен.Жълтите павета се почистват и съхраняват и ще бъдат използвани при ремонта на ул. “6-ти септември“. Паветата ще бъде складирани и запазени и за следващи ремонтни работи.Постоянно на обекта е надзорът, който трябва да следи за изпълнението и при забележки, изпълнителят е длъжен да ги отстрани своевременно. Контрол на място извършва и дирекция „Транспортна инфраструктура“.По договор са предвидени санкции за забавяне в размер на 220 хил.лв на ден, отделно за качество, задържа се гаранцията до края на изпълнението, а 50% от нея за целия гаранционен срок на обекта.В Зона 4 около храм-паметника „Св. Александър Невски“ в момента се работи и по ремонта на градина „Кристал“, на ул.“Московска“, както и в участъци от бул. “Васил Левски“, ул. “6-ти септември“, ул. “Аксаков“.", "date": "2018.10.16", "title": "Кметът на София Йорданка Фандъкова провери ремонта на градина „Св. Климент Охридски“"}
{"url": "https://www.novinite.bg/articles/166002/Dji-Pi-Grup-Satanizirat-ni-vinagi-sme-spazvali-zakonite", "text": "\"Сатанизират ни по този начин и разговорът ще продължи в съда. Винаги сме спазвали законите в тази страна, определени групи от хора, които имат определени интереси, ни сатанизират и ни вкарват в режим на карантина, изолират ни\", заяви изпълнителният директор на компанията Владимир Житенски в интервю за NOVA.Той обясни, че компанията сама е решила да се оттегли от спечеления търг за изграждането на тунел \"Железница\", който е част от трасето на магистрала \"Струма\". България получи европейско финансиране за магистралата и ако не изпълни последната отсечка от трасето в срок, може да изгуби всички средства, получени за магистралата през последните години.„Ние сами се отдръпнахме от проекта за строителство на тунел „Железница”, който е част от един голям проект за няколко милиарда. Ако ние не се отдръпнем и започнем да проявяваме некоректност към страната си, ще загубим всичките тези средства”, заяви Житенски.", "date": "2018.10.16", "title": "\"Джи Пи Груп\": Сатанизират ни, винаги сме спазвали законите"}
{"url": "https://www.novinite.bg/articles/166006/BDJ-natapka-387-patnici-na-mesta-za-195", "text": "БДЖ успя да натъпче 387 пътници във влак със 195 места. За това сигнализира лично кондукторът на влака в своя публикация в една от специализираните фейсбук групи на жп професионалистите.Става дума за неделният влак 2642, който пътува от Горна Оряховица за София.На част от пътниците са били издадени билети със запазени места за несъществуващ вагон.Ето цялата публикация: \"Чудя се дали някой от ръководните кадри знае, какво се случва и дали изобщо ги вълнува. Чувствам се ядосана, бясна и унизена. Влак 2642 пътува с намален състав 2 \"Б\" и 1 \"А\" вагон със 195 седящи места. От гара Мездра тръгнахме с 319 пътници във влака, 120 човека правостоящи включително и пътници с билети за несъществуващ вагон. На гара София пристигнахме с 387 пътници. Питам се защо точно в неделя решиха да намалят състава на влака и да продават билети без запазени места повече от допустимото. Във влак 2627 с пет седящи вагона 4 \"Б\" и 1 \"А\" вагон топлят само два вагона. Питам се къде е кадърното ръководство в случая? Къде са ръководителите на отдели, интересува ли ги изобщо какво се случва? Дали пътниците заслужават подобна гавра, а за нас служителите просто няма да поставям въпроса\", пише Магдалена Стефанова, началник влак в БДЖ-Пътнически превози.Тази ситуация възникна по две основни причини. Първата причина е, че влак 2642 заминаваше в ден неделя, е намален с един вагон по технически причини, като пътниците, пътуващи с влака от гара Горна Оряховица до гара Мездра не е имало проблеми, имало е места за всички, били са седнали. Проблемът възниква на гара Мездра и следващите гари посока София, обяснява Пламен Иванов, поделение \"Пътнически превози\", предава БНТ. По думите му, тогава се наблюдава, дори и за неделя, повишен интерес от клиентите на дружеството, желаещи да ползват именно този влак.Иванов отбеляза, че от гара Мездра и последващите гари са се качили близо 160 пътници, което дори за неделен ден е необичайно за този влак.Това ще се случи и ще продължава да се случва, докато не се решат кардинално въпросите в железниците, категоричен беше Петър Бунев, председател на железничарския синдикат към КНСБ. С тези половинчати мерки много ясно е, че няма да стане, допълни той.", "date": "2018.10.16", "title": "БДЖ натъпка 387 пътници на места за 195"}
{"url": "https://www.novinite.bg/articles/166007/Dyado-i-baba-zaginaha-pri-pojar", "text": "Снощи в 23.30 ч. в полицията в Харманли е получен сигнал за пожар в къща в с.Славяново. На адреса на ул. „3 март“ незабавно са изпратени спасителни екипи, заели се с потушаването на пламъците. След частичното овладяване на пожара, огнеборците установили в една от стаите два овъглени трупа. Изяснило се, че това са 80-годишен мъж и съпругата му - на 78 г. С тях е живеел и синът им - на 54 години, който споделил, че бил на двора, когато пламнал пожара. Днес предстои повторен оглед за изясняване причините за пожара. Образувано е досъдебно производство, работата по случая продължава.", "date": "2018.10.16", "title": "Дядо и баба загинаха при пожар"}
{"url": "https://www.novinite.bg/articles/165996/Postavyat-400-kashti-za-ptici-v-park-Knyaz-Borisova-gradina", "text": "Започна поетапно поставяне на общо 400 къщички за птици в парк „Княз-Борисова градина“ преди зимата. В първото събитие участие взеха близо 100 деца, които се включиха активно в сглобяването и украсяването на различните видове къщички и помогнаха за закачането им по дърветата. Инициативата е част от мерките, които Столична община предприема във връзка с подпомагане живота и гнезденето на птиците в лесопарка. Експертизата за избора на видове къщички и точните локации, на които да бъдат поставени, е на експертите от Българското дружество за защита на птиците.„Знаете, че в лесопарка на парк „Княз-Борисова градина\" живеят над 100 вида птици. За нас е важно да опазим това многообразие и да подпомагаме живота на птиците през зимните месеци. Голяма част от сухите и опасни за посетителите дървета, които премахнахме от парка в сектора между бул. \"Драган Цанков\" и Стадион \"Юнак\", са използвани от птиците за гнездене. Именно заради това, ние се обърнахме към експертите от Българското дружество за защита на птиците, които изготвиха анализ на необходимостта от броя и вида къщи, които да поставим компенсаторно в парка. Всички къщи ще бъдат поставени на подходящите за това места преди началото на зимата, за да са готови и да очакват най-ранните прелетни посетители на парка, които идват още през февруари.“ Това подчерта зам.-кметът по околна среда в Столична община Йоана Христова.", "date": "2018.10.16", "title": "Поставят 400 къщи за птици в парк „Княз-Борисова градина“"}
{"url": "https://www.novinite.bg/articles/166008/VMA-shte-otbeleji-Evropejskata-sedmica-na-donorstvoto", "text": "На 17.10.2018 г. /сряда/, от 12.00 часа, в централно фоайе на Военномедицинска академия ще бъде отбелязана Европейската седмица на донорството.Целта на кампанията е насърчаване на обсъжданията, свързани с темата и предоставяне на информация относно донорството и трансплантацията на органи на обществеността.„Дървото на живота” в памет на донорите /намиращо се в централното фоайе на ВМА/ ще бъде допълнено с имената на трима души, дали през настоящата година шанс за втори живот на пациенти във ВМА.На събитието ще присъстват ръководството на ВМА и личният състав на болницата, представители на Изпълнителната агенция по трансплантация; представители на Военновъздушните сили, чиито екипи са неизменна част от редица донорски ситуации; представители на най-голямата мото организация в България „Sofia Riders” - партньори на ВМА в информационната кампания за насърчаване на донорството; както и пациенти, трансплантирани във ВМА.", "date": "2018.10.16", "title": "ВМА ще отбележи Европейската седмица на донорството"}
{"url": "https://www.novinite.bg/articles/166014/Parite-ot-Sofiya-i-hvarchashtoto-krevatche-otivat-pri-deca-s-DCP", "text": "Деца с ДЦП ще бъдат подпомогнати със средства от продажбата на „София и хвърчащото креватче“. Това е нова детска книжка, която има и свой аудио вариант, записан с гласовете на едни от любимите български актьори – Албена Павлова и Ненчо Балабанов. На фона на техните гласове звучи музикалният съпровод на младия диригент и композитор Милен Апостолов и цигуларя Иван Стайков.  А Мартин Петров е илюстратор на книжката, предаде Всички средства от продажба на „София и хвърчащото креватче“ на автора Момчил Коритаров, ще бъдат дарени за лечение и рехабилитация на деца с детска церебрална парализа, които са в болница „Света София“.Момчил Коритаров е разказал за света на  всички малчугани жадни за приключения, а защо не и за пораснали деца, които искат да си припомнят детството.", "date": "2018.10.16", "title": "Парите от „София и хвърчащото креватче“ отиват при деца с ДЦП"}
{"url": "https://www.novinite.bg/articles/166016/Nad-30-filma-se-sastezavat-za-nagradite-na-Sofiya-Indipendant-film", "text": "С биографичен филм за модния корифей Александър Маккуийн ще се открие 9-ото издание на София Индипендънт филм фестивал. Събитието  ще зарадват феновете на независимото кино от 26 октомври до 3 ноември. Лентите от четири континента ще бъдат прожектирани в Дом на киното, Люмиер Лидл, Евро Синема и Г8.Откриването на фестивала е от 19 часа в кино „Люмиер“ с продукцията модния дизайнер Лий Александър Маккуийн. Наградите са в три категории и за тях ще се състезават над 30 филма. Отличията ще бъдат раздадени за игрален, документален и късометражен филм, предаде Режисьорът Скот Хилър, чийто филм „Кулите близнаци“ печели Оскар за късометражен докумтален филм през 2002 г. ще бъде специален гост на събитието между 26 и 30 октомври. Любителите на киното ще могат да се срещнат с най-добрите заглавия от световните кино афиши за последните 12 месеца, подбрани от новия екип на фестивала.", "date": "2018.10.16", "title": "Над 30 филма се състезават за наградите на София Индипендънт филм"}
{"url": "https://www.novinite.bg/articles/166013/KNSB-Nyama-da-ima-sakrashteniya-v-Mini-Marica-iztok", "text": "Няма да има съкращения в \"Мини Марица-изток\", съобщиха от КНСБ след среща с енергийния министър Теменужка Петкова. Работи се за сигурността на енергийната система и запазване капацитета на държавното дружество, подчерта министърът.", "date": "2018.10.16", "title": "КНСБ: Няма да има съкращения в \"Мини Марица-изток\""}
{"url": "https://www.novinite.bg/articles/166000/Nova-jertva-na-vojnata-po-patishtata", "text": "През изминалото денонощие на територията на страната са станали 19 тежки пътно-транспортни произшествия /ПТП/, съобщават от МВР. Един човек е загинал, а 19 са пострадалите. В София за денонощието са регистрирани 39 леки катастрофи, при които има двама ранени.", "date": "2018.10.16", "title": "Нова жертва на войната по пътищата"}
{"url": "https://www.novinite.bg/articles/166027/Ministar-Kralev-uchastva-v-Konferenciyata-na-ministrite-na-sporta-kam-Saveta-na-Evropa", "text": "Министърът на младежта и спорта Красен Кралев участва в 15- ата Конференция на министрите на спорта към Съвета на Европа. Форумът се провежда в Тбилиси, Грузия. На форума присъстваха заместник-генералният секретар на Съвета на Европа Габриела Батаини-Драгони, президентът на Европейските олимпийски комитети Янеш Косиянчич, министър-председателят на Грузия Мамука Бахтайдзе, министри, отговарящи за спорта и представители на над 40 страни. Свои представители на Конференцията имаха значими организации като WADA, CAHAMA, Асоциацията на Европейските елитни атлети, Международния център за спортна сигурност и др. Министър Кралев изнесе речи в двата основни панела на форума – „Борба с корупцията в спорта“ и „Защита на човешките права в спорта: задължения и споделени отговорности“. Eдна от ключовите речи бе на Франческо Ричи-Бити, председател на Асоциацията на международните федерации, участващи в летните олимпийски игри и член на изпълкома на Международния олимпийски комитет и член на Изпълнителния комитет на WADA. “Горд съм, че по време на Българското председателство на Съвета на ЕС поставихме сериозен акцент върху проблема с корупцията в спорта и манипулацията на спортни състезания и успяхме да върнем отново въпроса в дневния ред на Европа”, заяви Красен Кралев. По думите му, България е активен партньор във всички международни инициативи, посветени на борбата с манипулирането на спортни състезания. Българският министър бе категоричен, че спортът има огромно влияние върху всички обществени кръгове и е подходящо поле за послания в защита на човешките права. Красен Кралев даде пример с младежките олимпийски игри в Буенос Айрес, където за първи път в историята на олимпийските състезания броят на жените спортисти е равен с този на мъжете. “Спортните прояви се превръщат в еталон за други области на обществения живот – за зачитане на правата на всички хора без значение от техния пол, религия, раса, физически увреждания, социален и национален произход”, категоричен бе министър Кралев. В рамките на работното посещение на министър Кралев в Грузия бе подписано и двустранно споразумение за сътрудничество в сферата на спорта между Министерството на културата и спорта на Казахстан и Министерството на младежта и спорта на България. Според Меморандума антидопинговите организации на България и Казахстан ще си сътрудничат с цел да допринесат за глобалната борба срещу употребата на допинг в спорта, двете страни ще обменят добри практики в управлението на спортни обекти и съоръжения и ще бъдат насърчавани контактите между националните им спортни организации. На подписването на споразумението присъства и посланикът на България в Грузия Десислава Иванова.", "date": "2018.10.16", "title": "Министър Кралев участва в Конференцията на министрите  на спорта към Съвета на Европа"}
{"url": "https://www.novinite.bg/articles/166018/Nov-konkurs-za-ploshtad-Sveta-Nedelya", "text": "Нов конкурс ще има за реконструкцията на площад „Света Неделя“, потвърдиха от НАГ. Причината е новите условия, за които се договориха на среща снощи представители на Камарата на архитектите в България (КАБ) с главния архитект на София Здравко Здравков и екипа му.Промените са уточнение, оставаше само юристите да си дадат становището за нов конкурс или допълване на пусната вече процедура. Участниците в конкурса пускат документи от 17 септември, а крайният срок е 18 октомври, предаде Процедурата ще бълде прекратена и до месец ще се пусне нова, обясняват от НАГ. Надяваме се с новите условия повече български екипи да участват, коментира арх. Здравко Здравков.", "date": "2018.10.16", "title": "Нов конкурс за площад „Света Неделя“"}
{"url": "https://www.novinite.bg/articles/166036/Karakachanov-se-saglasi-na-radiomalchanie-za-iztrebitelite", "text": "Вицепремиерът и министър на отбраната Красимир Каракачанов изрази съгласие с призива на президента да се пази \"радиомълчание\", докато тече конкурсът за придобиване на нов изтребител за българската бойна авиация.\"Не е логично да се говори за който и да е от четирите самолета в момента. Това би могло да се изтълкува в следващия момент, когато вземем някакво решение, че е имало предварително нагласени неща или че е имало някакъв предварителен сценарий\".Работата на междуведомствената група по оценка на офертите ще бъде удължена поне със седмица. Тя вече е изпратила запитвания за уточнения по подадените четири предложения. ", "date": "2018.10.16", "title": "Каракачанов се съгласи на \"радиомълчание\" за изтребителите"}
{"url": "https://www.novinite.bg/articles/166010/Stroitelniyat-nadzor-podmenya-plochki-na-trotoara-na-Moskovska", "text": "редставител от Стройтелния надзор намери кусури на ремонтирания тротоар на Московска, в близост до главния вход на Столична община. Тама макар и със закъснения обновяването е на финала, но въпреки това ще има подмяна на плочки, бордюрчета и т. н.От строителния наздор забелязаха, че има чукнати плочи и веднага извикаха строителите на фирмата изпълнител и и им препоръчаха плочките да се сменят.  Надзорът следи за изпълнението на всички детайли, тъй като кметът Йорданка Фандъкова предупреди, че няма да се приеме обект, в който има некачествено изпълнение, пише Преди дни Строителният надзор на реконструкцията на ул. „Граф Игнатиев“ също отнесе глоба, защото е допуснал некачествено изпълнение.На ул. Московска му се вижда краят на ремонта. Дори на младите дръвчета имат дървени стърготини, които се поставят около стъблото при падане на температурите. Остава само да се довършат детайлите и да се изчисти от прахоляка.", "date": "2018.10.16", "title": "Строителният надзор подменя плочки на тротоара на „Московска“"}
{"url": "https://www.novinite.bg/articles/166029/Ministar-Kralev-uchastva-v-Konferenciyata-na-ministrite-na-sporta-kam-Saveta-na-Evropa", "text": "Министърът на младежта и спорта Красен Кралев участва в 15- ата Конференция на министрите на спорта към Съвета на Европа. Форумът се провежда в Тбилиси, Грузия. На форума присъстваха заместник-генералният секретар на Съвета на Европа Габриела Батаини-Драгони, президентът на Европейските олимпийски комитети Янеш Косиянчич, министър-председателят на Грузия Мамука Бахтайдзе, министри, отговарящи за спорта и представители на над 40 страни. Свои представители на Конференцията имаха значими организации като WADA, CAHAMA, Асоциацията на Европейските елитни атлети, Международния център за спортна сигурност и др. Министър Кралев изнесе речи в двата основни панела на форума – „Борба с корупцията в спорта“ и „Защита на човешките права в спорта: задължения и споделени отговорности“. Eдна от ключовите речи бе на Франческо Ричи-Бити, председател на Асоциацията на международните федерации, участващи в летните олимпийски игри и член на изпълкома на Международния олимпийски комитет и член на Изпълнителния комитет на WADA. “Горд съм, че по време на Българското председателство на Съвета на ЕС поставихме сериозен акцент върху проблема с корупцията в спорта и манипулацията на спортни състезания и успяхме да върнем отново въпроса в дневния ред на Европа”, заяви Красен Кралев. По думите му, България е активен партньор във всички международни инициативи, посветени на борбата с манипулирането на спортни състезания. Българският министър бе категоричен, че спортът има огромно влияние върху всички обществени кръгове и е подходящо поле за послания в защита на човешките права. Красен Кралев даде пример с младежките олимпийски игри в Буенос Айрес, където за първи път в историята на олимпийските състезания броят на жените спортисти е равен с този на мъжете. “Спортните прояви се превръщат в еталон за други области на обществения живот – за зачитане на правата на всички хора без значение от техния пол, религия, раса, физически увреждания, социален и национален произход”, категоричен бе министър Кралев. В рамките на работното посещение на министър Кралев в Грузия бе подписано и двустранно споразумение за сътрудничество в сферата на спорта между Министерството на културата и спорта на Казахстан и Министерството на младежта и спорта на България. Според Меморандума антидопинговите организации на България и Казахстан ще си сътрудничат с цел да допринесат за глобалната борба срещу употребата на допинг в спорта, двете страни ще обменят добри практики в управлението на спортни обекти и съоръжения и ще бъдат насърчавани контактите между националните им спортни организации. На подписването на споразумението присъства и посланикът на България в Грузия Десислава Иванова.", "date": "2018.10.16", "title": "Министър Кралев участва в Конференцията на министрите  на спорта към Съвета на Европа"}
{"url": "https://www.novinite.bg/articles/166001/Otlichni-usloviya-za-turizam-v-planinite", "text": "Отлични са условията за туризъм в планините. Това съобщи „Фокус“, цитирайки Планинската спасителна служба (ПСС) към БЧК. Сутрешните темеператури по високите части са близки до 0 градуса. Лифтовете никъде не работят. През изминалото денонощие не са регистрирани инциденти с туристи.", "date": "2018.10.16", "title": "Отлични условия за туризъм в планините"}
{"url": "https://www.novinite.bg/articles/166015/Cvetanov-v-Smolyan-Kogato-vnasyash-vot-na-nedoverie-bez-da-imash-alternativa-tova-e-prosto-zayajdane", "text": "Един вот на недоверие може да бъде успешен само ако имаш алтернатива. Когато обаче нямаш такава, значи, че просто се заяждаш. Това заяви в Смолян пред журналисти председателят на ПГ на ГЕРБ и зам.-председател на партията Цветан Цветанов. „За БСП е лесно да дават страшни оценки и прогнози за българското здравеопазване при положение, че не предлагат алтернатива и не носят отговорност. Преди да търсят противопоставяне в сектор здравеопазване, нека първо си спомнят какъв е техният принос за неговото развитие“, подчерта Цветанов. Той припомни в какво състояние е била болницата в Смолян преди 10 години и направи сравнение с днешния й вид. „За последните 8 години в болницата са инвестирани над 10 млн. лв. Правителството отпусна целево 1 млн. лв. за изграждането на инвазивна кардиология, каквато до момента нямаше в цялата област“, обясни председателят на ПГ на ГЕРБ. По думите му преди до болницата е нямало асфалтов път и достъпът на майки с деца е бил затруднен, докато днес лечебното заведение има изцяло обновен облик и може да привлича млади специалисти. Цветан Цветанов сподели, че ГЕРБ има амбицията да покаже, че успешният модел на управление в Смолян, Девин, Доспат, Златоград може да бъде реализиран и в Рудозем, Неделино, Борино и др. „Искаме да покажем на жителите на тези и други населени места, че имаме потенциала и капацитета да управляваме успешно“, категоричен бе зам.-председателят на ГЕРБ. Той отбеляза, че Смолянска област се превръща в атрактивна дестинация както за туризъм, така и за живот. „Смолян имаше много високи задължения, но след като ние поехме управлението те бяха значително редуцирани и градът се преобрази“, напомни Цветанов. „БСП от май миналата година говорят за предсрочни избори. Те дори искаха да откажем европредседателството, като инициираха вот на недоверие в неговото начало и край. Това е ясен знак, че те искат да ни отклонят от правилната посока на развитие, към която правителството на Бойко Борисов и управляващото мнозинство в парламента водят страната“, уточни председателят на ПГ на ГЕРБ. Той подчерта, че европейските избори догодина ще бъдат генерална репетиция за местния вот, като сподели, че за България ще е по-добре да има повече депутати в най-голямото европейско семейство – това на ЕНП. Попитан защо в понеделник не е имало коалиционен съвет, Цветан Цветанов обясни, че не е имало тема, която да налага провеждането на това събрание. „Всички заедно преценихме, че можем да използваме възможността и да се отдадем на нашите политически ангажименти“, съобщи той. По думите на Цветанов, който е и председател на Комисията по вътрешна сигурност и обществен ред, фактът, че все още няма назначен главен секретар на МВР не спъва работата на ведомството, защото в закона е ясно разписано каква е практиката в такива случаи.", "date": "2018.10.16", "title": "Цветанов в Смолян: Когато внасяш вот на недоверие без да имаш алтернатива – това е просто заяждане"}
{"url": "https://www.novinite.bg/articles/166031/Ministar-Valchev-Predlagame-bezplatno-obuchenie-za-studentite-po-pedagogika", "text": "До две години в образователната система ще има дефицит от 10 000 учители, каза председателят на Синдиката на българските учители Янка Такева. Данните бяха оповестени по време на представянето на резултатите от проект, разработван от просветното министерство, съсловната организация и фондация \"Заедно в час\". По този проект всяка година 600 души ще получават педагогическа правоспособност, както и ще бъдат обучавани за ресурсни учители. Над 22 000 са децата със специални образователни потребности у нас, а с тях работят едва 1400 ресурсни учители. В системата липсват най-вече преподаватели по математика, информатика, чужд език и начални учители. Програмата трябва да се финансира от държавния бюджет. Обучението ще се провежда за една година в Софийския, в Пловдивския и във Великотърновския университет, каза Янка Такева:\"Дълбоко съм убедена, че колегите, които имат висше образование – магистър, било по инженерство, било по икономика или някаква друга специалност, за една година ще могат да усвоят методиката на преподаване по дисциплината, която ще преподават\".Към всеки нов учител ще има наставник, като в програмата е предвидено неговото заплащане. Приемът на студентите по педагогика се увеличава, предоставят се и допълнителни стипендии, каза министърът на образованието Красимир Вълчев:„От началото на следващата учебна година ще предложим за професионално направление „Педагогика на обучението“ обучението за студентите да бъде безплатно. Ще бъде нещо като трета стипендия. В момента минималната заплата на млад учител е 760 лв. като догодина ще бъде 920.", "date": "2018.10.16", "title": "Министър Вълчев: Предлагаме безплатно обучение за студентите по педагогика"}
