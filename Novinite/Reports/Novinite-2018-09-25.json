{"url": "https://www.novinite.bg/articles/165054/ChEZ-moje-da-sezira-EK-zaradi-spiraneto-na-sdelkata-s-Inerkom", "text": "Най-голямата чешка енергийна компания ЧЕЗ, която държи и един от най-големите дялове на българския енергиен пазар, е готова да се обърне към Европейската комисия заради блокирането на сделката с \"Инерком\" от страна на КЗК. Това заяви говорителят на чешката компания Алице Хоракова пред 3e-News. Хоракова подчерта, че от ЧЕЗ са \"смутени\" заради промяната в Закона за енергетиката точно след подписването на договора с \"Инерком\". Става въпрос за промените, с които КЕВР е органът, който да разрешава действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ. Липсват обаче критерии как да бъдат прилагани законовите промени, като от Комисията, която наблюдава дейността на КЕВР, са поискали правен анализ, за да бъдат създадени критерии.\"Отбелязваме, че тази поправка не е преминала през надлежната процедура на вътрешни обсъждания и все още няма насоки за прилагането и от страна на Комисията за енергийно и водно регулиране. В момента анализираме дали тези действия на българската държава в отговор на намерението ни да продадем българските си активи не нарушават принципите за защита на инвестициите, обект на арбитражно дело\", каза говорителят на ЧЕЗ в Прага. Хоракова споделя и, че \"Инерком\" активно преговоря с банки и предприема стъпки, за да изпълни навреме условията в договора. Припомняме, че КЗК спря сделката за българския бизнес за ЧЕЗ, защото имало хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Внимателен прочит на решението от 29 страници на комисията показва, че според КЗК фотоволтаичният пазар в България през 2017 година е бил от 1043 мегавата. КЗК се позовава на Доклад за дейността на КЕВР, а източникът на информация е Електроенергийният системен оператор (ЕСО). Пак според същите данни, \"Инерком България\" притежава 6 фотоволтаични централи (бел. ред. - само в Българската фотоволтаична асоциация членуват 400 централи!) - \"Улер 2009\", \"Еко-Строй Инженеринг\", \"Евро Бетон\", \"Диана Хънт\", \"Риал Стейтс\" и \"Риал Стейтс 2\". Според данни на \"Инерком\" общата мощност на тези централи е 21,348 мегавата по данни на ЕСО. ЧЕЗ пък има една фотоволтаична централа - \"Фри Енерджи Проджект Орешец\" ЕАД, която е с мощност \"под 5 мегавата\" - КЗК го казва в решението си! Според ЕСО става въпрос за 4,879 мегавата. В края на миналата седмица \"Инерком\" официално обяви, че е извършено преструктуриране, в резултат на което дружествата-производители на електрическа енергия от фотоволтаични централи, не са част от портфолиото ѝ.", "date": "2018.09.25", "title": "ЧЕЗ може да сезира ЕК заради спирането на сделката с \"Инерком\""}
{"url": "https://www.novinite.bg/articles/165060/Tejka-katastrofa-na-mejduselski-pat-trima-sa-raneni", "text": "Трима души са пострадали в катастрофа на пътя от с. Баново за с. Слънчево в понеделник вечерта. Водачът на лека кола «Ситроен» -  варненец на 52 г., поради несъобразена с пътните условия скорост навлязъл в лентата за насрешно движение и се блъснал в «Тойота». Вследствие на инцидента мъжът е получил спукване на ключица, а неговият спътник на 46 г. – разкъсно – контузни рани. Водачът на втората кола – на 54 г., е с контузия на главата. Няма опасност за живота на ранените. По случая е образувано досъдебно производство.", "date": "2018.09.25", "title": "Тежка катастрофа на междуселски път, трима са ранени"}
{"url": "https://www.novinite.bg/articles/165061/Bez-voda-v-Ruse-v-sryada", "text": "„Водоснабдяване и канализация“ Русе уведомява, че поради направа на нова водопроводна връзка по бул.“Придунавски“, утре от 9:00 до 12:00 ч. ще бъде нарушено нормалното водоподаване на следните потребители : по бул. „Придунавски“ в участъка от ул. „Кресна“ до ул. “Ильо Войвода“ и фирмите „Дунавтурс“ и „Балкантурист“. Също утре, поради подмяна на водопровод по ул. “Духовно Възраждане“, от 9:00 до 17:00 ще бъде нарушено нормалното водоподаване на следните потребители : по ул. „Велико Търново“, по ул. „Батак“, по ул. „Духовно Възраждане“ от ул. “В. Търново“ до ул.„Църковна независимост“, по ул. “Баба Тонка“ от площад „Свобода“ до ул. „Духовно възраждане“.", "date": "2018.09.25", "title": "Без вода в Русе в  сряда"}
{"url": "https://www.novinite.bg/articles/165062/Otkriha-kradeni-gumi-v-avtoserviz-vav-Varna", "text": "55-годишен варненец е задържан във връзка с разследване на случаи с кражби на автомобилни гуми с джанти. При процесуално – следствените действия, в автобомилен сервиз в с. Кичево са намерени и иззети вещите, обекти на кражбите. По случая се води досъдебно производство. Мъжът е задържан за срок до 24 часа.", "date": "2018.09.25", "title": "Откриха крадени гуми в автосервиз във Варна"}
{"url": "https://www.novinite.bg/articles/165053/Izdirvat-se-kontaktuvalite-s-bolni-ot-bruceloza-jivotni-v-selo-Vukovo", "text": "Издирват се всички лица, които са били в контакт с болни от бруцелоза животни в Кюстендилското село Вуково, съобщиха от Регионалната инспекция по здравеопазване в Кюстендил. Тези хора трябва да бъдат изследвани, защото болестта е заразна.Засега не са установени хора със симптоматика за заболяването в селото. Издирването на всички, които са контактували с животните в стадото, където бяха открити болни овце ще продължи няколко дни. То ще продължи не само във Вуково, а и в други села и общини, където са продавани овце от стадото и е консумирано мляко или месо от тях. Екип на Здравната инспекция в Кюстендил и от Националния център за заразни и паразитни болести има готовност да замине на терен във Вуково, както  и в района, а ако се наложи там ще бъде изпратена и подвижна лаборатория, за да се вземат проби от евентуалните хора, които са били в контакт с болните животни.Припомням, че миналата седмица в стадото Явор Бошикьов във Вуково бяха открити четири случая на болни от бруцелоза овце. Животните са евтаназирани по хуманен начин, взети са проби от всичките 28 овце в стадото, както и на 21 кози от домакинствата във Вуково.Засега няма открити новозаболели от бруцелоза животни, каза тази сутрин д-р Велка Войнова, директор на Областната агенция по контрол на храните. ", "date": "2018.09.25", "title": "Издирват се контактувалите с болни от бруцелоза животни в село Вуково"}
{"url": "https://www.novinite.bg/articles/165063/Targovec-s-nalojeno-nakazanie-za-neplateni-danaci-v-golemi-razmeri", "text": "Окръжна прокуратура – Кюстендил е постигнала осъдителна присъда от две години и десет месеца „лишаване от свобода“ с четиригодишен изпитателен срок за извършено престъпление против данъчната система.Подсъдимият Й.З., в качеството си на едноличен собственик на търговско дружество, в продължение на три години избягвал установяване и плащане на данъчни задължения. В подаваните месечни справки-декларации пред ТД на НАП той потвърждавал неистина и използвал документи с невярно съдържание – дневници за покупки и фактури за доставка на стоки. По този начин подсъдимият приспадал неследващ му се данъчен кредит.С действията си мъжът избегнал плащането на данъчни задължения, предвидени в Закона за корпоративното подоходно облагане и Закона за данък върху добавената стойност, в особено големи размери – двеста деветдесет и шест хиляди лева.Производството срещу Й.З е било проведено по реда на съкратеното съдебно следствие, тъй като подсъдимият е признал изцяло фактите, изложени в обвинителния акт на прокуратурата.", "date": "2018.09.25", "title": "Търговец с наложено наказание за неплатени данъци в големи размери"}
{"url": "https://www.novinite.bg/articles/165000/Ombudsmanat-svikva-obshtestvena-diskusiya-po-problemi-v-smetkite-za-voda", "text": "По повод множеството жалби от потребители на ВиК услуги Омбудсманът Мая Манолова свиква широка обществена дискусия по проблемите на гражданите, свързани с начисляването на разход вода „общо потребление“ в сгради-етажна собственост.На форума ще бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи.В конференцията са поканени да участват всички отговорни и заинтересовани страни - Министерство на регионалното развитие и благоустройството, Комисия за водно и енергийно регулиране, Държавна агенция за метрологичен и технически надзор, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, Български потребителски център, Българска асоциация по водите, Съюз на ВиК операторите в Република България, персонално до всички ВиК оператори в страната, десетки граждани.", "date": "2018.09.25", "title": "Омбудсманът свиква обществена дискусия по проблеми в сметките за вода"}
{"url": "https://www.novinite.bg/articles/165002/Patriotite-ot-VMRO-Predlagame-reshenie-za-cenite-na-hlyaba-i-drugi-osnovni-hrani", "text": "Лидерът на ВМРО – Българско национално движение, министър на отбраната и заместник министър-председател по обществения ред и сигурността Красимир Каракачанов оповести на  мерките, които неговата партия ще предложи във връзка с коментарите относно цената на хляба и основни хранителни продукти.Във връзка с възникналия дебат около цените на хляба и спекулациите, които определени политически сили лансират сред обществото, че през зимния период крайните цени и на други основни продукти ще поскъпнат значително, свиках за консултация експертите на ВМРО – Българско национално движение. На работната среща те предложиха да бъде изготвена социална кошница с основни хранителни продукти. Ние смятаме, че тя трябва да включва храни от първа необходимост като хляб, кисело мляко, прясно мляко, краве сирене, краве масло, кашкавал тип „Витоша“, пилешко и свинско месо, 10 бр. яйца, брашно и олио от български производители. Идеята е този пакет от хранида имат ясно разписани ставки за печалба на производител и търговец – мярка, която ще гарантира балансирани крайни цени.От дългите дебати по медиите останах силно учуден, че, например, производителите на хляб имат печалба от 5 ст., а търговците достигат до 30 ст. за един брой. С оглед на този дисбаланс, който производителите твърдят, че съществува и в другите сектори, ние - Патриотите от ВМРО, предлагаме да се постигне договорка за максимална ставка на печалба на определени хранителни стоки. Маржът за търговците да не може да бъде по-висок от този на производителите. По този начин, според нас, ще се постигнат следните цели:-                     Устойчиво развитие на производителите;-                     Спиране на безразборното повишаване на цените  от търговците;-                     Като краен ефект - понижаване на цените в тази социална кошница.Според нас, ценообразуването трябва да се контролира от Комисията за защита на потребителите (КЗП).  До 01.06.2006 г. в сила беше старият Закон за защита на потребителите и за правилата за търговия, в който разпоредбите на  чл. 59 ал. 3 даваха възможност на Министерски съвет по изключение да определя задължителни правила за образуване и прилагане на цените на някои стоки и услуги. В сега действащия ЗЗП, към момента, тази точка не фигурира. Ето защо в качеството ми на заместник министър-председател  ще инициирам разговори с представители на всички сектори на хранителния бранш, синдикатите и коалиционните ни партньори с цел постигането на консенсус по този така важен и наболял за хората проблем.Подобни бързи действия ще донесат по-голяма социална сигурност на българските граждани и ще гарантират не само техните права като потребители, но и ще облекчат семейния бюджет на домакинствата. Ние, Патриотите от ВМРО, сме заявили своята категорична позиция, че повишаването на доходите и гарантирането на всички икономически и социални права на гражданите е приоритет в политическата ни програма. Благодарение на ВМРО и нашите коалиционни партньори тези стъпки са заложени и в управленската програма и постепенно се изпълняват. Към момента обаче предприетите действия не са достатъчни, за да осигурят нужното спокойствие на хората и по тази причина ние считаме, че формирането на социална кошница с наблюдавани цени е възможно и ще бъде полезно за обществото.Възлагам организацията и провеждането на предстоящите разговори на заместник-председателя на ВМРО - БНД Искрен Веселинов, който е депутат в 44-ото НС, и на нашия народен представител и член на Комисията по икономическа политика и туризъм и Комисията по земеделието и храните  Александър Сабанов.", "date": "2018.09.25", "title": "Патриотите от ВМРО: Предлагаме решение за цените на хляба и други основни храни"}
{"url": "https://www.novinite.bg/articles/165056/Denica-Zlateva-Ne-znam-ot-koga-edno-zdravisvane-se-priema-za-istoricheska-sreshta", "text": "\"За мен историческа е срещата, която имаха Доналд Тръмп и Ким Чен Ун по отношение на конфликта на Корейския полуостров. Не знам от кога едно обикновено ръкостискане между президент на САЩ и български министър- председател, наредил се на редичката с всички останали премиери да се здрависват с него, се приема като историческо събитие\". Това каза Деница Златева зам.-председател на БСП на пресконференция в централата на партията, помолена да коментира визитата на Борисов в САЩ, която някои наричат \"историческа\". Тя обясни, че има примери от предишни посещения на президенти и на президента Радев, които много по- ясно говорят- какво означава двустранна среща. Златева добави, че очаква с нетърпение речта на Борисов пред Общото събрание на ООН, в която е анонсирано, че ще говори за Западните Балкани. \"Надявам се, този път да приветства Общото събрание не от името на Народна Република България, а от името на Република България\", каза Деница Златева.", "date": "2018.09.25", "title": "Деница Златева: Не знам от кога едно здрависване се приема за историческа среща"}
{"url": "https://www.novinite.bg/articles/165003/Ministar-Angelkova-uchastva-v-Svetovniya-ikonomicheski-forum-v-Nyu-Jork", "text": "Министърът на туризма Николина Ангелкова участва във второто издание на Световния икономически форум в Ню Йорк. Той се провежда в периода 24- 25 септември, основни акценти в тазгодишното му издание са възможности и фактори за влияние върху устойчивото развитие. Официални гости на събитието бяха проф. Клаус Шваб, основател и председател на Световния икономически форум и Бил Де Блазио, кмет на Ню Йорк. Министър Ангелкова е на събитието по лична покана на г-н Борге Бренде, президент на форума. За мен е чест и удоволствие да съм сред участниците в Световния икономически форум, където ще се дискутират възможностите за устойчиво развитие, именно това е и основната цел пред туризма у нас, посочи министър Ангелкова. И допълни, че секторът е водещ икономически фактор като допринася с около 13% при формирането на БВП на България. В рамките на форума ще бъдат представени резултатите от Българското председателство на Стратегията на ЕС за Дунавския регион, както и ролята на Министерството на туризма като съкоординатор по Приоритетна област 3 „Култура и туризъм“ на Дунавската стратегия. Световният икономически форум е основа за диалог за използване на най- съвременните научни, бизнес, технологични и дигитални иновации за реализиране на Глобалните цели за устойчиво развитие на ООН. Събитието събира представители на международни институции и правителства. На форума ще присъстват над 700 представители на бизнеса, неправителствения сектор и академичните среди. В него ще участват и представители на водещи компании и инвестиционни фондове в областта на туризма.", "date": "2018.09.25", "title": "Министър Ангелкова участва в Световния икономически форум в Ню Йорк"}
{"url": "https://www.novinite.bg/articles/165004/Obsht-protest-sreshtu-prezastroyavaneto-na-Mladost", "text": "На 25 септември, жителите на столичния район „Младост” се събират на масов протест срещу ужасяващото презастрояване на квартала. Митингът ще се проведе край метростанцията на бул „Александър Малинов” и започва в 19:00 часа. Вижте на Мястото е избрано неслучайно – именно в този район е планирано да се реализират голяма част от предвидените 430 000 кв. м. нови застроявания.Исканията на протеста, организиран от „Зелен Младост” са:- извършване на проверки на процедурите, по които са възстановени или продадени имоти. - актуализиране устройствените планове за „Младост”, като в тях да бъдат дефинирани и отразени жизнените пространства, които гражданите използват. Включване в тези пространства на буферна зона, която да не позволява строежи в непосредствена близост до детски площадки и обекти на отдиха. Да не се застрояват съществуващите паркинги и погранични на парковете територии, парковете трябва да имат свободен достъп откъм жилищните комплекси, а не плътно да се застроява около тях. - незабавно спиране на строителните дейности в парка до магазин Лидл в Младост 3. На инвеститора да му бъде предложен равностоен общински терен на безконфликтно място.- отпадане на предвидените 8-етажна сграда и два търговски обекта в парка до Лидл.- запазване на парка в сегашния му вид и включването му в Зелената система на Столична община.- да не бъде допускано строителство в междублоковите пространства зад бл. 320, при бл. 20, при бл. 70 и на всички конфликтни места, където възникна гражданско недоволство.От „Зелен Младост” заявяват, че е настъпило време разделно за бъдещето на квартала - дали ще бъде превърнат в бетонно гето или ще бъде защитено това, което е изконно право на гражданите, гарантирано от Конституцията на Република България – да живеят в благоприятна и здравословна околна среда. Събитието във Facebook: ", "date": "2018.09.25", "title": "Общ протест срещу презастрояването на Младост"}
{"url": "https://www.novinite.bg/articles/165035/Shte-mogat-li-medicinskite-sestri-da-slagat-insulin-v-detskata-gradina", "text": "Деца с хронични заболявания и увреждания са без грижа в лекарските кабинети в детски градини и училища. Сдружения и неправителствени организации внесоха жалба до здравния министър Кирил Ананиев. Искането им е да се намери начин това положение да бъде променено.Когато малката Магдалена е почти 2-годишна, семейството й разбира, че е болна от диабет. След като тръгва на детска градина се оказва, че медицинският персонал не може да полага необходимите грижи за заболяването й.През 2017 г. в Закона за здравето влиза в сила текст, според който в медицинските кабинети в учебните заведения трябва да се полагат допълнителни грижи за деца с хронични заболявания. В наредбата за здравните кабинети обаче такова задължение не е записано.От Здравното министерство изпратиха писмена позиция, в която казват, че ще бъде извършена промяна на наредбата за здравните кабинети в детските градини и училищата, но също така казват, че задълженията на медицинските  сестри са разписани в няколко наредби и  в случай на дете със захарен диабет, когато лечението е назначено от лекар, следва и медицинското лице в учебното заведение да поставя инжекции с инсулин, в детската градина обаче прилагат неразписаната наредба.“Това си  има и своето обяснение. Това е манипулация, която се извършва под контрола на лекар“, каза директорката на детска градина\"Сърчице\"Сега Магдалена ходи в единствената детска градина в София, в която има диабетна група, но след година става на 7. “От догодина моят кошмар продължава с тръгването на училище. Аз пак няма да мога да започна работа и пак в едно 4-членно семейство бащата само ще трябва да работи“, сподели майката на момиченцето.", "date": "2018.09.25", "title": "Ще могат ли медицинските сестри да слагат инсулин в детската градина?"}
{"url": "https://www.novinite.bg/articles/165057/Otkriha-novata-uchebna-godina-v-Tehnicheskiya-universitet-v-Sofiya", "text": "Днес беше открита новата академична учебна година в Техническия университет в София. Близо 12 000 са студентите на Университета в момента, а от началото на съществуването си Техническия университет е обучил над 150 000 инженери.Ректорът на Университета проф. Георги Михов каза днес в словото си, че учебното заведение е получило най-високата оценка давана досега от Агенцията по акредитация - 9, 56. Каза и, че на пазара на труда се търсят все повече инженери.На откриването на новата учебна година присъстваха и двама от бившите възпитаници на Университета - председателят на Народното събрание Цвета Караянчева и вицепремиерът Валери Симеонов.Цвета Караянчева, председател на НС: Вие сте постъпили правилно, когато сте избрали Техническия университет, дерзайте, учете, събирайте с пълни шепи опита, който ви дават вашите преподаватели и се реализирайте в родината си.Валери Симеонов, вицепремиер: Българската икономика работи, произвежда и дай Боже, да продължава да работи и произвежда, когато вие се включите в нея. Но има нужда от инженери, има нужда от вас. Искам да приключа със следното - това е мястото, не сте сбъркали.", "date": "2018.09.25", "title": "Откриха новата учебна година в Техническия университет в София"}
{"url": "https://www.novinite.bg/articles/165005/Zadarjaha-izvesten-avtokradec-v-Sofiya", "text": "Полицаи от ГД „Национална полиция” задържаха  известен автокрадец в столицата. Георги Воденичаров - Кико е задържан при опит за поредна кражба на скъп частен автомобил от елитен столичен квартал.", "date": "2018.09.25", "title": "Задържаха известен автокрадец в София"}
{"url": "https://www.novinite.bg/articles/165037/Ministar-Marinov-pozdravi-stolichnata-policiya-za-zadarjaneto-na-Kiko", "text": "Министърът на вътрешните работи Младен Маринов поздрави столичната полиция за проявен професионализъм при задържането на Георги Воденичаров - Кико. По думите на министъра той е един от емблематичните автокрадци, който формирал основно оперативната обстановка по линия на противозаконното отнемане на автомобили. Задържаният имал множество висящи дела.Шефът на МВР разкри, че при задържането Кико е нанесъл щети на три служебни автомобила на полицията. Той изрази увереност, че скоро ще бъде задържан и втория автокрадец, който е успял да избяга по време на акцията.Преди това министърът на вътрешните работи откри обновената сграда на Областната дирекция на МВР в Пазарджик. Проектът за ремонтирането й е на Община Пазарджик и се финансира от ОП \"Региони в растеж\".В обновяването на сградата са вложени близо 1 700 000 лева. Министър Маринов благодари на кмета на Пазарджик Тодор Попов за това, че е извел като приоритет санирането на сградата и подчерта, че всеки обществен ресурс, вложен в сигурност, не е загубен и възвръща многократно стойността си. Той увери, че като министър на вътрешните работи ще продължи да работи за подобряване на условията на труд и на материално-техническото обезпечаване.\"Полицаите трябва да се чувстват защитени по време на работа, а това е свързано с добра екипировка, автомобили и въоръжение. Само тогава може да изискваме от тях да дават сигурност и на останалите граждани\", каза министърът.Маринов пожела на служителите да работят в името на обществото и да се гордеят с това, че са избрали да бъдат полицаи.След церемонията Младен Маринов отговори на въпроси на журналисти. По отношение на назначаването на нов главен секретар на МВР министърът каза, че вземането на решение ще стане след като премиерът се завърне в страната. \"Има много професионалисти, но конкретно име нямам\", посочи Маринов.По думите му в момента заместник-главният секретар изпълнява длъжността и министерството работи в пълен обем. Министърът на вътрешните работи съобщи, че през изтеклото денонощие поради усложнената метеорологична обстановка са постъпили около 320 сигнала за пожари и още 120 - за материални щети вследствие на силния вятър. \"По всички е реагирано незабавно\", увери Маринов. Според него основна причина за инцидентите е това, че силните ветрове са причинили къси съединения в електропреносната мрежа и огънят се пренесъл и не се дължи на злоумишлени действия.", "date": "2018.09.25", "title": "Министър Маринов поздрави столичната полиция за задържането на Кико"}
{"url": "https://www.novinite.bg/articles/165047/Blizo-9-hilyadi-sluchaya-na-previshena-skorost-po-patishtata-prez-pochivnite-dni", "text": "8581 случая на превишена скорост по пътищата през трите почивни дни.Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и трите почивни дни полицейските екипи са проверили 18129 моторни превозни средства и 23965 души.Издадени са 6160 фиша, 2631 акта за установени административни нарушения, констатирани са 8581 случая на превишена скорост и са издадени 397 заповеди за принудителни административни мерки, съобщиха от МВР.Отнети са 194 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 956 електронни фиша. ", "date": "2018.09.25", "title": "Близо 9 хиляди случая на превишена скорост по пътищата през почивните дни"}
{"url": "https://www.novinite.bg/articles/165051/Zapochna-poetapnoto-vazstanovyavane-na-dejnostta-v-trite-fabriki-na-Minyu-Stajkov", "text": "Започна поетапното възстановяване на дейността в трите фабрики за спиртни напитки, собственост на арестувания собственик на \"Винпром Карнобат\" Миню Стайков. От Агенция \"Митници\" са премахнали пломбите на двата запечатани данъчни склада.Все още запечатани остават инсталацията и кранът, за които има съмнения, че оттам може да се е източвал нелегално етилов алкохол, каза административният директор на фирмата Йовко Йовков: \"Той не работи. Той стои затворен, защото при отварянето му, както много пъти казах, има опасност, ако не сработи системата за безопасност на инсталацията, да се получи взрив, ако този кран се отвори, се намаля херметичността и системата не може да работи и т.н., и т.н.. Този кран е съществувал, но не се е отварял по време на работа. Това искам да кажа\".Възстановяването на производството е бавен процес, каза още Йовков: \"Производството на дестилации ще започне от утре вечер някъде, а производството на спирт ще отнеме повече време. Нормалното производство на спирт ще започне след около 10-15 дена, защото там щетите са по-големи\".Въпреки, че митническият екип си е тръгнал, напрежението остава, заявиха още от ръководството на \"Винпром Карнобат\":\"Натискът ще продължи под една или друга форма, бъдете сигурни. В скоро време отново ще бъдем посетени от митница, жандармерия и така нататък\".Ако обвиненията за незаконно отклоняване на алкохол от „Винпорм-Карнобат”, може да се стигне до отнемане на лиценз, съобщи финансовият министър Владислав Горанов. Той е категоричен, че Агенция „Митници” си върши добре работата по случая: “Има някои основателни предположения, че в един от данъчните складове, има създадени предпоставки за отклоняване на акцизна стока преди нейното измерване, което създава предпоставки за нейното недеклариране. Оттам избягване на плащане на акциз и ДДС. С оглед на дебита на тръбата може да се направи предположение, че през нея за кратко време могат да минат много големи количества. Всичко това са хипотези, но когато те са свързани с отклоняване и облагане с данъци, говорим за наказателен процес“. ", "date": "2018.09.25", "title": "Започна поетапното възстановяване на дейността в трите фабрики на Миню Стайков"}
{"url": "https://www.novinite.bg/articles/165007/Borisov-Protiv-sam-legalizaciya-na-kakvato-i-da-e-droga", "text": "\"Против съм легализация на каквато и да е дрога. Виждате колко проблеми имаме с пътната безопасност заради алкохол или мека дрога. България по-твърда от сега не може да бъде. Рекордьори сме по задържането на синтетични наркотици”. Това заяви пред журналисти в САЩ премиерът Бойко Борисов след срещата.В понеделник през деня Борисов се срещна с премиера на Грузия, с когото обсъждаха членството на страната в НАТО и Европейския съюз и възможностите за съвместни транспортни проекти между двете страни.Борисов се срещна и с външния министър на Саудитска Арабия и президента на Египет ген. Абдал Фатах Сиси. С него двамата са обсъждали повече бизнес възможности и помощ за страната, която може да играе бариера пред мигрантска вълна към Европа.В петък пък Борисов ще се срещне с държавния секретар Майк Помпео. Двамата имат предишни отношения от времето, когато Помпео беше шеф на ЦРУ.", "date": "2018.09.25", "title": "Борисов: Против съм легализация на каквато и да е дрога"}
{"url": "https://www.novinite.bg/articles/165008/Parvi-snyag-padna-v-Rumaniya", "text": "Първи сняг падна по високите части в Румъния.След като в понеделник побеля в Исландия, Норвегия и северните райони на Великобритания, тази сутрин снегът дойде и по-близо до нас – Чешките Татри, от планините на Босна и от съседна Румъния.", "date": "2018.09.25", "title": "Първи сняг падна в Румъния"}
{"url": "https://www.novinite.bg/articles/165026/V-Turciya-e-zadarjan-visokopostaven-chlen-na-Islyamska-darjava", "text": "В южния турски град Адана е бил задържан соченият за местен ръководител на организацията \"Ислямска държава\". Същевременно продължават и операциите на турските власти срещу кюрдските бунтовници в Югоизточна Турция. Според полицията задържаният вчера в Адана т. нар. \"местен \"емир\", т.е. най-високопоставеният член на терористичната групировка в района, е предавал съобщения, идващи от организацията в Сирия, към местни клетки в Турция. Лицето, идентифицирано само като Еюп Б., е на 47 години и е задържан в очакване на процес срещу него. Междувременно полицията в Истанбул задържа френска гражданка, която е искала да се присъедини към структурите на \"Ал Кайда\" в Сирия. Тя е била предадена на френските консулски власти, а турският гражданин, който е трябвало да ѝ уреди пътуването до Южна Турция, е арестуван. Продължават и операциите на турските власти срещу Кюрдската работническа партия (ПКК). В област Сиирт са били неутрализирани пет кюрдски бойци, сред които две жени. В използвани от тях три пещери са били открити две дългоцевни оръжия, припаси, документи и взривни вещества. В друга югоизточна провинция - Шърнак, са задържани експлозиви и други шест автоматични пушки. От вътрешното министерство в Анкара съобщиха, че миналата седмица са проведени над 2000 \"антитерористични операции\", при които са били задържани около 4300 души. ", "date": "2018.09.25", "title": "В Турция е задържан високопоставен член на \"Ислямска държава\""}
{"url": "https://www.novinite.bg/articles/165039/London-Evropejcite-bez-privilegii-za-rabota-sled-Brexit", "text": "Кабинетът на премиера Тереза Май се съгласи, че гражданите на ЕС не трябва да имат преференциален достъп до работа във Великобритания в сравнение с хората от други страни след Brexit, съобщават медиите. Министрите, които се събраха в понеделник, \"подкрепиха единодушно система, основана по-скоро на умения, отколкото на националност\", каза един неназован източник пред Би Би Си. Публикации с подобно съдържание има в „Таймс“ и „Гардиън“.Гражданите от другите 27 държави-членки на Европейския съюз понастоящем са свободни да живеят и работят във Великобритания съгласно правилата за свобода на движение на блока, но това ще приключи след Brexit. Докладът, поръчан от правителството миналата седмица, препоръчва в бъдеще гражданите на ЕС и извън ЕС да следват еднакви правила за имиграцията, като се предпочитат висококвалифицираните работници. Авторът на доклада, Алън Манинг от Консултативния комитет по миграцията, информира заседанието на кабинета в понеделник за неговия план. Говорител на „Даунинг стрийт“10 каза: \"Кабинетът се съгласи, че след като приключи свободното движение, правителството ще може да въведе нова система, която работи в най-добрия интерес на Великобритания, включително като помага за повишаване на производителността.\" Очаква се сега Мей да направи изявление относно бъдещите имиграционни правила на конференцията на Консервативната партия следващата седмица.Въпреки това, всяка имиграционна политика след Брекзит може да бъде засегната от бъдещите търговски сделки на Великобритания. ЕС може да се стреми да преговаря за продължаване на преференциалното третиране в замяна на достъпа до своя единен пазар, докато други страни могат също така да търсят отмяна на визовия режим в замяна на търговски сделки. Мей обеща миналата седмица, че дори преговорите за Брекзит с ЕС да се провалят, правата на европейците, които понастоящем живеят във Великобритания \"ще бъдат защитени\". Нейният говорител каза, че „скоро“ ще бъдат публикувани официални предложения.", "date": "2018.09.25", "title": "Лондон: Европейците - без привилегии за работа след Brexit"}
{"url": "https://www.novinite.bg/articles/165055/Proizvodstvoto-na-nelegalni-cigari-shte-se-kriminalizira", "text": "Законодателни промени в спешен порядък заради разбитите фабрики за нелегални цигари, една от които свързана с алкохолния бос Миню Стайков. Затова се договориха финансовия, правосъдния и вътрешния министър.По предложение на главния прокурор, произоводството на нелегални цигари ще се криминализира. По сега действащите разпоредби е предвидена само административна санкция.Сформирна е група, която започва работа по текстовете, които трябва да са готови до края на следващата седмица.Стана ясно и че при предходни проверки на данъчния склад на Миню Стайков в Карнобатско не е имало тръба, която да извежда алкохола. В края на седмицата митничари запечатаха складове и последваха протести на служителите на Миню Стайков.Стайков е в ареста по обвинение за данъчни престъпления, пране на пари и производство и нелегално производство на акцизни стоки.", "date": "2018.09.25", "title": "Производството на нелегални цигари ще се криминализира"}
{"url": "https://www.novinite.bg/articles/164994/Esenta-dojde-s-temperaturi-mejdu-15-i-20", "text": "Днес вятърът ще отслабне, но ще остане умерен от северозапад. В сутрешните часове на места в източните райони все още ще превалява, но валежите бързо ще спрат, а облачността навсякъде ще намалее до слънчево. Максимални температури предимно между 15° и 20°, в София около 15°. В планините ще духа силен северозападен вятър. Ще бъде предимно слънчево с повече облаци преди обяд. През деня температурите ще се понижават и след обяд на 1200 метра ще бъде около 5°, а на 2000 метра - минус 1 - минус 2°.Над Черноморието преди обяд облачността ще е значителна и на места все още ще превалява дъжд, но до обяд и там валежите ще спрат и облачността ще намалее до слънчево време. Ще духа умерен север-северозападен вятър. Максимални температури на въздуха: 18°-20°. Температурата на морската вода е 24°. Вълнението на морето ще бъде 2-4 бала.", "date": "2018.09.25", "title": "Есента дойде с температури между 15° и 20°"}
{"url": "https://www.novinite.bg/articles/164995/VIII-Mejdunaroden-muzikalen-festival-Piano-Ekstravaganca", "text": "За осма поредна година в София ще се проведе Международният музикален фестивал \"Пиано Екстраваганца\".Серията от събития в програмата на фестивала от 28 септември до 1 декември са част от Календара на културните събития на Столична община за 2018 г. и се организират от фондация „Пиано Екстраваганца“ с подкрепата на Министерство на културата, Министерство на отбраната, Столична община, фондация “Америка за България” и в партньорство със Софийската филхармония.В ключови локации на София, сред които са Централния военен клуб, зала \"България\" и камерна зала \"България\", меломаните ще могат да се насладят на уникални рецитали, камерни концерти и един симфоничен концерт съвместно със Софийска филхармония. Фестивалът, освен над 4000 гости и 25000-на аудитория, събира в България всяка година големи международни имена, като през 2018 г. сред гост-изпълнителите ще са музиканти от над 10 държави, сред които: Антон Никулеску от Румъния, Мариан Собула от Полша, Верустиния Щур-Овчинникова и Иля Овчинников от Русия, Никола Бурдонкъл от Франция, София Хасе и Едуардо Домингес от Испания, Марко Скиаво и Серджо Маркеджани от Италия. От българска страна, освен основателят на фестивала маестро Людмил Ангелов, ще участват и Александрина Пендачанска, Марио Хосен, Виктория Василенко и Живко Петров.Специални акценти в осмото издание на фестивала са концертите в сътрудничество със Софийска филхармония: на 15 ноември е симфоничният концерт със солисти дуото Скиаво – Маркеджани от Италия, Виктория Василенко и Людмил Ангелов, под диригентството на Росен Гергов; на 1 декември е песенната вечер със звездното участие на Александрина Пендачанска, Людмил Ангелов и музиканти от Софийската филхармония.Пълната програма на фестивала можете да видите на Фестивалът “Пиано Екстраваганца” е едно от най-значимите музикални фестивални събития в България и Източна Европа. Освен артистичен директор, маестро Людмил Ангелов е негов основател и куратор на съдържанието.", "date": "2018.09.25", "title": "VIII Международен музикален фестивал \"Пиано Екстраваганца\"."}
{"url": "https://www.novinite.bg/articles/165019/Izvanredno-Saprugat-na-Nataliya-Gurkova-e-ubit", "text": "Съпругът на Наталия Гуркова - Джордже Михалевич, е бил убит, съобщи сайтът HotArena.Това се е случило в ЮАР в понеделник вечерта в град Бедфордвю, недалеч от Йоханесбург.Той е застрелян на светофар. Свидетели разказват, че двама мъже на мотор са следвали автомобила, спрели са точно до него и са произвели два изстрела срещу водача, през страничното стъкло. След което са избягали.Властите отказват да съобщят подробности за случая.Джордже Михалевич е известен бизнесмен, за който се смята, че има връзки с подземния свят. Той управляваше бизнес с диаманти в Африка и от години семейството живее в Йоханесбург.Сръбският предприемач е известен още като „Джордж Холивуд” и е собственик на компаниите Sandton Gold и Diamond Exchange и Salon Prive.Последната снимка, която Гуркова е качила в профила си в Instagram със съпруга си, е от 16-ти сптември от откриването на сезона в клуб Bedroom в София.", "date": "2018.09.25", "title": "Извънредно: Съпругът на Наталия Гуркова е убит"}
{"url": "https://www.novinite.bg/articles/164996/Ogranicheniya-na-dvijenieto-dnes-v-Sofiya", "text": "От днес, 25 септември, до 15 октомври включително е забранено влизането на автомобили по източната половина на кръстовище ул. „Първа българска армия” – бул. „Илиенци“.Движението ще се осъществява по една пътна лента за посока по западната част на кръстовище ул. „Първа българска армия” – бул. „Илиенци“.От 00.00 ч. днес, 25 септември, до 24.00 ч. на 15 октомври ще се промени маршрутът на автобус № 100 по следния начин: Ще бъдат разкрити временни спирки:– на ул. „Проф. Иван Георгов” след ул. „Първа българска армия” в посока към кв. „Бенковски“;– на ул. „Проф. Иван Георгов” след Т-образното кръстовище в посока към Пътностроителна техника. Ще бъдат закрити спирките:– с код 2148 “Ул. Проф. Иван Георгов“;– с код 2142 и 2144 “Ул. Просвета”;– с код 1000 и 1001 “Ул. Локомотив”;– с код 1722 “ПГВАД“. Заради ремонта на бул. „Пенчо Славейков“ от ул. „Цар Асен“ до бул. „Ген. Тотлебен“ се налага някои промени в организацията на движение, информира sofia.utre.bg. От днес, 25 септември, ще бъде възстановено движението през кръстовище бул. „Прага“- бул. „Пенчо Славейков“- ул. „Св. Георги Софийски“.От днес, 25 септември, до 6 октомври ще бъде забранено влизането на автомобили по западната част от пътното платно на бул. „Пенчо Славейков“ в участъка от ул. „Свиленица“ до бул. „Прага“. От 00.00 ч. на 25 септември до 24.00 часа на 06 октомври ще бъдат закрити местата за почасово платено паркиране по бул. „Пенчо Славейков“ в участъка от ул. „Свиленица“ до бул. „Прага“. Ще бъде изместена автобусна спирка с код 0444 „УМБАЛ СВЕТА ЕКАТЕРИНА“ на бул. „Пенчо Славейков“ преди ул. „Христо Станчев“ в посока бул. „Витоша“.", "date": "2018.09.25", "title": "Ограничения на движението днес в София"}
{"url": "https://www.novinite.bg/articles/164997/Chetiri-novi-detski-ploshtadki-v-kvartal-Ovcha-kupel", "text": "До края на ноември тази година в Овча купел трябва да има 4 нови детски площадки. Това показва обявата за обществена поръчка на сайта на район „Овча купел“. На 3 август 2018 г. е подписан и договорът с изпълнителя „Джи Ем Бизнес Груп“ ООД. Поръчката е чрез събиране на оферти... предаде Новите детски площадки ще са между бл. 506 и бл. 507 в „Овча купел 1“, втората е зад бл. 15 в „Овча купел 2“. Децата ще се радват и нова придобивка в парка „Линкълн“ пак във втора част на квартала, а четвъртата е зад бл. 30. За всяка отделна площадка ще има отделен срок на изпълнение.Общата стойност за четирите или по-точно в договора е за 133 333.33 лв. без ДДС или 160 000 лв. В договора има й клауза за гаранционен срок.„Още една обществена поръчка за подмяна на 4 детски площадки с нови. Дано да ги направят добре, а не както в други случаи да получим посредствени площадки, а повечето пари да изтекат в други дейности“, надяват се жителите на „Овча купел“.", "date": "2018.09.25", "title": "Четири нови детски площадки  в квартал „Овча купел“"}
{"url": "https://www.novinite.bg/articles/164998/Prodaljava-da-bushuva-pojarat-v-rajona-na-TEC-Sliven", "text": "Продължава да бушува огнената стихия в района на ТЕЦ-Сливен. Пожарът възникна вчера около 20 часа, запалили са се отпадъци в двора. Изключителна трудна е работата на пожарникарите, тъй като в Сливен тази нощ духаше силен вятър със скорост до 100 км/ч.Отзовалите се на място няколко екипа започват да обливат въглищата и околните сгради, за да предотвратят пожар в самия ТЕЦ, но часове по-късно идва и друг сигнал за други пожари. Само на около 100 метра възникват други два пожара в складовете на завод \"Динамо\" и завод \"ЗММ\" в Сливен.Всички екипи се насочват натам, за да предотвратят навлизане на пожара в самия завод. Около 2 часа през нощта пожарникарите успяват да изгасят пожара там.Екипи на пожарната дежурят, за да не се допусне пожарът в района на ТЕЦ-Сливен да се разпространи на по-голяма територия. Няколко хиляди бали със слама горят, но към момента няма данни за замърсяване на въздуха.", "date": "2018.09.25", "title": "Продължава да бушува пожарът в района на ТЕЦ-Сливен"}
{"url": "https://www.novinite.bg/articles/165058/Malko-dete-ot-Omurtag-e-zabolyalo-ot-marsilska-treska", "text": "Малко дете от Омуртаг е заболяло от марсилска треска. Това е първият случая за годината и за 12 години назад, съобщи за БТА Тодорина Филева, старши инспектор в дирекция \"Надзор на заразните болести\" при Регионалната здравна инспекция /РЗИ/ в Търговище. Момчето на две години и осем месеца, вероятно е ухапано от заразен кърлеж, преносител на заразата. По данни на проучването в домакинството имат домашна котка, с която то често си играело. Детето боледувало от ангини и типичните за възрастта детски заболявания. Лекарите успяват да поставят точната диагноза навреме, тъй като около мястото на ухапването се появява специфично черно петно - тъканта некротира. Лекувано е в Шумен, откъдето изпращат информация за случая на здравните инспектори в Търговище. Филева допълни, че лечението е започнало навреме, назначено му е било антибиотично лечение. Заболяването е протекло без усложнения. Случая не трябва да притеснява обществеността и медицинските специалисти, категорични са от РЗИ.", "date": "2018.09.25", "title": "Малко дете от Омуртаг е заболяло от марсилска треска"}
{"url": "https://www.novinite.bg/articles/165011/Silen-debyut-na-Pleven-v-kampaniyata-Stara-hartiya-za-nova-kniga", "text": "Първото издание на националната инициатива „“ в Плевен премина с голям интерес, след като 1250 деца от града се включиха в каузата. Със своите 7,2 тона предадена хартия за рециклиране малчуганите спасиха от изсичане 94 дървета, а в замяна получиха 1470 нови книжки. Събитието, подкрепено от Община Плевен, се състоя на 24 септември 2018 г. на пл. „Възраждане“ и беше петото поред в настоящото издание на кампанията.Организаторите на акцията от „ЕКОПАК България“ и Книжен център „Гринуич“ Мила Алексиева и Сиана Колибарова изразиха надеждата си инициативата да се превърне в традиция за общината и все повече деца и родители да имат възможност да се включват в нея занапред.Музика, песни, танци, куклено шоу и много предизвикателства очакваха малчуганите през целия ден. Всички те имаха за цел да им покажат, че да се грижиш за природата и да четеш е не само полезно, но и много забавно. С викторината в стил „Хрониките на Нарния“ децата си спечелиха книжките от едноименната поредица на Клайв С. Луис и издателство „Труд“. А още награди малките екоентусиасти получиха, след като отговориха правилно на всички въпроси за опазването на околната среда и разделното събиране на отпадъците. В празничната програма участие взеха десетки талантливи изпълнители от Плевен.Всички детски усмивки и всички запомнящи се мигове от деня бяха уловени от „Verus Photograhy“, партньор на инициативата в града.След като премина през Плевен, Бургас, Хасково, София и Русе, финалът на „Стара хартия за нова книга“ ще бъде поставен в  на 29 септември.Организатори на акцията са „ЕКОПАК България“ АД и Книжен център „Гринуич“.Партньори на инициативата „Стара хартия за нова книга“ са издателствата „Ентусиаст“ и „Труд“. Кампанията е подкрепена от издателствата „ЕГМОНТ“, „Книгомания“, „Хермес“, „Бард“, Фют“, „Сиела“, „Софтпрес“, „ПАН“, „Златното пате“, „Албо груп“.", "date": "2018.09.25", "title": "Силен дебют на Плевен в кампанията „Стара хартия за нова книга“"}
{"url": "https://www.novinite.bg/articles/165013/Silniyat-vyatar-prekarshi-darvo-v-Borisovata-gradina", "text": "Силният вятър прекърши дърво в Борисовата градина. То е било маркирано с зелена точка, което означава, че е опасно и трябва да бъде премахнато. Дървото обаче падна само. Няма пострадали хора.  ", "date": "2018.09.25", "title": "Силният вятър прекърши дърво в Борисовата градина"}
{"url": "https://www.novinite.bg/articles/165045/Dvama-ribari-zaginaha-zaradi-silniya-vyatar", "text": "Силният вятър е вероятна причина за инцидент в района на нос Емине, при който двама рибари се удавиха, а един успя да се спаси. Рибарите са влезли в морето, за да изтеглят мрежите си за паламуд. В началото морето е било спокойно, но час по-късно се появил силен вятър и вълнението станало пет бала. Винтът на лодката се заплел в мрежите и това най-вероятно е причина за обръщане на плавателния съд, каза кметът на Свети Влас Иван Николов: \"Излезли са, за да си издърпат мрежите. Това става след \"Елените\", в посока нос Емине. Двигателят на лодката отказва да работи. Вдига се голяма вълна с много силен вятър. Вълните започват да бият на борд, обръща се лодката. Единият човек се е оплел в мрежите. Другият е успял да си сложи, който е спасеният, една спасителна жилетка. Третият, който е Васил, около десетина минути е издържал човекът. Силите явно не са му стигнали и той се е удавил\". ", "date": "2018.09.25", "title": "Двама рибари загинаха заради силния вятър"}
{"url": "https://www.novinite.bg/articles/165014/KNSBDelat-na-sivata-ikonomika-v-Balgariya-e-okolo-30", "text": "\r\nДелът на сивата икономика в България е около 30%, каза лидерът на КНСБ Пламен Димитров на конференция \"Неформална икономика и недеклариран труд - международни, европейски, национални измерения и добри практики\", организирана от синдиката.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.09.25", "title": "КНСБ:Делът на сивата икономика в България е около 30%"}
{"url": "https://www.novinite.bg/articles/165006/452-signala-sa-polucheni-v-pojarnata-za-den", "text": "Най-тежко е било в Монтана, след това в София 452 са сигналите за произшествия в понеделник. Това обяви в ефира на NOVA главен комисар Николай Николов. По думите му от сигналите 320 са били за пожари, а 121 – за спасителни дейности. „Най-тежко беше в Монтана, след това в София”, заяви главен комисар Николов. Сериозно е било и положението в Благоевградско.", "date": "2018.09.25", "title": "452 сигнала са получени в пожарната за ден"}
{"url": "https://www.novinite.bg/articles/164999/Otstranyavat-avariite-ot-uraganniya-vyatar-vchera", "text": "Екипите на ЧЕЗ продължават работата си по отстраняване на авариите, причинени от ураганния вятър вчера.Бурята прекъсна електропроводи и остави без захранване близо 15 000 души в населените места около София. Работата на аварийните екипи беше затруднена заради силния вятър и падналите дървета...пише Новини.бгВ София вятърът повали дървета и метални конструкции в центъра на града и в кварталите Младост, Люлин и Надежда.Поривите на вятъра в северозапада достигнаха до 90 км/ч. Бурен вятър, изпочупени клони и дървета, изпокъсани жици и прекъснати електропроводи има в Монтанско. Няма пострадали хора. 3000 домакинства в Монтана обаче са без електричество. Общо 8000 семейства са без ток на територията на Югозапаздна България, съобщиха от ЧЕЗ.Мъж е бил спасен в язовир Огоста, когато вятърът е повлякъл лодката му навътре. В следобедните часове част от изолацията на фасадата на Финансово-стопанската професионална гимназия в Монтана е паднала от силния вятър.Няколко дървета са изкоренени при силните пориви. Голям бор падна пред входа на детска градина, като препречи цялата улица пред нея и затисна покрива на отсрещна къща.Вятър със скорост около 120 км/ч премина снощи в Сливен, съобщи снощи Снежана Кънева, началник отдел „Сигурност и управление при кризи“ в общината, позовавайки се на местната хидрометеорологична обсерватория. Било е затруднено преминаването по пътя Нова Загора - Стара Загора, заради паднало в района Карановския завой дърво.Фасадата на мол \"Ларго\" в Благоевград също падна заради силния вятър. Пострадали хора няма. Инцидентът стана малко преди 18:30 ч.", "date": "2018.09.25", "title": "Отстраняват авариите от ураганния вятър вчера"}
{"url": "https://www.novinite.bg/articles/165016/Startira-sedmica-na-bezplatni-pregledi-za-tuberkuloza", "text": "Всеки, който реши да провери своето състояние, може да се изследва безплатно за туберкулоза в Смолян. Скринингът е част от кампанията ''Седмица на отворените врати'', която ще се проведе от 25 до 28 септември в МБАЛ ''Д-р Братан Шукеров''.Медицинските консултации и изследванията са напълно безплатни, включително и за неосигурените лица. Ще бъде извършен преглед и ще се назначи проба манту, а при необходимост и допълнителни изследвания – рентгенова снимка и изследване на материал за туберкулозни бактерии.Прегледите ще се извършват в часовете между 8,00 и 15,30 часа от д-р Юлияна Лазарова – завеждащ пневмофтизиатричния кабинет, който се намира на шестия етаж, над Инфекциозно отделение. Инициативата се осъществява по Програма ''Подобряване на устойчивостта на Националната програма по туберкулоза'' към Министерство на здравеопазването, финансирана от Глобалния фонд за борба срещу СПИН, туберкулоза и малария.''Ранното откриване на туберкулозата и започване на своевременно лечение в дългосрочен план води до намаляване на случаите. Благодарение на предприетите дейности за превенция и контрол на национално и регионално ниво, през последните години в страната се наблюдава тенденция за намаляване на заболеваемостта'', коментира д-р Юлияна Лазарова.По време на кампанията, организирана през месец юни т.г. в МБАЛ - Смолян, са преминали 103 човека. От тях с риск от заболяване са 92. На 71 човека са направени проби манту, на 3-ма е направена проба манту+квантиферонов тест, на 29 - рентгенографии на бял дроб, а на 11 микробиологично изследване на храчка. С латентна туберкулозна инфекция са 5 човека, които се наблюдават. Няма открити болни от туберкулоза, предаде ''Дарик''.", "date": "2018.09.25", "title": "Стартира седмица на безплатни прегледи за туберкулоза"}
{"url": "https://www.novinite.bg/articles/165018/KEVR-uveri-Gazat-nyama-da-poskapva-s-nad-8-ot-oktomvri-tokat-sashto", "text": "Комисията за енергийно и водно регулиране обсъди исканото от \"Булгаргаз\" увеличение на цената на природния газ с близо 14% от 1 октомври. Заседанието проследи омбудсманът Мая Манолова. Представителят на \"Булгаргаз\" обяви, че няма възражения относно решението на държавния регулатор за новата цена на газа от другия месец. Компанията напомни, че е внесено предложение за промяна на начина на изчисление на цената на внасяното от Русия синьо гориво. Към момента комисията все още не е излязла с решение по предложението.Омбудсманът Мая Манолова коментира, че решението ще повлече след себе си цените на стоките и услугите. Изключително важно е КЕВР да обоснове какво довежда до поредното увеличение. \"Нека публично обоснове ценообразуващите фактори. Има някои елементи, които не могат да се проследят публично. В доклада на КЕВР има неясни и непълни обосновки като например кои са алтернативните горива и световните пазари\". Трябва всяко число и елемент подробно да се обяснява, дължите обяснение\", категоричен е омбудсманът. От своя страна председателят на КЕВР Иван Иванов отвърна, че ако екипът на Манолова имат съмнения по обсъжданите цени - да заповядат и с експертите на комисията ще обсъдят всеки детайл.Председателят на комисията увери, че новата цена на газа за потребителите няма да е по-висока от 8 на сто. Иван Иванов обеща, че от октомври няма да поскъпва токът. Новата цена на газа ще влезе в сила на 1 октомври. Точните разчети с колко ще поскъпне парното и топлата вода от новия отоплителен сезон ще бъдат обявени същия ден от енергийния регулатор.", "date": "2018.09.25", "title": "КЕВР увери: Газът няма да поскъпва с над 8% от октомври, токът - също"}
{"url": "https://www.novinite.bg/articles/165022/Iskra-ot-samozapalili-se-vaglishta-e-prichinila-pojara-v-TEC-Sliven", "text": "Искра от самозапалили се въглища е причината за пожара в ТЕЦ-Сливен. Това каза на пресконференция комисар Владимир Демирев, директор на Регионалната дирекция   \"Пожарна безопасност и защита на населението\". Огънят е пламнал в купчина въглища, използвани в ТЕЦ-а. Специалистите от топлоцентралата започнали тяхното разчистване с гребла и най-вероятно при преместването, искра от огъня се е прехвърлила върху съхраняваната наблизо слама. Освен големия пожар край Топлофикация снощи, в Сливен бяха гасени и други огнища. Горяха също отпадъци и сухи треви в складове на предприятията ЗММ и Динамо в индустриалната зона на града. Целият състав на сливенската пожарна се е включил в гасенето на пожарите, като са получили помощ от Нова Загора, както и от Районната служба в Ямбол. Пожарът в района на двата завода е напълно овладян, съобщи комисар Демирев. Балите със слама в ТЕЦ-Сливен ще тлеят още поне няколко дни. Ще бъде извършена за проверка за мерките са противопожарна безопасност в предприятието.", "date": "2018.09.25", "title": "Искра от самозапалили се въглища е причинила пожара в ТЕЦ-Сливен"}
{"url": "https://www.novinite.bg/articles/165024/Otkriha-trup-na-maj-v-kola-v-krumovgradskoto-selo-Gorna-Kula", "text": "В лек автомобил „Фолксваген“ в село Горна Кула е бил намерен труп на 56-годишен мъж. Това съобщиха от ОДМВР-Кърджали. Сигналът за произшествието е подаден на 23 септември в 20.00 часа. При извършения оглед следи от насилствена смърт не са открити. Личният лекар е издал съобщение за смърт.", "date": "2018.09.25", "title": "Откриха труп на мъж в кола в крумовградското село Горна Кула"}
{"url": "https://www.novinite.bg/articles/165012/Temperaturite-na-vrah-Rojen-padnaha-do-06-gradusa", "text": "До 0.6 градуса паднаха теператури на вр. Рожен тази сутрин, според информация от Метеорологичната служба. В Пампорово е измерена минимална температура 1 градус, като температурната амплитуда е близо 20 градуса в сравнение с лятната атмосфера вчера.Лифтовете в курорта се спират от днес за планирана профилактика.Рязкото застудяване засега не е повлияло на прибирането на реколтата от смилянски фасул, обясняват от кметството в Смилян. В района вали слаб дъжд, но слани все още не се наблюдават.", "date": "2018.09.25", "title": "Температурите на връх Рожен паднаха до 0.6 градуса"}
{"url": "https://www.novinite.bg/articles/165025/Shte-pravyat-inventarizaciya-na-vsichki-aktivi-izpolzvani-ot-NIMH", "text": "Предстои пълна инвентаризация на всички активи, които използва Националният институт по метеорология и хидрология (НИМХ). Това реши общото събрание на БАН. Нейният председател акад. Юлиан Ревалски ще издаде заповед за тази инвентаризация, като в нея ще бъде посочен и конкретен срок, в който да бъде извършена.", "date": "2018.09.25", "title": "Ще правят инвентаризация на всички активи, използвани от НИМХ"}
{"url": "https://www.novinite.bg/articles/165021/Oplakvaniya-za-neplateni-zaplati-v-hotel-na-semejstvo-Arabadjievi", "text": "Разглеждаме детайлите и ще платим заплатите за август. Започнахме дори предсрочно да плащаме заплатите за септември. Това увери директор \"PR и Комуникации\" на \"Виктория груп\" Ангелина Ангелова. Ангелова говори пред Нова телевизия, визирайки проблем с хотел на групата по Черноморието, \"Хасиенда Бийч Резорт\" - с неплатени заплати. Тя обясни, че причина за забавянето на възнагражденията е обявеното в средата на август задържане на трима души с 500 000 лева в хартиени пликове.\"Заплатите за май, юни и юли са изплащани без закъснение. Относно августовските задължения – на 12 август в медиите беше съобщено за задържането на трима души в Бургас с 500 000 лева. В настоящия случай се касаеше за регулярно изтегляне на пари за месечни възнаграждения. Тези пари бяха заявени официално за изтегляне в банката\", заяви Ангелова. И добави, че парите се превеждат на служителите по банков път. Директорът на \"PR и Комуникации\" на \"Виктория груп\" обясни и, че е почнало предсрочно плащане на заплатите за септември, но е имало \"обстоятелства\" извън нашите компетенции - задържаха августовските заплати, бяха думите на Ангелова. Иначе пред камера само двама души от персонала на хотела говориха за проблема - Юлиян и Лора. Лора работила като администратор от 2 август до 16 септември, но вече е напуснала, тъй като не взела заплата, а трябвало да получи възнаграждението си от 10-то до 15-то число. Юлиян пък е работил поддръжка от началото на лятото. И той е напуснал. Оплаква се, че не може да се прибере до Благоевград, защото няма пари. Но и признава, че е получил заплататите си за юни и юли. Той обаче добави, че е получил и заплахи по телефона, а според него и Лора има и други хора, които са без заплати, но не смеят да излязат да се оплачат публично - също заради заплахи.", "date": "2018.09.25", "title": "Оплаквания за неплатени заплати в хотел на семейство Арабаджиеви"}
{"url": "https://www.novinite.bg/articles/165027/Prihodite-v-zooparka-skochili-s-14", "text": "Няма да се вдигат заплатите на служителите в Зоологическата градина в София. Това стана ясно след разглеждане на доклада на зам.-кмета Йоанна Христова – Изменение на фонд работна заплата за 2018г. в рамките на утвърдения годишен план за сметка на очаквани икономии по §1016-„Вода, горива и енергия“ в бюджета на общинско предприятие (ОП) „Зоологическа градина София“ в две комисии на СОС. Обсъждането беше в комисията по екология и бюджет и финанси.Въпреки че има ръст на приходите с 14% заплатите няма да се вдигнат, защото щяло да има неравнопоставеност с другите общински предприятия, сметят в комесиите.От екологията препоръчаха на директора на зоопарка ландшафтен арх. Добромир Бориславов сам да вдигне заплатите, а след нова година в проектобюджета да има завишаване. На тази перпоръка обаче се противопостави зам.-кметът фо финанси Дончо Барбалов. Той имаше отрицателно становище именно заради евентуалната неравнопоставенсот.В комисията по финанси и бюджет се разгледа и изпълнението на бюджета, където са събрани доста средства от такса битови отпадъци и данък на недвижими имоти. Не липсваха и критики от страна на членовете на групата на БСП. Според тях има лошо изпълнение на някои от перата, като например за транспортна инфраструктура изпълнението е на 70%, а озеленяването е на 87%.", "date": "2018.09.25", "title": "Приходите в зоопарка скочили с 14%"}
{"url": "https://www.novinite.bg/articles/165020/Chernogorec-obyaven-za-izdirvane-e-zaloven-v-Balgariya", "text": "Черногорец, обявен за издирване от Интерпол, е заловен в България, съобщават от прокуратурата. Предраг Кнежевиц е трябвало да излежи остатък от осем месеца ефективна присъда за опит за убийство. Мъжът е заловен у нас и с решение на съда е задържан за 40 дни, с оглед постъпване на молба от властите в Черна гора за неговата екстрадиция.", "date": "2018.09.25", "title": "Черногорец, обявен за издирване, е заловен в България"}
{"url": "https://www.novinite.bg/articles/165028/Jordanka-Fandakova-zamina-na-konferenciya-v-Bryuksel", "text": "Кметът на София Йорданка Фандъкова се срещна с кмета на Брюксел Филип Клос в белгийската столица снощи. Освен него тя разговаря и с еврокомисарят Корина Крецу. Днес Фандъкова участва на Седмата годишна конференция на кметовете на столиците на Евросъюза. Градоначалникът на София имаше лична покана от белгийския си колега, съобщават от Столична община. На срещата ще бъде и зам.-председателят на Еврокомисията Юрки Катайнен и румънката Корина Крецу. Зам.-кметът Ирина Савина също е част от българското присъствие на конференцията и ще се включи в обсъждането „Инвестиции и строителство“. Фандъкова ще се включи в дискусията „Значението на публичните инвестиции за местните власти“.", "date": "2018.09.25", "title": "Йорданка Фандъкова замина на конференция в Брюксел"}
{"url": "https://www.novinite.bg/articles/165032/Meropriyatie-ogranichava-dvijenieto-v-stolicata", "text": "\r\nОт 00:00 до 19:00 часа на 30.09.2018 г. се забранява влизането на пътни превозни средства в двете посоки по бул. \"Черни връх\" между бул. \"Арсеналски\" и бул. \"Джеймс Баучър\".", "date": "2018.09.25", "title": "Мероприятие ограничава движението в столицата"}
{"url": "https://www.novinite.bg/articles/165034/Uchastak-ot-Hemus-pak-zatvoren-zaradi-remont", "text": "Затварят част от магистрала „Хемус“, защото до 18.00 часа днес ще има частични ремонти при 0 км и на 7 – 8 км в посока София, в активната лента. Движението в тези участъци ще се осъществява в изпреварващата лента, предупреждават от АПИ.В една лента ще е движението и по магистрала „Тракия“ от км 2 до км 3 в посока Бургас. Там също има ремонт в лявата лента, където се работи по ограничителните системи. Движението е в активната лента..", "date": "2018.09.25", "title": "Участък от „Хемус“ пак затворен заради ремонт"}
{"url": "https://www.novinite.bg/articles/165031/Unikalnostta-na-kino-Moderen-teatar-i-prevratnostite-na-vremeto", "text": "Сради, които са свързани пряко с различните слоеве на града ни, такъв какъвто го познаваме. Една такава сграда е на първото кино в България „Модерен театър“. Сградата в стил виенски сецесион се намира на оживения бул.“Княгиня Мария Луиза“. Всеки е виждал познатия облик на олющената червена фасада, която през далечната 1913 година е била една от най-красивите в столицата. За историята на тази сграда и през какви етапи е преминала тя, разказва филмовия критик Александър Донев. Сградата е открита в началото на месец декември 1908 г., т.е. след няколко месеца можехме да отбележим 110 - годишнината от използването на тази сграда. В момента почти няма такива сгради и това щеше да бъде една от две-три сгради в света, които продължават да съществуват като киносалони. Донев обясни, че повечето киносалони са строени в началото на 20-те години на XX век, след края на Първата световна война. Сградата е построена от частен инвеститор - един италиански предприемач Викаро, който започва да строи театъра за мюзикхол, но точно в този момент киното взривно започва да разширява своето влияние над обществото и той решава да заложи на филмовите представления. Киното много бързо става любимо място за столичани и престижно място сред киносалоните в София до национализацията през 1944 г.. ", "date": "2018.09.25", "title": "Уникалността на кино „Модерен театър“ и превратностите на времето"}
{"url": "https://www.novinite.bg/articles/165038/Pojarite-v-industrialnata-zona-na-grad-Sliven-sa-ovladeni", "text": "Седем пожарни автомобила на районите служби в Сливен, Нова Загора и Ямбол гасиха цяла нощ три огнища в индустриалната зона на град Сливен. Операцията по потушаване на пожарите бе ръководена от комисар Демирев, директор на Регионалната дирекция „Пожарна безопасност и защита на населението” в Сливен. На място присъстваха лично директорът на ОДМВР-Сливен, старши комисар Димитър Величков и областният управител Чавдар Божурски, които оказаха пряко съдействие на пожарните екипи с техника и ресурс на РУ-Сливен. Помощ и съдействие пожарникарите получиха от кмета Стефан Радев, заместник кмета Румен Иванов, представители на РДГ-Сливен, други държавни институции и граждани.Пожарната обстановка на територията на цялата сливенска област на 24 септември е била изключително сложна, каза комисар Демирев, на брифинг днес в сградата на регионалната пожарна служба. За едно денонощие пожарни екипи са ликвидирали 22 произшествия, като най-значителни са пожарите в ТЕЦ-Сливен и на територията на заводите Динамо и ЗММ. Сигналите за тези пожари са получени след 20,00 часа, като силният вятър е създал сериозни пречки на екипите за бързото им овладяване и е създал предпоставки за разгаряне и опасност да се пренесе върху други обекти. В двора на ТЕЦ-Сливен са се запалили бали със слама, които бързо са се разгорели. Най- вероятната причина, според придобитата до момента информация, каза комисар Демирев, е близостта на балите до складирани въглища, които са част от производствения процес в ТЕЦ-а. Според самата специфика на въглищата, уточни Демирев, те имат способността да се самозапалват. Започнал е вчера такъв процес, при който служители на предприятието са разтиквали с гребла въглищата, като вследствие на силния вятър е прехвръкнал запален въглен към балите със слама. Комисар Демирев увери, че ще се направи обследване по случая, да се провери дали е имало нарушения при съхранението на горимите материали. В завод Динамо са горели общо четири обекта-три склада и леярски цех, като най-пострадал е единият от складовете с размери 12 на 30 метра, който е изгорял изцяло.В него са се съхранявали стари материали и машини. От втория склад са изгорели около 40 кв.м. от конструкцията, като няма значителни щети по складираните изделия. Пожарът в леярският цех е започнал от дървени материали в приземните етажи, като по въздухопровод се е пренесъл в подпокривното пространство, където е нанесъл щети на около 5 кв.м. Останалите щети, обобщи директорът на РДПБЗН-Сливен, са около 11 декара сухи треви и отпадъци на територията най-вече на завод Динамо, където най-вероятната причина е от електрическите проводници, които са бил точно над мястото за изхвърляне на отпадъци и вследствие на силния вятър са се запалили от получена искра. По същото време е възникнал пожар във вилна зона „Батмиш” край Сливен. На място е изпратен един екип с трима служители на РСПБЗН-Сливен. Комисар Демирев изказа своята благодарност за помощта на над 30 жители от вилите в района, които с доброволни сили са се включили в гасенето на пожара. През вчерашния ден пожарните екипи са гасили 18 пожара в сухи треви и храсти, оказали са съдействие на екип на спешна помощ, като са извадили жена на 72-години в безпомощно състояние от апартамент в квартал „Дружба. Комисар Демирев обясни защо не са били допуснати доброволци при гасенето на пожарите в трите предприятия. Той уточни, че естеството на пожарите е такова, че изисква специално облекло и оборудване, с което разполагат само огнеборците. Допускането на цивилни лица би застрашило тяхното здраве и би било опасно за живота.", "date": "2018.09.25", "title": "Пожарите в индустриалната зона на град Сливен са овладени"}
{"url": "https://www.novinite.bg/articles/165015/Roditeli-se-oplakvat-ot-darvenici-v-detska-gradina", "text": "Родители сигнализираха, че децата им са нахапани от дървеници в детска градина „Юрий Гагарин” в град Годеч, предаде bTV.Антония Костова-Славчева, която има близнаци в градината, се е сблъскала с проблема още в началото на лятото. Децата били нахапани, едно от тях развило алергия. Тя обезпаразитила вкъщи. Когато пуснала наесен децата отново на градина, едно от тях отново било нахапано.Същият проблем има и друга майка, тя показа нахапаните места по гърба и краката на детето си. Пъпките се появили три дни, след като то започнало да посещава градината. По думите ѝ има група във Facebook, в която и други родители са сигнализирали за проблема.Директорката на градината Зорка Александрова е категорична, че дървеници в градината няма.„Юрий Гагарин” е едно бисерче в нашия град. Оборудването е порядъчно, чисто е и за децата се грижат 19 души персонал”, обяви Александрова.Тя обяви, че други оплаквания освен от Славчева не е имало. Същото потвърди и зам.-кметът на Годеч Надя Сотирова.", "date": "2018.09.25", "title": "Родители се оплакват от дървeници в детска градина"}
{"url": "https://www.novinite.bg/articles/165040/Grabejat-na-Rojenskiya-manastir-vazkresi-legendi", "text": "Един дързък грабеж, чийто краен резултат се материализира с дупка в стената на Роженския манастир възкреси исторически факти за реални личности от Пиринския край и ги оплете с иманярски легенди, предаде кореспондентът на БГНЕС за региона. На 18 септември привечер крадци нахлуват в светата обител, връзват намиращия се там свещеник, вадят кирки и за 15-на минути разбиват зазидан преди години прозорец на черквата в манастира. След което бягат, за да не бъдат хванати от полицията. От тук нататък започва да излиза все повече и повече противоречива информация за мистериозния грабеж: откраднати са пари, икони и църковна утвар, включително чудотоворната и позлатена икона на Света Богородица. Последва лаконичното: нищо не е откраднато. За да се разбере в края на краищата за дупката в стената. От нея не се показа нищо - отново от „намерили са, това което са търсили“, до обратното – „нищо не са открили“.От полицията отказаха каквато и да е информация, а кметът на Рожен Сашо Филипов бе нещо като говорител по случая, но категорично не искаше да бъде цитиран. Нападателите уж са били 5-6, взели са камерите за наблюдение, но ги има на записите, позирайки като в кабина за моментни снимки - без да крият лицата си. Въпреки, че първоначално бяха „въоръжени и маскирани”. „Ке ги фанат” категоричен бе на езика, говорен преди над 100 години от Яне Сандански кметът на Рожен Сашо Филипов. И ги „фанаха“. След обяд същия ден започна подаването на оскъдна, непотвърдена нито от прокуратурата, нито от полицията „информация”. „Всички са задържани, четирима в петричко село, един в София и един в Кърджали, те са с турски имена”, бе тиражираната информация, като полиция и прокуратура буквално си „прехвърляха топката”, отказвайки потвърждението й. 24 часа по-късно в ареста се оказаха адвокат от Сандански, един гурбетчия, завърнал се в страната наскоро и двама непълнолетни от петричкото село Яворница.В петък съдиите от Районен съд-Сандански си дадоха отвод по гледането на изтичащата 72-часова мярка за задържане на четиримата, което наложи гледането й да бъде прехвърлено чак в Пловдив. На сайта на Окръжна прокуратура единствената информация по случая е препратка към интервю на говорителя й Весела Стоилова, която казва пред Нова ТВ, че взломаджийте търсели част от откупа, взет от Яне Сандански след отвличането на американската мисионерка мис Елена Стоун и гувернантката й Катерина Цилка на 21 август 1901 г. За освобождаването им е платен откуп от 14 500 турски лири, равняващи се на 63 800 долара, с които организацията на Яне Сандански купува оръжие за Илинденското въстание от 1903 г. Колко от този откуп е похарчен за тази цел не е известно. От тук нататък тръгват легендите за скритата някъде част от откупа. За да стигнем днес - 117 г. по-късно до малката дупка с размери две на три педи в стената на Роженския манастир. Дали пък обирът не е активно мероприятие, обслужващо водевила около назначаването на главния секретар на МВР за министър и неговия евентуален наследник?!На 100 м. под Роженския манастир, край черквата „Св. св. Кирил и Методий” е гробът на Яне Сандански, тръгнал от с. Рожен за Неврокоп, за да бъде убит на 22 април 1915 г. в прохода „Папазчаир”, сега вече село Попови ливади. А иначе в Пиринско има десетки легенди къде е скрита останалата част от откупа. Според най-състоятелната от тях, златните лири са в пещера над село Пирин, по склоновете на връх Ореляк. Възможно е иманярите да са объркали черквите. Според друга легенда златото на Яне е скрито някъде около параклиса „Св. Петка” под с. Черешница, община Сандански. Така духът на Яне, пиринския „Старик”, бе възкресен сто и три години по-късно. С каква цел, едва ли ще стане ясно.", "date": "2018.09.25", "title": "Грабежът на Роженския манастир възкреси легенди"}
{"url": "https://www.novinite.bg/articles/165029/Remontnite-dejnosti-po-bul-Arsenalski-prodaljavat", "text": "Ремонтните дейности по бул. „Арсеналски“ продължават. На обекта се извърват работи по тротоарните настилки, намиращи се по цялото протежение на булеварда. В момента се изпълнява тротоарът откъм жилищните сгради, намиращ се от южната страна на улицата.Предстои и преасфалтиране на пътното платно, в участъка от ул. „Петко Каравелов“ до бул. „Витоша“. Там временно са поставени капаци на две ревизионни шахти, които ще бъдат заменени с постоянни такива, след полагането на последния слой асфалт.", "date": "2018.09.25", "title": "Ремонтните дейности по бул. „Арсеналски“ продължават"}
{"url": "https://www.novinite.bg/articles/165036/Zatvaryat-patya-Stara-Zagora-Kazanlak-zaradi-vzrivni-dejnosti", "text": "Пътят от Стара Загора към Казанлък ще бъде затворен на 27 септември (четвъртък) от 8 до 17 часа. Причината е изпълнението на обект Механизирано подновяване на железен път в междугарие Змейово- Стaра Загора, съобщи ''Дарик''. Движението на автомобилите от Стара Загора за Казанлък ще се извършва през селата Пряпорец и Борилово. От Казанлък за Стара Загора движението ще е отбито по обходен маршрут от надлеза за с. Змеево, през селата Борилово и Пряпорец.", "date": "2018.09.25", "title": "Затварят пътя Стара Загора- Казанлък заради взривни дейности"}
{"url": "https://www.novinite.bg/articles/165043/Lovdjii-blokiraha-GKPP-Dunav-most-v-znak-na-protest", "text": "Ловджии протестираха днес по обяд в района на ГКПП \"Дунав мост\" край Русе срещу проект на заповед на Министерството на земеделието, храните и горите, която забранява груповия лов на дива свиня по поречието на река Дунав.Според Десислав Маринов - от ловната дружинка в русенското село Николово, рискът от болестта африканска чума по свинете може да се намали, но трябва да се ловува. Опитите за индивидуален лов са безуспешни. По думите му дивите свине мигрират денонощно и за тях река Дунав не е препятствие.Според Любомир Димитров - от ловната дружинка в Горно Абланово, ако в даден район не се ловува, то прасетата ще се съберат там, тъй като търсят тихи и спокойни места, а им предстои и брачен период. Той обясни, че ако заповедта бъде издадена, тя ще засегне около 220 ловни дружинки по цялото поречие на Дунав.Прочетена бе и декларация с исканията на протестиращите, след което те навлязоха в кръговото кръстовище в района на граничния пункт и блокираха движението за около половин час.С ловджиите се срещна и областният управител на Русе Галин Григоров, който подкрепи исканията им.\"Проектът на заповедта няма да реши проблема. Няма никаква възможност да бъде намалена популацията на дивите прасета, ако няма гонки или групов лов с кучета. Сега е моментът ловът да бъде разрешен\", каза Григоров и допълни, че вече е водил разговори с отговорните институции по темата.По думите му всички мерки за евентуалното навлизане и разпространение на болестта африканска чума по свинете в Русенско са предприети. Григоров посочи, че в община Сливо поле стопаните са разбрали за риска от опасното заболяване и всички домашни прасета са били заколени. Областният управител очаква това да бъде предприето и в останалите общини в региона.", "date": "2018.09.25", "title": "Ловджии блокираха ГКПП \"Дунав мост\" в знак на протест"}
{"url": "https://www.novinite.bg/articles/165044/Proveriha-18-129-motorni-prevozni-sredstva-prez-pochivnite-dni", "text": "Продължават проверките на полицията в рамките на ежедневния засилен контрол по пътищата на страната, съобщиха от пресцентъра на МВР.В последния работен ден на миналата седмица и трите почивни дни полицейските екипи са проверили 18 129 моторни превозни средства и 23 965 души. Издадени са 6 160 фиша, 2 631 акта за установени административни нарушения, констатирани са 8 581 случая на превишена скорост и са издадени 397 заповеди за принудителни административни мерки.Отнети са 194 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 956 електронни фиша.", "date": "2018.09.25", "title": "Провериха 18 129 моторни превозни средства през почивните дни"}
{"url": "https://www.novinite.bg/articles/165033/Ministar-Petkov-Otpadaneto-na-tavana-na-pensiite-e-vazmojno-no-dali-e-spravedlivo", "text": "Отпадането на тавана за всички пенсии е възможно, но въпросът е дали това е справедливо и как ще се приеме от обществото. Коментарът направи социалният министър Бисер Петков по повод предстоящата дискусия за отпадането на тавана за всички пенсии и финансовите възможности на държавата да предприеме такава стъпка. Петков припомни, че към момента законодателството предвижда отпадане на тавана само за новоотпуснатите пенсии от началото на 2019-та година, а от средата на годината отпуснатите до края на тази година пенсии ще бъдат ограничени до 40 процента от максималния осигурителен доход. Във връзка с насрочената за утре дискусия по инициативата за отпадане на тавана на всички пенсии, а не само на новоотпуснатите, социалният министър Бисер Петков отговори на въпроса дали държавата може да си позволи такъв допълнителен разход. „Всичко е възможно. Въпросът е дали това би било справедливо и добре прието от обществото, защото действителните размери на някои от пенсиите, които са ограничени на максималния размер, е доста висок. Друг е въпросът доколко обществото ще възприеме, че тези пенсии са справедливо изчислени, защото за времето преди 97 година няма регистър на осигурените лица и не е тайна, че съществуват и опити за измами чрез представяне на неверни документи“, посочи министър Петков.   Министър Петков припомни, че в Кодекса за социално осигуряване е заложено отпадане на тавана за новите пенсии от началото на следващата година и повишаване на размера на старите максимални пенсии до 1040 лева от 1 юли - норми, гласувани във връзка с промяната на формулата за изчисляване на пенсията и повишаване на справедливия подход. Колкото до дискусията утре социалният министър обясни: „Нека мине утре дискусията да видим какви са нагласите, какви са аргументите. Така че ние не влизаме в тази дискусия с предварителна нагласа, по-скоро ще участваме, защото е инициирана от парламента и на нея ще се разглеждат петициите на пенсионерските организации“.", "date": "2018.09.25", "title": "Министър Петков: Отпадането на тавана на пенсиите е възможно, но дали е справедливо"}
{"url": "https://www.novinite.bg/articles/165042/Osem-dushi-sa-zadarjani-sled-masov-boj-v-loveshkoto-selo-Bahovica", "text": "\r\nОсем души са задържани след масов бой в ловешкото село Баховица, съобщават от областната дирекция на МВР в Ловеч.\r\nЗадържан е и млад мъж, който е буйствал и нападнал полицаи в Троян.\r\n\r\n\r\n\r\n\r\n\r\n", "date": "2018.09.25", "title": "Осем души са задържани след масов бой в ловешкото село Баховица"}
{"url": "https://www.novinite.bg/articles/165049/Ministar-Petkov-Neformalnata-ikonomika-i-nedeklariraniyat-trud-nosyat-zagubi-za-vsichki", "text": "Според доклад на Международната организация на труда 2 млрд. души или 61% от работната сила в световен мащаб работят неофициално. Констатацията в доклада е, че бедните и необразованите са изправени пред по-високи нива на неформална заетост и че равнищата на бедност са по-високи сред работниците в неформалната икономика. Това заяви министърът на труда и социалната политика Бисер Петков при откриването на организираната от КНСБ конференция на тема „Неформална икономика и недеклариран труд – международни, европейски и национални измерения и добри практики“. Министър Петков подчерта още, че неформалната икономика и недекларираният труд носят загуби за всички. Работещите, които сега може и да са доволни, че разполагат с повече средства заради неплатените данъци и осигуровки, в бъдеще ще получават ниски обезщетения и пенсии, с които ще бъдат на ръба на оцеляването. Загуба търпи и цялото общество, тъй като намалените приходи от данъци и осигуровки ограничават възможностите на държавата да инвестира в жизненоважни публични системи като здравеопазване, образование, социална и осигурителна системи. Губят и коректните работодатели, които са стълбът на българската икономика, но са принудени да търпят негативите на нелоялната конкуренция, обясни министър Петков. Той акцентира, че превенцията и борбата с недекларирания труд са основен приоритет в управлението на България. Като примери за това министърът посочи въвеждането на регистрацията на трудовите договори, регламентирането на еднодневните трудови договори в селското стопанство, промените в Закона за обществените поръчки, с които се ограничава участието на работодатели, неизплатили на служителите си дължимите заплати, въведената от началото на 2015 г. наказателна отговорност за укриване на задължителни вноски, както и създадената наскоро възможност Инспекцията по труда да иска откриване на производство по несъстоятелност на фирми, дължащи възнаграждения. Наемането на работа без трудови договори е една от най-тревожните характеристики на трудовия пазар в Европа, което води до тежки икономически последици във вътрешния пазар на ЕС, заяви министър Петков. Той припомни, че преди четири години беше взето решение за реализиране на първата общоевропейска инициатива за ограничаване на неформалната икономика – Европейската платформа за борба с недекларирания труд, която е добър инструмент за събиране и обмяна на мнения и добри практики с участието на всички участници в трудовия процес – държави, представители на работодателите и на работещите. У нас добрият социален диалог пренася идеите на Платформата на национално ниво. А Законът за инспектирането на труда и доброто взаимодействие между различните контролни институции, гарантират непримиримостта на българската държава с неформалната икономика и недекларирания труд, каза министър Петков. Той уточни, че положителният ефект от съвместните действия води до постоянно плавно изсветляване на икономиката. Това се отчита и от Европейската комисия, която през тази година премахна препоръката към държавата за намаляване на размера на недекларирания труд в специфичните препоръки в рамките на ЕС. За този резултат ключово значение има изпълнението на единната Национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството, каза министър Петков.", "date": "2018.09.25", "title": "Министър Петков: Неформалната икономика и недекларираният труд  носят загуби за всички"}
{"url": "https://www.novinite.bg/articles/165009/Korneliya-Ninova-Pokazahme-che-sme-razlichni", "text": "„Показахме, че сме различни\". Това заяви пред Евроком лидерът на БСП Корнелия Нинова. Тя подчерта, че хората често казват за политиците: „Вие всички сте еднакви, искате властта за да се облагодетелствате, а не за благото на народа“. „Не, не сме еднакви и го доказахме“, категорична бе Нинова и допълни, че БСП не е приела да стане част от властта и да си дели порциите от властта с управляващите, партията да има министерски постове, а тя да ръководи НС. „Това е лицемерно. Не искаме това, искаме промяна и с нещо да помогнем за благоденствието на хората.  Минахме през много тежки изпитания, включително и вътре в партията, за да покажем, че сме различни“, заяви тя. Като пример председателят на БСП посочи въвеждането на мандатност- 3 мандата за депутат, 2 мандата за председателя на партията и той да се избира от цялата партия. „Това бяха болезнени промени, които са сигнал към хората – ние сме различни от това, което е било досега и в БСП, и в държавата“, каза още тя. Корнелия Нинова отбеляза, че автоматично се увеличават заплатите на депутатите, на премиер, президент, омбудсман, съдии от КС, висши чиновници от КЕВР- при покачване на средната работна заплата. „Няма икономическа логика, защото заплата се увеличава за увеличен труд. Няма морална логика, когато си най-бедната страна, да растат само заплатите на хората на висши държавни позиции“, коментира тя и припомни, че левицата е внесла предложението да се замразят тези заплати, но управляващите не са го приели. „За мен обаче щеше да е лъжа, ако си взимах това увеличение от 600 лв. Затова всеки месец дарявам увеличението на  едно болно дете и ще продължа да го правя и с всяко следващо увеличение. Обръщам се и към президента, и омбудсмана, като социално чувствителни хора, да ми помогнат в тази битка“, призова лидерът на БСП. На въпрос- дали БСП ще подкрепи повишаването на заплатите в обществения сектор с 10%, тя коментира, че винаги е хубаво да се вдигат доходите, но това изглежда като предизборен ход на управляващите да се купят тези хора. „Не е справедливо такова разпределение на държавните средства – има хора с много по-ниски доходи, има млади семейства, пенсионери. Такива увеличения трябва да се правят пропорционално, а не да се използват да се купи една гилдия, на която разчитат да гласува за тях на изборите, това не е справедливо“, каза още тя.  По въпроса с държавните средства за образование, Нинова потвърди позицията на БСП, записана и във Визията й, че държавните и общинските училища трябва да получават държавно субсидиране, а частните да намерят друг начин да се финансират. Корнелия Нинова заяви, че във „Визия за България“ се предлага структурни за държавата и държавния интерес предприятия и сектори да не се концесионират – летища, железници, плажове, енергетика. Тя подчерта, че БСП, втора година, се опитва да спре концесията на летище „София“ и няма да спре да се бори. гр.София, ул.“Позитано” 20 тел/факс 8107234 e-mail: bsppress@bsp.bg Помолена да коментира Истанбулската конвенция, лидерът на БСП подчерта, че  левицата е била подложена на силен натиск от правителството в България, от неправителствени организации и от самото си политическо семейство. „Благодарна съм на партията и на колегите от ръководството,че издържахме на натиска.КС взе решение срещу конвенцията, но процесът не е свършил. Важното е да обединим националната енергия и да си пазим децата“, изтъкна Нинова. По думите й тази конвенция не решава проблема с насилието над жени, а той се решава със закони, каквито левицата е внесла в НС. „Това е заплаха за децата ни и за семейството, за християнските ни ценности- да бъдат подложени на джендър идеологията.   Натискът е огромен и единодействието в отпора на различни институции – президент, църква, партии е показателно, че народът ни е готов да се бори. Корнелия Нинова посочи друг основен проблем на страната- че имаме икономика, голяма част от която е сферата на услугите. „Трябва да променим това и да заложим на регионално разпределено производство. Да се стимулира родното производство и да му се помага, без да се нарушават съвременните европейски правила за  правене на икономика“, обясни тя. Според нея имаме ресурси за развитие на 5-6 сектора и трябва в тях държавата да приложи по-ниско данъчна политика, подпомагане през държавната банка за развитие.  „За да има производство, трябва да има кадри, а в момента няма такива. Затова трябва да заложим в университетите такива кадри, каквито трябват на икономиката“ обясни председателят на БСП и подчерта, че във Визията си левицата залага изучаващите тези специалности да не плащат такси, но след това да се задължат да работят в България Определен период. Корнелия Нинова изтъкна, че левицата залага във Визията си таван на субсидията, която може да получава един фермер, а остатъкът се преразпределя към производството на плодове, зеленчуци, месо и мляко. „Сега управляващите правят друго – ходят и се молят на търговските вериги да продават хляба без печалба. Това е нечувано“, заяви Нинова и допълни, че има механизми, с които да се стимулира българска икономика и производство – КЗК да накара тези вериги да спазват законите, както и намаляване на ДДС.", "date": "2018.09.25", "title": "Корнелия Нинова: Показахме, че сме различни"}
{"url": "https://www.novinite.bg/articles/165050/Ministar-Porojanov-Prilaganeto-na-obvarzani-plashtaniya-s-oshte-po-shirok-obhvat-i-po-golyam-finansov-resurs-shte-ima-polojitelen-efekt-za-razvitieto-na-jiznesposobni-selski-rajoni", "text": "Министърът на земеделието, храните и горите Румен Порожанов взе участие в неформалното заседание на Съвета на ЕС по земеделие и рибарство, което се проведе в периода 23–25 септември 2018 г. във Виена, Австрия.Дискусията на министрите се фокусира върху документ, изготвен от Австрийското председателство на Съвета на ЕС, относно приоритетните инструменти на Общата селскостопанска политика (ОСП) за обезпечаване на селскостопанското производство в целия съюз. Разисквания имаше и върху ролята на ОСП за адекватна подкрепа на фермерите в усилията им да произвеждат висококачествена и безопасна храна.В отговор на поставените от Председателството въпроси, министър Порожанов заяви, че прилагането на обвързани плащания с още по-широк обхват и по-голям финансов ресурс ще има положителен ефект за поддържането и развитието на жизнеспособни селски райони.Прилагането на инвестиционна подкрепа чрез ПРСР ще допринесе за увеличаване на конкурентоспособността на стопанствата, като едновременно с това ще спомогне за развитието на биологичното земеделие, енергийната ефективност и иновациите в селското стопанство, както и за стимулирането на процеса на обновяване на поколенията.Министър Порожанов обърна внимание на запазване на възможността за прилагане на преходна национална помощ и след 2020 г. с цел поддържане стабилността в подкрепата на земеделските стопани. Прекратяването й би могло да доведе до фалити при част от земеделските стопани в България.", "date": "2018.09.25", "title": "Министър Порожанов: Прилагането на обвързани плащания с още по-широк обхват и по-голям финансов ресурс ще има положителен ефект за развитието на жизнеспособни селски райони"}
{"url": "https://www.novinite.bg/articles/165017/Ministar-Pavlova-se-sreshtna-s-delegaciya-ot-Komisiyata-po-evropejska-integraciya-kam-parlamenta-na-Cherna-gora", "text": "Подкрепа за Черна гора по пътя й към Европейския съюз –това обсъдиха министър Лиляна Павлова и представители на Комисията по европейска интеграция към парламента на Черна гора по време на среща днес. Делегацията бе водена от председателя на комисията г-н Адриян Вуксанович.При разговорите министър Павлова се спря върху традиционно доброто сътрудничество между България и Черна гора през годините. „Черна гора може да разчита както на политическа, така и на експертна подкрепа от страна на България в евроинтеграционните процеси. Важно е да подкрепяме страната ви, тъй като тя е най-напреднала в преговорите за ЕС“, каза още министърът за Българското председателство пред делегацията. Нейните представители благодариха за приноса на нашата страна за това всяка държава-кандидат да бъде оценявана според собствените й заслуги и напредък по отношение интеграцията към ЕС, а не постиженията на всички страни от региона да се разглеждат пакетно.„С представителите на черногорската делегация бяхме категорични, че Българското председателство на Съвета на ЕС бе Балканско председателство, поставяйки региона във фокуса на европейския дневен ред. Днес по този приоритет активно работи Австрийското председателство, а след малко повече от година – темата ще застъпи и Хърватското председателство“, добави министър Павлова. Тя подчерта, че както за Западните Балкани е важно да са част от Европа, така и за Европа е важно те да са част от нея.", "date": "2018.09.25", "title": "Министър Павлова се срещна с делегация от Комисията по европейска интеграция към парламента на Черна гора"}
{"url": "https://www.novinite.bg/articles/165059/Ministar-Goranov-Nyama-da-dopusna-razlichni-stavki-po-DDS", "text": "Министърът на финансите Владислав Горанов е категоричен, че няма да допусне различни ставки по ДДС. Преди дни БСП предложи да се въведе 5 процента ДДС върху цената на хляба заради резкия скок на цената на природния газ, което има пряко отражение върху стойността на насъщния.Министър Горанов подчерта, че в коалиционното споразумение с обединени патриоти е записано, че няма да има промяна на данъците.„Диференцирането на ДДС за една или друга стока отваря безкраен дебат за диференциране на ДДС. Ако крайният ефект ще е намаляване на цените на определени стоки, има ясна гаранция, че това няма да се случи или ефектът ще бъде изключително краткотраен, в резултат на което вероятно маржовете на печалби на търговци и производители ще се разширят до приемливите за пазара ценови равнища, след което крайният резултат ще бъде само объркване на данъчната система на държавата и загуби за бюджета“, каза Горанов.В отговор на журналистически въпрос финансовият министър изрази позицията, че първо трябва да се преодолеят несъвършенствата в пенсионната система, преди да отпадне таванът на пенсиите изцяло. Темата ще бъде обсъждана на заседание на парламентарната социална комисия утре.", "date": "2018.09.25", "title": "Министър Горанов: Няма да допусна различни ставки по ДДС"}
{"url": "https://www.novinite.bg/articles/165052/Ninova-Ochakva-se-cenovi-shok-Ako-upravlyavahme-nie-shtyahme-da-dejstvame-po-drug-nachin", "text": "\"Председателят на КЕВР Иван Иванов обяви намерение цената на природния газ да се вдигне с 8%. Това ще доведе до увеличение на цените на всички стоки и услуги. През юли токът поскъпна с 2%, парното със 7%, а сега имаме 8% увеличение на природния газ и това ще се усети най-тежко през зимата. При този очакван ценови шок, е наложително да се вземат мерки, за да бъдат подпомогнати  близо 2 млн. българи, които живеят под прага на бедност от 321 лв.\"  Това каза председателят на НС на БСП Корнелия Нинова на пресконференция в централата на партията. Тя добави, че българските граждани много трудно ще  понесат този ценови шок. Нинова изтъкна, че в тази ситуация, правителството прави нещо немислимо и доказващо, че държавата няма институции, на колене е пред търговските вериги и е тръгнала да им се моли да не увеличават цената на хляба. Тя коментира, че хляб се продава в стотици хиляди магазини в цялата страна, а не само в 4-5 търговски вериги в големите градове. \"Това означава ли, че ще ходят да се молят на всички търговци от магазин на магазин?  Като поскъпне млякото, и за него ли ще ходят да се молят? Това, освен че е антипазарно, антилогично и антиевропейско, доказва безсилието и колапса на това правителство\", заяви председателят  на БСП. Корнелия Нинова изтъкна, че ако БСП е на власт, в момента, при този очакван ценови шок,  би увеличила броя на семействата, които получават помощи за отопление от 204 635  души на 400 000 души. Това число е получено според световния критерий за енергийно беден - ако използваш повече от 10% от доходите си за енергия. Като друга мярка, която левицата би предприела, тя посочи и повишаване на сумата, която получават тези хора- от 374 лв. на 403 лв. По изчисление на експерти, това е средната стойност след тези увеличения на енергоносителите- ще струва на бюджета 86 188 000 млн. лв. \"Ако управлявахме държавата, щяхме да дадем тези пари от излишъка, който е 2 023 800 000 млрд. лв. Това не са лични пари на премиера, въпреки че години наред ги харчи като такива, за каквото му хрумне\", отбеляза Нинова и подчерта, че най-често те се дават за пътища, които се рушат или за санирани блокове, които се разпадат, защото от там може да се краде, а от социални помощи- не може.   Лидерът на БСП заяви, че партията продължава да настоява и за диференциран ДДС на хляба - от 20% на 5%, което ще бъде около 35 млн. лв. по-малко за бюджета, а те ще се компенсират от излишъка. Корнелия Нинова припомни, че Гинка Върбакова се изтегля от управлението на соларните дружества, тъй като КЗК е спряла сделката за купуването на ЧЕЗ заради създаването на концентрация. \"Изтегляйки се от там, тя иска да преодолее тази концентрация и евентуално да кандидатства отново за сделката с ЧЕЗ\", коментира председателят на левицата. Тя обясни, че преди месец, по писмено искане на депутати от чешкия парламент, се е състояла среща между тях и представители на БСП. \"На нея чешките колеги депутати ни предоставиха информация за сделката. В резултат на тази информация, поискахме среща с Чешката социалдемократическа партия, която е съуправляващата в Чехия, а председателят й е първи вицепремиер и отговаря за външната политика и МВР\", каза още Нинова и поясни, гр.София, ул.“Позитано” 20 тел/факс 8107234 e-mail: bsppress@bsp.bg че БСП ще изпрати група  от експерти за исканата среща. Лидерът на левицата каза, че  когато се върнат представителите на левицата с допълнителна информация към вече известната, най-накрая българското общество ще разбере истината - кой купува, защо  купува и как ще бъдат засегнати близо 3 млн. български граждани от тази сделка.", "date": "2018.09.25", "title": "Нинова:  Очаква се ценови шок. Ако управлявахме ние, щяхме да действаме по друг начин"}
{"url": "https://www.novinite.bg/articles/165048/VMRO-predlaga-limit-v-pechalbata-na-targovcite-za-osnovnite-hranitelni-produkti", "text": "Седмица след като министърът на земеделието Румен Порожанов започна разговор с големите търговски вериги за продажба на хляба без печалба, от ВМРО поискаха да се намали печалбата на хипермаркетите за основните хранителни продукти в потребителската кошница. „Хлебопроизводителите имат печалба от 5 стотинки, а търговците достигат до 30 стотинки надценка за един брой”, обясни за Дарик депутатът от ВМРО Искрен Веселинов. От партията искат да се въведе фиксирана ставка на печалба както на производителите, така и на търговците. Идеята е тази промяна да засегне основните стоки, като хляб, кисело мляко, прясно мляко, краве сирене, краве масло, кашкавал тип „Витоша\", пилешко и свинско месо, яйца, брашно и олио от български производители. Според депутата от ВМРО това не е вмешателство на държавата в пазарната икономика. От ВМРО започват серия от срещи с бизнеса, за да обсъдят вариантите за фиксирани ставки за печалба, обясни депутатът Искрен Веселинов: „Има доста екзотични идеи. Това, което ние предлагаме, е съществувало до преди няколко години в Закона за защита на потребителите и това е някакъв особен начин и особени правила, които да има при такива ситуации за определяне на цените на стоките, които са от първа необходимост. Една подобна регулация на нас ни се струва логична, още повече че производителят и търговецът, говорим за големите вериги, далеч не са в равностойно положение. Подобно несправедливо разпределение на печалбата един път повишава цените, втори път ощетява производителите. Пазарната икономика не е някаква стихийна фикция, във всеки случай пазарът подлежи на различни регулации. Това е факт в много сфери“, каза Веселинов. От ВМРО все още проучват има ли сред страните членки на ЕС подобна практика за фиксирана надценка на основните хранителни стоки.", "date": "2018.09.25", "title": "ВМРО предлага лимит в печалбата на търговците за основните хранителни продукти"}
{"url": "https://www.novinite.bg/articles/165010/Slanata-shte-ubie-chushki-i-domati-lyutenicata-po-solena", "text": "Сланата ще убие и чушките, и доматите, предупреди Валери Велев от Националния съюз на градинарите в Българияпред \"Труд\".Той алармира, че има дефицит на продукцията от чушки тази година, която е с 60% по-малко спрямо 2017 г.\"С 40% по-малко площи със зеленчука са засадени тази година, а 20% от продукцията беше засегната от дъждовете и градушките\", коментира Велев.По думите му секторът страда от липсата на работна ръка, тъй като при чушките няма как да се механизира всичко, те се берат и обработват на ръка, а това оскъпява производството им. Има и проблем със субсидиите на тези земеделци, което прави отглеждането на чушки в страната ни нерентабилно.\"Зелето и салатата ще оцелеят след сланата, но другите зеленчуци – няма\", допълни той.Според бюлетина на Държавната комисия по стоковите борси и тържища (ДКСБТ) за изминалата седмица домашната лютеница ни излиза с 30% по-скъпо тази есен спрямо миналата. Цената на чушките на едро се е повишила с 30%, като стойностите им на пазара тази седмица беше 1,23 и 1,45 лв. за килограм на едро. На дребно цената не пада под 1,70 лв., дори на борсите в по-големите градове.В сравнение през изминалата година цените са били съответно 0,94 и 1,18 лв. за килограм на едро. Междувременно и оранжерийните и вносните домати поскъпват през тази седмица с 8,6 и 11% до 2,28 и 1,60 лв. за килограм на едро.В сравнение с 2017 г. цените са били с 32% по-ниски – по около 1,55 лв. за кг.В сезона на зимнината корнишоните държат цена от 1,35 лв. за килограм на едро или с 14 стотинки по-скъпо за килограм, спрямо 2017 г. Цената на зелето се е повишила с 4,5% на седмична база в края на септември до 0,70 лв. за килограм на едро.", "date": "2018.09.25", "title": "Сланата ще убие чушки и домати, лютеницата - по-солена"}
{"url": "https://www.novinite.bg/articles/165041/Cvetanov-be-edinodushno-izbran-za-visok-post-v-Evropol", "text": "Председателят на парламентарната група на ГЕРБ Цветан Цветанов бе избран единодушно от всички държави-членки и Европейския парламент за постоянен представител в Управителния съвет на Европол от Съвместната група за парламентарен контрол на дейността на агенцията (СГПК).Позицията е изключително важна за упражняването на контролните и надзорни функции на СГПК. Тя осигурява връзката между националните парламенти на държавите-членки, Европейския парламент и Управителния съвет на Европол. Изборът бе направен с пълен консенсус на делегациите на всички национални парламенти и Европейския парламент.Мандатът на Цветанов стартира във вторник. Той ще представлява в Управителния съвет на Европол контролната група, която се състои от четиричленни делегации от националните парламенти на държавите-членки, участващи в Европол и Дания, както и делегация от 16 члена на Европейския парламент, с водещата роля на Комисията по граждански свободи, правосъдие и вътрешни работи (ЛИБЕ).Номинацията на Цветанов дойде от съпредседателите на СГПК от ЛИБЕ и от Австрийското председателство. След обсъждане от представителите на Тройката, номинацията бе поставена за гласуване в пленарния формат на групата. Съпредседателите аргументираха номинацията с високата оценка за личните и професионални качества на Цветанов и богатия му опит като вътрешен министър и зам.-министър председател, както и постиженията на групата по време на неговото съпредседателство в рамките на Парламентарното измерение на Българското председателство на Съвета на ЕС. След тригодишни преговори по Процедурните правила и въз основа на заложеното в Лисабонския договор, вчера и днес СГПК проведе първото си редовно заседание по приетите в София през март тази година Процедурни правила за работата на СГПК.Приемането на процедурния правилник в България бе възможно след постигането на съгласие между всички национални делегации в резултат на работата на съпредседателите Цветанов и Мораеш, председател на комисията ЛИБЕ, които проведоха петмесечни преговори с деветте национални делегации с изразени резерви. На заседанието в пленарен формат на СГПК присъстваха председателят на Управителния съвет на Европол Прит Паркна и изпълнителният директор на Европол Катрин Де Бол. Двамата поздравиха Цветанов за избора и изразиха убедеността си, че благодарение на работата му в новото му качество, сътрудничеството между Европол и СГПК ще стане още по-ефективно и ползотворно.", "date": "2018.09.25", "title": "Цветанов бе единодушно избран за висок пост в Европол"}
{"url": "https://www.novinite.bg/articles/165030/Sofiya-shte-bade-domakin-na-naj-golemiya-BLOKChEJN-FORUM-v-Centralna-i-Iztochna-Evropa-CEE-Block-Sofia", "text": "На 25 – 26 октомври София ще бъде домакин на най-големия БЛОКЧЕЙН ФОРУМ в Централна и Източна Европа (), организиран от CEE BLOCK, на който Столичната община (Асоциация за развитие на София) е партньор.Форумът събира над 1000 топмениджъри на световни компании, политици, експерти, стартиращи фирми, академични среди, инвеститори, финансови институции,  ръководени от комисаря по цифрови технологии Мария Габриел. Форумът ще дискутира успешни модели на прилагане на блокчейн технологии, както и регулаторната, правната и данъчната рамка за тяхното развитие. Основният форум включва съдържание от световна класа в двудневна серия от ключови презентации и интерактивни панели за работещи приложения в дисруптивни индустрии: логистика, енергетика, социални медии, пътувания, реклама, производство, финансови услуги, правни услуги, здравеопазване, застраховане, енергетика.Форумът включва и изложение, където може да покажете, да се срещнете и да си взаимодействате с разрастващия се блокчейн свят.Участниците във форума могат да се състезават с разработена технология и да спечелят награда от 250 000 евро.", "date": "2018.09.25", "title": "София ще бъде домакин на най-големия БЛОКЧЕЙН ФОРУМ в Централна и Източна Европа CEE Block Sofia"}
{"url": "https://www.novinite.bg/articles/165046/Cacarov-Nelegalnoto-proizvodstvo-na-akcizni-stoki-shte-se-tretira-kato-prestaplenie", "text": "Нелегалното производство на акцизни стоки ще бъде преследвано като престъпление. Това ще бъде записано в Наказателния кодекс, обяви главният прокурор Сотир Цацаров на пресконференция в Министерството на финансите. Към момента се наказват единствено притежанието и продажбата на нелегално произведени цигари и алкохол, но не и производството им. С други промени в закона ще бъде въведен и регистрационен режим за машините и съоръженията, чрез които се произвеждат акцизните стоки. Срокът за разписване на промените е до края на следващата седмица.Решението за промените в закона е взето на среща, организирана от финансовия министър и с участието на министъра на вътрешните работи Младен Маринов, на правосъдието Цецка Цачева и на председателя на комисията по правни въпроси Данаил Кирилов. ", "date": "2018.09.25", "title": "Цацаров: Нелегалното производство на акцизни стоки ще се третира като престъпление"}
{"url": "https://www.novinite.bg/articles/165023/Demokratichna-Balgariya-Hlyabat-poskapva-zaradi-strahlivata-politika-na-Borisov", "text": "Поскъпването на газа, а оттам на хляба и редица потребителски стоки беше предотвратимо, ако не беше неадекватната и страхлива политика на премиера Бойко Борисов. Това се казва в позиция на \"Демократична България\", разпространена днес - деня, в който Комисията за енергийно и водно регулиране (КЕВР) обсъжда 14-процентно увеличение на стойността на синьото гориво. Според извънпарламентарното обединение в наказателната процедурата на ЕК срещу „Газпром“ се е създала възможност, България да поиска възстановяване на надплатени суми за минал период, които да се превърнат в основание за значително намаляване цената на природния газ в бъдеще. Служебното правителство на Румен Радев и третият кабинет на Борисов страхливо избягаха от темата, и въпреки настояването на Европейската комисия, не посмяха да заявят искане от страна на България за компенсация на надплатени сметки за стотици милиони, посочват от Демократична България. Според десните вместо да инициира разговори с руската страна за намаляване на цените, българското правителство продължи със страхливата позиция и не се възползва от постигнатата възможност от ЕК за по-добри условия. От Демократична България призовават правителството в най-кратки срокове да инициира преговори с „Газпром“ за намаляване на цените, така че българските потребители и индустрия да бъдат компенсирани едновременно за непазарните практики в миналото и за надплатените суми.Ето и цялата позиция на ДСБ, Да България и Зелените: Работна група към КЕВР предлага поскъпване на газа с около 14% от 1 октомври 2018 г. Ролята на Комисията е да прави сметките според подписаните договори, тоест нещо като „счетоводител” в процеса. Правителството, което e действително отговорно за проблемите на пазара на природен газ, което ръководи, договаря и подписва, започна системно да се крие зад „счетоводителя”. Увеличаването на цената на природния газ оскъпява производството на редица стоки и намалява конкурентоспособността на българската икономика. Правителството твърди, че е много загрижено за цената на хляба, но допуска рязко поскъпване на основен производствен фактор, с което допълнително ще се увеличи цената на много потребителски стоки. Това поскъпване беше предотвратимо, ако не беше неадекватната и страхлива политика на Борисов.1/След като правителствата на ГЕРБ и БСП не намериха смелост да поискат предоговаряне на високите цени на доставка на природен газ от Русия, със задачата се зае Европейската комисия. В процедурата на ЕК срещу „Газпром“ се създаде възможност, България да поиска възстановяване на надплатени суми за минал период, които да се превърнат в основание за значително намаляване цената на природния газ в бъдеще. Служебното правителство на Румен Радев и третият кабинет на Борисов страхливо избягаха от темата, и въпреки настояването на Европейската комисия, не посмяха да заявят искане от страна на България за компенсация на надплатени сметки за стотици милиони. В края на процедурата на ЕК, „Газпром“ пое ангажимент за коригиране на цените според референтните пазарни стойности. Вместо да инициира разговори с руската страна за намаляване на цените, българското правителство продължи със страхливата позиция и не се възползва от постигнатата възможност от ЕК за по-добри условия. Съществува реална възможност Балтийските страни и Полша да постигнат значително по-добри ценови параметри в разговорите с Русия. 2/ Абсолютно целенасочено се поддържа тоталния руски монопол на пазара на природен газ в България. 10 години се „строят“ интерконектори, но дори и този (с Румъния), който се води построен, на практика не може да бъде използван. Вече стана ясно, че когато управляват ГЕРБ и/или БСП монополът на Русия ще бъде пазен и единствено ще се симулират алтернативи, които никога няма действително да работят. Този монопол е изкуствено създаден – България е единствената страна от ЕС в подобно положение спрямо Русия. 3/Правителството говори за газов хъб, но всъщност през цялото време е договаряло минаването на едната тръба от „Турски поток” през България, което единствено ще заздрави руския газов монопол. Намеренията за превръщане на България в газов разпределителен център се оказаха медиен трик, докато всъщност се е работило за бетонирането на руския монопол. 4/ За разлика от всички останали близки съседи на Румъния, отговорните за българската енергетика, не направиха нищо за очевидната алтернатива – да се закупува газ от северната ни съседка, например от газовото находище „Нептун”. Само когато България започне да закупува количества газ от различни доставчици и руската страна разбере, че вече не разполага с монополно положение, договарянето на по-добри условия ще бъде значително по-лесно.", "date": "2018.09.25", "title": "\"Демократична България\": Хлябът поскъпва заради страхливата политика на Борисов"}
{"url": "https://www.novinite.bg/articles/165001/Golyam-pojar-v-Drujba-1", "text": "Складове с гуми се запалиха в Дружба 1, видя  Повече от 30 мин. пожарникарите не успяха да потушат огъня. Гъсти и черни облаци дим носеше вятъра над Дружба. По първоначална информация са запалени гуми.", "date": "2018.09.25", "title": "Голям пожар в Дружба 1"}
