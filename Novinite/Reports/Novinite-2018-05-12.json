{"url": "http://www.novinite.bg/articles/159734/Prevozvachite-dovolni-ot-podkrepata-na-pravitelstvoto", "text": "Сдруженията в областта на автомобилните превози на товари заявиха, че получават \"безусловната подкрепа на министър-председателя Бойко Борисов, министъра на транспорта, информационните технологии и съобщенията Ивайло Московски и на цялото правителство по отношение на нашите искания, свързани с готвените законодателни промени по Пакет \"Мобилност\" на Европейската комисия\". Това се казва в разпространено от Съюза на международните превозвачи писмено изявление на браншовите сдружения в сектора \"Автомобилни превози и товари\". Подобна категорична подкрепа от страна на кабинета, Народното събрание и българските евродепутати е без прецедент до момента, се посочва в изявлението.Превозвачите заявяват, че след срещата им с премиера Бойко Борисов са напълно убедени, че изпълнителната власт в страната ще съдейства чрез всички възможни инструменти в защита на българските превозвачи. Уверени сме, че всички заедно ще постигнем желаните резултати за защита на националните интереси и изграждането на устойчиво и стабилно бъдеще на един от най-големите сектори в българската икономика, се казва в изявлението. Още веднъж призоваваме по ясен и категоричен начин всички български политици и общественици да не използват тази тема за политически битки и пререкания, а да отстояват заедно и обединени позиция на подкрепа и несъгласие с предлаганите рестриктивни предложения за промени в европейското законодателство, засягащи автомобилните превози на товари, казват превозвачите. Насроченият протест на българските превозвачи, който ще се състои по време на срещата на върха в София, не е насочен срещу изпълнителната власт в България, а срещу предложенията на част от държавите в ЕС, които ще доведат до унищожаването на българския транспортен бизнес. По време на протеста категорично няма да толерираме политически провокации, заявяват още превозвачите.", "date": "2018.05.12", "title": "Превозвачите доволни от подкрепата на правителството"}
{"url": "http://www.novinite.bg/articles/159710/Dneven-horoskop-za-sabota-12-maj", "text": "Трябва да оставите естествената си упоритост да ви движи днес. Вие, както и хората около вас, се нуждаете от тласък. Разбира се, първо обърнете внимание на себе си, защото така или иначе никой няма да ви благодари.Трябва да откриете нови неща и нови места, препоръчително далеч от дома ви. Имате невероятна енергия, която е подходяща точно за това. Влагайте емоции и внимание във всичко, така ще имате невероятни спомени.Вие сте настроени към културни въпроси днес. Направете нещо, свързано с култура. Отидете на театър, музей, изложба или някакво представление. Така ще се почувствате наистина удовлетворени.Представителите на останалите зодии могат да намерят дневния си хороскоп ", "date": "2018.05.12", "title": "Дневен хороскоп за събота, 12 май"}
{"url": "http://www.novinite.bg/articles/159720/Amerikanski-F-22-zasyakoha-ruski-Tu-95-kraj-bregovete-na-Alyaska", "text": "Американските изтребители F-22 прихванаха два руски стратегически бомбардировачи Ту-95 в небето западно от крайбрежието на щата Аляска. Това съобщи CNN, позовавайки се на Ендрю Хенеси, говорител на Обединеното командване на аерокосмическата отбрана на Северна Америка (НОРАД), предаде БГНЕС.Инцидентът станал в международното въздушно пространство до крайбрежието на Аляска. По думите му F-22 съпровождали руските самолети до напускането им на опознавателната зона на ПВО. Тя се простира на разстояние около 320 км от западното крайбрежие на щата. Хенеси подчерта, че Ту-95 не са нарушавали границата на американското въздушно пространство. ", "date": "2018.05.12", "title": "Американски F-22 засякоха руски Ту-95 край бреговете на Аляска"}
{"url": "http://www.novinite.bg/articles/159730/Rumen-Radev-Svobodata-na-nova-Balgariya-se-rodi-v-buntovni-gnezda-kato-Bracigovo", "text": "„Все повече поколения ни делят от страшния и славен април на 1876 година. И въпреки всичко, невидимата сила на народната памет ни призовава отново в гнездата на бунта. В местата, където се роди свободата на нова България“. Това заяви президентът Румен Радев на церемонията на площад „Централен“ в Брацигово, с която беше отбелязана 142-годишнината от избухването на Априлското въстание. Държавният глава и върховен главнокомандващ Въоръжените сили прие почетния строй и поздрави военнослужещите с подвига на българските въстаници. \"Когато Брацигово въстана, колебания нямаше. Думите на завърналия се от Оборище Васил Петлешков разбуниха предците ни. Храбрият ви градец плати за свободата ни повече от големите български градове\", посочи Румен Радев. Българският държавен глава посочи в речта си, че турските рапорти са определяли Брацигово като „един от най-важните бунтовнически центрове“. \"В полите на Родопите, българите издигнаха своята въстаническа крепост, а самоотвержената отбрана на Брацигово разколеба дори най-жадните за плячка башибозуци\", каза още в словото си Румен Радев. Президентът беше категоричен, че подобни мигове на изпитания са безпогрешно огледало на истината, защото в тях „ясно се отразяват и величавият патриотизъм, и задушливият дим на позора“. „За светлите наши апостоли историята отреди величие. Те не бяха „патриоти за мода“, както пише Захари Стоянов. Бенковски, Каблешков, Волов, Петлешков и много други не видяха възродена България. Но прокараха път там, където нямаше посока. Провидяха бъдещето там, където времето бе спряло“, заяви Румен Радев. Президентът заяви, че предизвестеният военен разгром на въстанието не е бил погром на вярата в свободата. Пред мъченическата гибел дейците на бунта не се отрекоха от своя идеал, граден със слово и пушка. Не отстъпиха и не се смутиха, защото саможертвата бе венецът на тяхното дело, каза държавният глава и призова брациговчани да пазят спомена и да се гордеят със своите предци. Президентът заяви пред изпълнилите площада граждани, че без априлци нашата национална съдба би била различна. „Без себеотрицанието на поборниците духът на България щеше още дълго да остане разколебан. Защото честта на родината е дело на свободните духом. А пътят на отечеството се гради от достойните“, подчерта Румен Радев. След края на вечерната проверка тържествени илюминации озариха небето над общината, с което бяха изпратени знамената на Априлското въстание. В отбелязването на 142 години от Априлската епопея в Брацигово участваха кметът на общината Петко Петков, Пловдивският митрополит Николай, представители на изпълнителната и местната власт, народни представители, хиляди граждани. ", "date": "2018.05.12", "title": "Румен Радев: Свободата на нова България се роди в бунтовни гнезда като Брацигово"}
{"url": "http://www.novinite.bg/articles/159721/Balgarskiyat-rabotnik-nad-5-pati-po-nisko-platen-ot-evropejskiyat", "text": "През 2017 г. Брутният вътрешен продукт на България нарасна с 3,6% в реално изражение. В номинално изражение БВП на страната достигна 98 631 млн. лв., което представлява нарастване от 4,8% спрямо 2016 г. Брутната добавена стойност през 2017 г. нарасна с 3,7% при ръст от 3,4% за 2016 г. Това заявява социалният министър Бисер Петков в отговор на депутатско питане за производителността на труда и разходите за труд в България и в другите държави - членки на Европейския съюз, предаде репортер на БГНЕС.През 2017 г. броят на заетите (ЕСС 2010) отбеляза най-високият си темп на нарастване от 1,8% в периода на след кризисното възстановяване на заетостта при среден растеж от 0,4% през 2014-2016 г. Благоприятните развития на пазара на труда са съчетани с ускорено нарастване на доходите от труд. Водещо значение за нарастването на доходите през 2017 г. има частният сектор, където средната работна заплата отчете номинално повишение от 12,7%, подчертава министърът. Динамиката на показателя в обществения сектор също се ускори до 9,2% и допринесе за нарастването на доходите от труд общо в икономиката (11,8%).Влиянието на БВП върху работната заплата се определя от разпределението на новосъздадения продукт в предприятията, т.е. каква част от БВП или брутната добавена стойност (БДС) се разпределя за заплати и осигуровки. Данните за относителния дял на компенсациите на наетите (работна заплата и социално осигуряване) в БВП през последните години показват една обща тенденция на увеличаване. Това означава, че работниците получават все по-голяма част от новосъздадения продукт, което от своя страна засилва връзката между заплати и икономически растеж.За периода 2007-2017 г. в рамките на ЕС28 делът на компенсациите на наетите от БВП нараства най-много в България с 10,9 процентни пункта от 32,2% през 2007 г. до 43,1% през 2017 г. Средно за ЕС28 този дял е 46,5% през 2007г., нараства с 0,9 процентни пункта и през 2017 г. е 47,4%. Положителните развития на пазара на труда продължават и през първите месеци на 2018 г., като очакванията остават благоприятни.Подобрение е регистрирано при оценките на потребителите за по-нататъшното намаление на безработицата, а така също и при очакванията на бизнеса за динамиката на наетите, което бе характерно както за индустрията и строителството, така и за услугите. За цялата 2018 г. очакваният растеж на заетите възлиза на 0,6% след значителното повишение от 1,8% за 2017 година, добавя още Петков. Той уточнява, че положително влияние се очаква и от индустрията по линия на създаването на работни места в промишлеността и повишаването на икономическата активност в строителството. Коефициентът на безработица се очаква да се понижи до 5,9% през 2018 г., а участието на населението в работната сила ще нарасне по-бавно спрямо година по-рано поради постепенното свиване на свободния трудов резерв, който би могъл да задоволи търсенето на труд.В периода 2019-2021 г. темпът на нарастване на компенсацията на един нает слабо ще се забави до 6,6% средногодишно, успоредно с очакванията за по-бавно нарастване на заетостта и отслабване на приноса от повишението на осигуровките. В рамките на прогнозния период динамиката на доходите ще надхвърли тази на производителността и ще обуслови нарастването на номиналните разходи за труд на единица продукция със средногодишен темп от около 3,2%.Производителността на труда ще следва възходяща динамика, като реалният темп на растеж на показателя е оценен на 3,5% средногодишно. Отчетеното забавяне през 2017 г. се обуславя от значителния спад на показателя в сектор селско стопанство и не би следвало да окаже ограничаващ ефект върху потенциала за растеж на икономиката в средносрочен план. По данни на Евростат към 23 април 2018 г. е налична информация за средната производителност на труда за 2016 г. за страните - членки и средно за ЕС (елиминирана е разликата в ценовите равнища между страните).По данни на Евростат за 2016 г. е измерена производителност на труда в интервала от 45% до 190 % от ЕС28. През 2016 г. производителността на труда в България е най-ниска- 45,4% при ЕС28=100%, най-висока е производителността в Ирландия - 190,2%. Производителността на труда в България е над два пъти по-ниска от средната за ЕС28. По данни на Евростат през 2017 г. средно за Общността производителността на труда нараства с 0,8% спрямо 2016 г. През 2017 г. най-голям е ръстът на производителността на труда в Ирландия -5,8% спрямо 2016 г. Най-малък с отрицателна стойност е ръстът на производителността в Люксембург (-1,0%). В България производителността на труда през 2017 г. нараства с 1,7% спрямо 2016 г., два пъти по-висок ръст спрямо ръста средно за ЕС28 (0,8%).България се нарежда на 10-то място по увеличение на производителността на труда сред страните членки на ЕС, информира министърът. По данни на Евростат през 2017 г. разходите за труд на час средно за ЕС възлизат на 26,8 евро, най-ниски те са в България - 4,9 евро на час, а най-високи са в Дания - 42,5 евро на час. Разходите за труд в България са почти 5,5 пъти по-малки от средните разходи в ЕС. Средно за ЕС28 разходите за труд през 2017 г. нарастват с 2,3%, разходите за заплати нарастват с 2,4%, разходите за социални и здравни осигуровки с 2,1%. През 2017 г. най-много нарастват разходите за труд в Румъния - 15,0%, най-малък е ръстът (с отрицателен знак) във Великобритания – 4,1%.В България разходите за труд през 2017 г. нарастват с 12,0% - на второ място след Румъния. Съответно най-много нарастват разходите за заплати в Румъния - 15,1%, а във Великобритания разходите за заплати намаляват с 4,5%. През 2017 г. разходите за заплати формират 75,7% от разходите за труд средно за ЕС-28, най-нисък е този дял във Франция (67,2%), най-висок е в Малта (93,5%).В България разходите за заплати нарастват с 11,8 % - на трето място след Румъния (15,1%) и Унгария (13,5%) . Двуцифрен ръст отбелязват и разходите за социални и здравни осигуровки, те нарастват с 12,7%. Най-висок е ръстът на тези разходи в Румъния - 14,9%, намаление с 9,1% се отчита в Люксембург. Евростат не предоставя информация за усреднена за ЕС минималната работна заплата поради различният обхват на законоустановените минимални работни заплати.През 2017 г. 22 от 28-те държави-членки прилагат общо задължителни законоустановени минимални работни заплати. В Кипър съществува законоустановена минимална работна заплата, но тя е ограничена само до определени професии. В останалите пет държави-членки на ЕС (Австрия, Дания, Финландия, Италия и Швеция), макар да не съществува национална минимална работна заплата, тя се определя в отраслови колективни договори, допълва министър Петков. Той подчертава още, че през 2017 г. минималната работна заплата в ЕС варира от 235,20 евро в България до 1 998,59 евро в Люксембург. Нивото на законово установените минимални заплати варира значително между държавите-членки на ЕС.При новите държави-членки (НДЧ) има като цяло по-ниско ниво на минимална работна заплата от страните от ЕС-15 и се наблюдава сближаване на номиналните и реалните нива. Въпреки това, има още какво да се желае - най-ниската минимална работна заплата в ЕС - в България е около 8,5 пъти по-ниска, отколкото минималната работна заплата на Люксембург, която е най-високата в ЕС. От началото на членството на България в ЕС минималната работна заплата в България е най-ниската в съюза и в областта на минималната работна заплата се води политика за догонващо нарастване, спрямо страните от ЕС. От 22-те държави, обект на настоящото проучване, в 18 (19) от тях се наблюдава растеж в законоустановения размер на минималната работна заплата в периода 1 януари 2017 г. - 1 януари 2018 г. в реално (номинално) изражение. Темпът на нарастване на равнището на номиналната и реалната работната заплата за 12-те месеца до януари 2018 г. е най-висок в държавите с ниски нива на минималните заплати.От 1 януари 2018 г. минималната работна заплата в България е 510 лв., ръст от 10,9 % спрямо 2017 г. Най-ниска е средната месечна работна заплата в България (420 евро), най-висока е в Люксембург (3 913 евро) при средно за ЕС28 (2 278 евро). През 2014 г. средната месечна работна заплата в България е 18,4% от средната за ЕС-28. В съответствие с благоприятната икономическа ситуация, устойчивият ръст на икономиката и заетостта през 2017 г. по данни на НСИ, средната работна заплата /СРЗ/ за първи път след 2009 г. отбеляза двуцифрен ръст. Общо за страната СРЗ е 1 060 лв., нараства с 11,8 на сто номинално, в сравнение с 2016 г., когато е отчетена СРЗ от 948 лв.В обществения сектор е отчетена СРЗ от 1 072 лв., спрямо 2016 г. нараства номинално с 9,2 на сто, реалният ръст на заплатите в обществения сектор е 7,0 на сто. Като израз на добрите икономически условия и устойчивост на икономиката ръстът на средната работна заплата в частния сектор надвишава ръстът в обществения сектор като достига 1 057 лв. за 2017 г., спрямо 2016 г. нараства с 12,7 на сто, се казва още в писмения отговор на министъра.", "date": "2018.05.12", "title": "Българският работник над 5 пъти по-ниско платен от европейският"}
{"url": "http://www.novinite.bg/articles/159735/Mustafa-Karadaja-uchastva-vav-vazpomenatelen-miting-kraj-dulovskoto-selo-Rujno", "text": "Председателят на ДПС Мустафа Карадайъ участва в местността \"Аязмото\" край дуловското село Руйно във възпоменателен митинг за годишнината от мирните протести през 1989 година и в памет на жертвите на така наречения възродителен процес. Карадайъ заяви, че събитията от онова време пораждат смесени чувства, но няма омраза и реваншизъм. Лидерът на ДПС обърна внимание, че Дуловският район е един от районите, където започват мирни протести против тоталитарната власт, против потъпкването на човешкото достойнство, против потъпкването на правата и свободите. \"Нищо задължително няма в политиката, но ние добре помним 1989 година и лицата и героите от 1989 година от различните страни на барикадата\", каза Карадайъ.\"Ако същите лица, тогава с тоягата, а днес с административната преса, се опитват да ни мачкат достойнството, тогава резултатът от тази преса и поддаването на пресата са националистите на власт, резултатът от тази преса е национализмът да стане държавна политика в моята Родина\", заяви лидерът на ДПС Мустафа Карадайъ. В митинга участваха представители на местните и националното ръководства на ДПС, народни представители, евродепутати. Представена бе и художествена програма.", "date": "2018.05.12", "title": "Мустафа Карадайъ участва във възпоменателен митинг край дуловското село Руйно"}
{"url": "http://www.novinite.bg/articles/159722/KZP-Riskovete-ot-neizgodna-pokupka-namalyavat-kogato-imame-pravo-na-izbor", "text": "Най-важното е потребителите да могат да избират, а когато не им се предоставя такава възможност, правилното поведение е да се въздържат от покупка. Това заяви председателят на Комисията за защита на потребителите (КЗП) Димитър Маргаритов в ефира на БНТ по повод опитите на някои търговци, предимно по пазарите, да отнемат това право на клиентите си. Той добави, че и при наличието на избор е възмжно да има известни рискове, свързани с качеството на продукта, но поне потребителят ще може да прецени какво да купи от това, което му се предлага.Според Маргаритов един от основните рискове за потребителите при ежедневните покупки на хранителни стоки е да бъдат излъгани в цената. Той не скри, че при проверки по жалби от граждани Комисията се е натъквала на случаи, в които цената на щанда е една, а на касата се маркира по-висока. При повече покупки невинаги тази разлика може да бъде забелязана от потребителя. „Независимо от това дали става въпрос за 1 стотинка, за пет или за десет, трябва да се реагира – със забележка към търговеца и при необходимост със сигнал към контролния орган. Тази реакция на място респектира търговеца и той е готов да се поправи. Освен това, потребителите не бива да пренебрегват макар и минимално ощетяващи ги ситуации, защото това дава възможност тези случаи да стават все по-масови“, коментира председателят на КЗП.При несполучливо извършени услуги потребителите имат право на рекламация. Важен момент, за да може да бъде упражнено то, е наличието на договор между двете страни. Той ще осигури възможността да се докаже за какво са се договорили първоначално и какво не е изпълнено така, както е било уточнено. „Доказвайки, че търговецът е поел определен ангажимент и след това не го е изпълнил, го поставя в ситуацията на нарушител, който може да бъде глобен. И не само това: той следва да извърши услугата качествено – така, както сте се договорили“, обясни Маргаритов.Има смисъл от подаването на сигнали и защото при установяване на нарушение на законодателството, контролният орган санкционира търговеца, което също води до намаляване на случаите на засегнати права. Същевременно, при нелоялна търговска практика, потребителят ще може да получи обратно платените пари, както и да претендира за обезщетение за претърпени вреди от експлоатацията на дадена дефектна стока или ползването на некачествена услуга.", "date": "2018.05.12", "title": "КЗП: Рисковете от неизгодна покупка намаляват, когато имаме право на избор"}
{"url": "http://www.novinite.bg/articles/159723/PG5-v-SOS-iska-otmyana-na-reshenieto-za-zavoda-za-izgaryane-otpadaci", "text": "\"Политическа група 5\" внесе доклад в Столичният общински съвет за отмяна на решението за кандидатстването на Столична община за взимане на заем за изграждането на завод за изгаряне на отпадъци в София. Обектът е третата фаза на интегрирана система от съоръжения за третиране на битовите отпадъци на Столична община или така нареченото преработване на RDF. Предвидено е заводът да бъде на площадка на \"Топлофикация\" в района на Централна гара.Решението бе взето на 20 юли 2017 г. на последната за политическия сезон сесия на СОС с гласовете на ГЕРБ и БСП. \"Политическа група 5\" бяха категорично против, тъй като не бяха предложени и разгледани други технологични, съвременни и екологично чисти решения, както и поради липсата на достъчната информация в обществото.На предстоящото заседание на Столичният общински съвет на 17 май т. г. първа точка от дневния ред на сесията е доклад на кмета Йорданка Фандъкова, с който се иска от общинските съветници да одобрят взимането на огромен дългосрочен заем за изграждането на завода за изгаряне на отпадъци.\"Политическа група 5\" внесе алтернативен доклад, с който се иска и цели да бъдат разгледани подробно всички възможно варианти и след подробен финансов и екологичен анализ и широко обществено обсъждане на всички технологични решения Столичният общински съвет да вземе решение как ще се реализира третата фаза наинтегрирана система от съоръжения за третиране на битовите отпадъци на Столична община. Един от мотивите в доклада на ПГ5 е липсата на обществен и политически консенсус по най-важния стратегически въпрос на София.От \"Политическа група 5\" предлагат кметът Йорданка Фандъкова да сформира работна група от експерти, научни работници, технолози, преподаватели във висшите учебни заведения, общински съветници от всички политически групи в общинския съвет, представители на администрацията, граждански и неправителствени организации, които имат експертиза и отношение по темата, със задача да проучи и изготви доклад на всички технологични решения за оползотворяване на RDF горивото, произведено в завода за механични и биологично третиране на твърдите битови отпадъци в София.Друг мотив на общинските съветници от \"Политическа група 5\" е, че все още няма становище на Административният съд в София, който назначи експертиза, която да прецени доколко е безопасно разстоянието между бъдещата инсталация за изгаряне на отпадъци на площадката на ТЕЦ – София и жилищните сгради. Докладът по оценка на въздействието върху околната среда (ОВОС) беше обжалван в съда поради факта, че в него липсва оценка на въздействието върху здравето на жителите на близките до инсталацията квартали, както и на живеещите на цяла София. В доклада по ОВОС е оценен само рискът за работещите на площадката на ТЕЦ – София, където се предвижда да бъде изградена инсталацията за оползотворяване на RDF.Според експерти и еколози предвиденото в проекта технологично решение допълнително ще повиши нивата на фините прахови частици в София, които доста често и в момента надвишават допустимите стойности. \"Като общински съветници и граждани сме длъжни да проучим подробно и в дълбочина всички детайли, тъй като се касае за здравето на софиянци и за здравето на нашите деца\", казаха вносителите на доклада общинските съветници от \"Политическа група 5\" инж. Симеон Славчев, Светослав Витков и Иван Велков.", "date": "2018.05.12", "title": "ПГ5 в СОС иска отмяна на решението за завода за изгаряне отпадъци"}
{"url": "http://www.novinite.bg/articles/159725/Protestirashtite-medicinski-sestri-zaplashiha-da-preminat-v-stachka", "text": "„Днес протест-утре стачка”. Това гласи един от плакатите на протеста на специалистите по здравни грижи в София, предаде БГНЕС. Площад „Независимост” се изпълни с хората в бели престилки от цялата страна, които излязоха на протест за достойни заплати на връх Международния ден на сестринството – 12 май.„Искаме реформа, но не на парче”, „Няма качествени здравни грижи без професионалисти”, „Искаме стабилност на здравеопазването и сигурност за гражданите”, гласяха още част от плакатите, които носеха те днес. Основните проблеми пред съсловието са недостигът на кадри, липсата на работещи млади специалисти в здравната система, ниските възнаграждения и липсата на диференцирано заплащане, недостатъчните възможности за продължаващо обучение и кариерно развитие и др.В момента у нас работят около 25 000 медицински сестри, а на системата са нужни още 30 000. Акушерките наброяват 4000, а са необходими още толкова. Средната възраст на медицинските сестри е 53 г., а на акушерките 51 г. На протеста бе прочетена декларация, която е адресирана до председателя на Здравната комисия в 44-то Народно събрание, министър-председателя и министъра на здравеопазването. ", "date": "2018.05.12", "title": "Протестиращите медицински сестри заплашиха да преминат в стачка"}
{"url": "http://www.novinite.bg/articles/159709/Zabranyava-se-parkiraneto-okolo-Nacionalniya-stadion", "text": "От 08:00 до 13:00 часа днес и утре се забранява престоят и паркирането на пътни превозни средства на югозападната част на моста пред Национален стадион „Васил Левски”. Столична дирекция на вътрешните работи осигурява охрана и постове за контрол и регулиране на движението. Причина за специалната организация е акцията на Столична община за разздаване на безплатен компост на гражданите. Всеки столичанин може да получи по 10 кг срещу представяне на документ, че си е платил такса „смет“.", "date": "2018.05.12", "title": "Забранява се паркирането около Националния стадион"}
{"url": "http://www.novinite.bg/articles/159737/Predstoyat-oshte-pregovori-za-zashtita-na-interesite-na-balgarskite-prevozvachi", "text": "Предстоят още преговори, за да защитим интересите на българските превозвачи, това каза в Пловдив транспортният министър Ивайло Московски.По отношение на пакета от мерки, предложени от френския президент Еманюел Макрон, касаещи транспортния бранш, той добави, че позицията на България е била точна и ясна от самото начало, и това е пълна институционална подкрепа на държавата за транспортните организации.По думите му планираните мерки биха довели до изпадането на българските превозвачи в неконкурентоспособност. Оспорвани са текстовете, шофьорите задължително да се прибират през определено време у дома или в база на фирмата, защото това са необосновани разходи. Оспорва се и невъзможността превозвачите да почиват в кабините на камионите, а това създава и друг проблем със застрахователните компании, които не покриват щети, ако шофьорът не е бил на място, също така от кога да започват командировъчните и други.По думите на министъра в неделя предстои нов телефонен разговор на премиера Борисов с френския президент, а в понеделник ще се водят преговори и с еврокомисаря по транспорт Виолета Булц, която пристига у нас.", "date": "2018.05.12", "title": "Предстоят още преговори за защита на интересите на българските превозвачи"}
{"url": "http://www.novinite.bg/articles/159714/SASht-predlaga-ikonomicheska-pomosht-na-Phenyan-sreshtu-spirane-na-yadrenata-programa", "text": "Съединените щати са готови да помогнат на севернокорейската икономика - това заяви държавният секретар Майк Помпео. Условието на Вашингтон е, Пхенян да предприеме \"смели мерки за бързо и цялостно освобождаване от ядрените си оръжия\", предаде БНТ.Преди дни Майк Помпео се срещна със севернокорейския лидер. Това беше второто посещение за по-малко от месец на държавния секретар в Пхенян. На 12 юни в Сингапур американският президент и Ким Чен-ун ще се срещнат в Сингапур. ", "date": "2018.05.12", "title": "САЩ предлага икономическа помощ на Пхенян срещу спиране на ядрената програма"}
{"url": "http://www.novinite.bg/articles/159719/Helikopter-vidya-palatka-v-Lager-3-pod-Shisha-Pangma-sherpite-veche-se-izkachvat-natam", "text": "Няколко подозрителни обекта и палатка са забелязани от спасителните екипи в района на Лагер 3 под връх Шиша Пангма в Хималаите, по пътя за който изчезна българският алпинист Боян Петров. Това заяви пред бТВ Йогеш Сапкота, който е маркетинг директор на Simrik Air и координира спасителната акция по въздух и земя от Непал.По думите му шерпи ще стигнат до няколко часа до лагера и ще проверят палатката. Хеликоптер е в готовност да излети веднага, ако бъде открито нещо в лагера.По-рано днес се появиха информации за находка в по-ниския Лагер 2, но Сапкота обясни, че в крайна сметка това се е оказала просто скала.", "date": "2018.05.12", "title": "Хеликоптер видя палатка в Лагер 3 под Шиша Пангма, шерпите вече се изкачват натам"}
{"url": "http://www.novinite.bg/articles/159724/Vuchich-obeshtal-na-Borisov-da-dojde-na-sreshtata-na-varha-v-Sofiya", "text": "Сръбският президент Александър Вучич официално потвърди, че ще вземе участие в срещата на върха Европейски съюз-Западни Балкани, която ще се проведе на 17 май в София, съобщи БГНЕС. Сръбският държавен глава е разговарял по телефона с българския премиер Бойко Борисов. Темата на дългия и съдържателен разговор между двамата политици е европейската интеграция на Сърбия в навечерието на срещата в София.Вучич е подчертал, че Сърбия ще продължи да дава своя принос за стабилизацията на Западните Балкани и по-специално по линията Белград-Прищина за намаляване на напрежението след последните събития в Северно Косово. Вучич и Борисов също така са обсъдили съвместните проекти, по-конкретно в газовата сфера и как с общи усилия да се представят пред силните партньори за да защитят интересите на своите две държави.", "date": "2018.05.12", "title": "Вучич обещал на Борисов да дойде на срещата на върха в София"}
{"url": "http://www.novinite.bg/articles/159711/Dva-nepalski-helikoptera-izletyaha-da-tarsyat-Boyan-Petrov", "text": "Тази сутрин два непалски хеликоптера са излетели над района около връх Шиша Пангма в търсене на алпиниста Боян Петров. Това е станало в 2:30 ч. българско време (5:30 ч. непалско), като екипите включват по двама пилоти, двама спасители и техник. За първи път Китай допуска на територията си непалски хеликоптери.От сутринта двата спасителни екипа кръжат под върха и около всички лагери. На всеки 2 часа ръководството на операцията от земя прави среща с пилотите за информация. Освен това, шерпите в рамките на следващите часове ще стигнат до Лагер 2, където е палатката на Боян, съобщават от екипа на сънародника ни, предаде БГНЕС.100 китайски спасители пък са ангажирани със спасителната операция по земя. Част от тях днес са потеглили към втория височинен лагер, където има надежда да се намира българинът. Отделно, няколко шерпи, които вчера останаха да нощуват в лагер едно, както и алпинистите от различни държави, намиращи се в района на експедиция, също продължават търсенето на Боян Петров.", "date": "2018.05.12", "title": "Два непалски хеликоптера излетяха да търсят Боян Петров"}
{"url": "http://www.novinite.bg/articles/159727/Silna-burya-s-poroi-i-gradushka-udari-poluostrov-Istriya", "text": "Северната част на полуостров Истрия бе обхваната от силна буря с градушка, при което се формираха купчини лед, по-високи от 40 сантиметра, съобщават местните медии.Пороен дъжд валя в по-голямата част от района, а град имаше на по-малка част от полуострова. Там повърхността бързо побеля и ледените зърна, носени от пороя, формираха големи купчини лед.Късно следобед вчера в северна Истрия се разви нова система на гръмотевична буря и бе регистрирана появата на така наречения \"даунбарст\" - силен удар отгоре на вятъра, който духа във всички посоки от центъра на бурята.", "date": "2018.05.12", "title": "Силна буря с порои и градушка удари полуостров Истрия"}
{"url": "http://www.novinite.bg/articles/159713/Parlamentarni-izbori-v-Irak-parvite-sled-likvidiraneto-na-ID", "text": "Ирак избира новия си парламент днес. На цялата територия на страната започна гласуването за депутати в Съвета на представителите. Открити са повече от 56 000 избирателни секции. Изборният процес ще продължи до 19:00 ч. местно време (18:00 ч. българско) при засилени мерки за сигурност и затворени граници, предаде БГНЕС.За място в 328-местния законодателен орган се борят 7400 кандидати от 320 партии и политически съюзи, както и независими претенденти. Сред фаворитите експертите сочат блока „Наср“ начело със сегашния премиер Хейдар ал Абади и опозиционния на него алианс „Държава на закона“, воден от вицепремиера Нури ал Малики.Право на глас в 36 милионния Ирак имат 24 милиона души. Очаква се избирателна активност от 60%. Тази година ще се използва електронна система за преброяване на гласовете, което според Централната избирателна комисия ще позволи значително да се съкрати времето за обявяване на резултатите и да се гарантира прозрачността на вота.За хода на изборния процес ще следят 900 чужди и 7000 местни наблюдатели, стотици иракски и чуждестранни журналисти, а също представители на 20 международни организации.Междувременно силите за сигурност на Ирак предотвратиха терористичен акт в един от участъците, където се провеждат парламентарни избори, предаде ТАСС. Според информацията ликвидирани са двама нападатели опитали се да атакуват избирателен участък в провинция Диала. Силите за сигурност са иззели пояс, зареден с експлозиви, и автомати.", "date": "2018.05.12", "title": "Парламентарни избори в Ирак - първите след ликвидирането на ИД"}
{"url": "http://www.novinite.bg/articles/159738/NASA-planira-da-prati-malak-helikopter-na-Mars", "text": "НАСА оповести плановете си да изпрати малък хеликоптер на Марспрез 2020 г., съобщават световните информационни агенции.Наречен \"Хеликоптер Марс\", миниатюрният летателен апарат е с тегло под 1,8 килограма. Корпусът му е с размерите на топка за софтбол. Перките му се въртят 10 пъти по-бързо в сравнение с хеликоптер на Земята, за да може свръхлекият, но мощен \"мъник\" да се справи с рядката марсианска атмосфера.Летателният апарат ще бъде прикрепен към \"коремчето\" на марсоход, който ще бъде изпратен на Червената планета с мисия да изследва обитаемостта на средата, да търси признаци за древен живот и да оцени естествените ресурси и потенциалните рискове за бъдещи човешки пътешественици.\"Хеликоптер Марс\", чиято разработка започва през 2013 г., ще се захранва от слънчеви батерии и ще разчита на нагревателен механизъм, който да поддържа топлината му в студените нощи на Червената планета.Заради огромното разстояние между Земята и Марс, операторите няма да могат да управляват мини хеликоптера в реално време. Вместо това летателният апарат ще притежава \"способността да приема и тълкува изпращаните от му от Земята команди и самостоятелно да изпълнява мисията си\".", "date": "2018.05.12", "title": "НАСА планира да прати малък хеликоптер на Марс"}
{"url": "http://www.novinite.bg/articles/159729/Djambazki-VMRO-zastava-zad-zamestnik-kmeta-na-Lovech", "text": "Тази своя позиция българският представител в Европейския парламенти заместник-председател на ВМРО – Българско национално движение АнгелДжамбазки изрази в социалните мрежи. Това е и версията, по която работятот полицията. Такава е и тезата на общинарите от екипа на Цветан Георгиев,включително и дадените вербални декларации на кмета на общината г-жаКорнелия Маринова.Ето какво написа Джамбазки в официалната си страница във„Фейсбук“:Това е поредният брутален акт на насилие, който граничи с опит заубийство на държавен служител, който е изпълнявал дълга си към родината,бранейки горите и природата на България. Да напомням ли за лесничеитеоколо Розино, за тези замерваните с мачете и брадви във врачанско, занезаконната сеч в градските паркове?Къде и кога живеем? Колко още ще търпим набезите на циганите иостаналите маргинали, които безчинстват и блудстват с Родината ни? Даизсичаш безнаказано дървета и да пребиваш длъжностни лица, които сивършат работата по превенцията над това, е недопустимо. Незабавно санеобходими мерки от страна на полицията. Внесените от нас законодателниинициативи, свързани с незаконната сеч, е нужно спешно да бъдат вкарани впленарна зала. Неслучайно ние патриотите от ВМРО от години се борим сбитовата, циганската и престъпността в малките населени места. Защото те сабич за нормалността.На това трябва да се сложи край! Трябва да сложим край намародерствата, на бракониерствата, на незаконната сеч и на всички другииздевателства над нашата Родина – хората, горите, езерата, реките, морето…Тъжно и жалко е, че през 21-ви век го апелирам. Но е факт!Патриотът Александър Сиди от ВМРО, в качеството си на народенпредставител, зададе въпрос към вътрешния министър Валентин Радев защов Розино – проблемно село, което е със сходни проблеми с тези в ОбщинаЛовеч, все още няма Районно полицейско управление. Припомняме, чеименно там има и рецидив на бракониерска сеч, и нападения над лесничеи, исбивания на цигански кланове ежедневно. Чакаме не отговор, а адекватнидействия!Ето защо, в качеството ми на евродепутат, ще инициирам разговори съсзаместник министър-председателя по обществен ред и сигурност, министърна отбраната и председател на ВМРО – БНД Красимир Каракачанов и щенастоявам за законодателни промени, които да прекратят тези неандерталскибезчинства. Двойните стандарти, срещу които се боря от години катоевродепутат, не са само в храните, но и в отношението на институциите, вприлагането на законите. Те са недопустими!Ето за това, без повече излишни думи, аз в качеството си наевродепутат и заместник-председател на ВМРО – БНД ще оглавя битката сдвойните стандарти по отношение на българите – тук и извън България!Защото те са във всяка сфера и имат различни проявления! А да си българине повече от отбелязване в личната карта!", "date": "2018.05.12", "title": "Джамбазки: ВМРО застава зад заместник-кмета на Ловеч"}
{"url": "http://www.novinite.bg/articles/159706/Sledobed-otnovo-se-zaoblachava-na-mesta-valejite-shte-sa-obilni", "text": "Днес облачността ще се увеличава, след обяд над Западна и Централна България ще е значителна – купеста и купесто-дъждовна. На много места там ще превали краткотраен дъжд с гръмотевици; има условия за локални интензивни валежи. В Източна България вероятността за валежи е много малка. Ще духа слаб до умерен североизточен вятър. Максимални температури - между 19 и 24 градуса, в София – около 21, сочи прогнозата на НИМХ-БАН.Атмосферното налягане е по-високо от средното за май, след обяд ще се понижи.Над планините облачността ще е значителна, след обяд купеста и купесто-дъждовна. На много места ще има краткотрайни, интензивни валежи и гръмотевици. Ще духа умерен, по билата и временно силен северен вятър. Максимална температура на височина 1200 метра около 11 градуса, на 2000 метра – около 5.Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 18-20 градуса. Температурата на морската вода 17-19. Вълнението на морето 2-3 бала. ", "date": "2018.05.12", "title": "Следобед отново се заоблачава, на места валежите ще са обилни"}
{"url": "http://www.novinite.bg/articles/159717/Nad-ot-80-darjavi-shte-uchastvat-na-yubilejnoto-ATOMEKSPO-2018", "text": "Официални делегации и участници от повече от 80 държави ще участват на тазгодишното десето юбилейно издание на „АТОМЕКСПО“. Това съобщи генералният директор на руската корпорация „Росатом“ Алексей Лихачов. Престижният ядрен форум и изложба „АТОМЕКСПО 2018“ ще се проведе от 14 до 16 май 2018 г. в Сочи, Русия. „Мисля, че имаме всички основания да разглеждаме Сочи като „атомния Давос“, отбеляза Лихачов.Главната тема на форума тази година е „Глобално партньорство – общ успех“. „Днес, за да се постигнат основните задачи на ядрената енергетика - гарантиране на енергийната сигурност, стабилността на доставките и екологосъобразността - глобалното партньорство и иновациите придобиват все по-важно значение. Ние сме убедени, че движението напред, към по-нататъшното развитие на мирното използване на атомната енергия, към „зелен“ енергиен баланс, е възможно само чрез съвместни усилия, коментира преди откриването на „АТОМЕКСПО 2018“ Лихачов.Тридневната бизнес програма на форума включва повече от двадесет събития - пленарни и панелни дискусии, кръгли маси, презентации.Международният форум „АТОМЕКСПО“ се провежда от 2009 г. насам по инициатива на „Росатом“. В него участват лидери на ключови компании от световната ядрена промишленост и свързаните с тях индустрии, държавни структури, представители на международни и обществени организации. Общо 987 фирми и близо 40 000 души са участвали на форума през последните години. В рамките на различните издания на „АТОМЕКСПО“ бяха организирани 141 кръгли маси и конференции, в които като ключови говорители са участвали 1116 експерти от цял свят. В рамките на предишните девет форума „АТОМЕКСПО“ бяха подписани над 300 договори, споразумения и международни документи за сътрудничество и доставки в сферата на ядрената индустрия.", "date": "2018.05.12", "title": "Над от 80 държави ще участват на юбилейното „АТОМЕКСПО 2018“"}
{"url": "http://www.novinite.bg/articles/159712/Muzikalen-fest-na-otkrito-na-stolichnata-ulica-Car-Samuil", "text": "Днес софийската улица „Цар Самуил”, в отсечката между ул. „Денкоглу” и ул. „Солунска”, отново ще стане зона само за изкуство по проекта „Европа през младите в изкуството”. Официалното откриване е от 16:30 часа на сцена на открито на ул. \"Цар Самуил\". Този път темата е „Ударни инструменти” в памет и по повод 90 години от рождението на проф. Добри Палиев, който също е живял близо до тази улица.Галериите „Париж”, „Астри”, „Контраст”, „Интро” и други в това пространство ще приемат гости през целия ден. На улицата ще рисуват и ще показват свои картини по темата ученици от Националното училище за изящни изкуства „Илия Петров“ в София. Входът е свободен през целия ден и всички са добре дошли.А след 16.00 часа на изградена сцена на открито ще звучи музика с акцент ударни инструменти в изпълнение на скулптора и музикант Мартиан Табаков и перкусиониста Бранко Вълчев, два състава на Националното музикално училище „Любомир Пипков” – „Тупан” и „Палиев'сСпаркълс” с преподаватели Мария и Искра Палиеви, състав от студенти на композитора Асен Аврамов, ученик на проф. Палиев, както и на барабаниста Александър Даниел заедно с известния тромпетист Росен Захариев – Роко.Проект „Европа през младите в изкуството” се изпълнява от  Фондация „Въпреки”с финансовата подкрепа на Програма „Европа” `2018 на Столична община, в партньорство с Район \"Триадица\", НУИИ „Илия Петров”, НМА „Проф. Панчо Владигеров”.", "date": "2018.05.12", "title": "Музикален фест на открито на столичната улица „Цар Самуил“"}
{"url": "http://www.novinite.bg/articles/159718/Grisho-sreshtu-Nishikori-ili-Lopes-na-starta-na-turnira-v-Rim", "text": "След като в първия си мач на \"Мастърс\" турнира в Мадрид Григор Димитров се изправи срещу Милош Раонич и отпадна, сега късметът отново не бе благосклонен към българина. Жребият за предстоящия турнир от сериите \"Мастърс\" в Рим отреди пръв съперник на световния номер 4 да бъде Кей Нишикори или Фелисиано Лопес, предаде .Димитров е поставен под номер 3 в схемата и почива в първи кръг, а после среща победителя от двубоя между мотивирания японец и испанския специалист на клей. Евентуален съперник на 1/8-финал ще е Джак Сок, а на 1/4-финал Григор го чака Джон Иснър или Новак Джокович.Българинът е в половината на световния номер 1 Рафаел Надал и може да се срещне с него на полуфиналите. Там може да го чака и Доминик Тийм, който сензационно изхвърли Матадора на 1/4-финалите в Мадрид. Рафа започва в италианската столица срещу Фернандо Вердаско или Дамир Джумхур.Водач в долната част на схемата е Александър Зверев, а там са още Марин Чилич и Хуан Мартин дел Потро. Миналата година Кулата от Тандил срази Григор още на старта на надпреварата. ", "date": "2018.05.12", "title": "Гришо срещу Нишикори или Лопес на старта на турнира в Рим"}
{"url": "http://www.novinite.bg/articles/159707/3000-zdravni-rabotnici-na-protest-v-v-Sofiya", "text": "Над 3 000 специалисти по здравни грижи ще излязат на протест за достойни заплати днес от 11:00 часа на площад \"Независимост\" в София. На този ден по традиция се отбелязва Международният ден на сестринството.Организатор на протеста е  Българската асоциация на професионалистите по здравни грижи /БАПЗГ/ с подкрепата на Федерацията на синдикатите в здравеопазването – КНСБ и Конфедерацията на независимите синдикати в България.  В протеста ще се включат специалисти по здравни грижи от цялата страна - медицински сестри, акушерки, фелдшери, медицински и рентгенови лаборанти, рехабилитатори. Подкрепа са заявили съсловни и пациентски организации. На площада ще присъства лично г-н Пол Да Рав - генерален секретар на Европейската федерация на сестринските асоциации  (EFN) .Основните проблеми пред съсловието са недостигът на кадри, липсата на работещи млади специалисти в здравната система, ниските възнаграждения и липсата на диференцирано заплащане, недостатъчните възможности за продължаващо обучение и кариерно развитие и др. След приключването на протеста в 12:00 часа ще бъдат наградени най-добрите професионалисти по здравни грижи за  2017 г. и  победителите в Националния конкурс за есе \"Предизвикателството да работя в България\", организиран от здравния сайт Clinica.bg  и БАПЗГ. ", "date": "2018.05.12", "title": "3000 здравни работници на протест в в София"}
{"url": "http://www.novinite.bg/articles/159728/KZP-Riskovete-ot-neizgodna-pokupka-namalyavat-kogato-potrebitelyat-ima-pravo-da-izbira", "text": "Най-важното е потребителите да могат да избират, а когато не им се предоставя такававъзможност, правилното поведение е да се въздържат от покупка. Това заяви председателятна Комисията за защита на потребителите (КЗП) Димитър Маргаритов в ефира на БНТпо повод опитите на някои търговци, предимно по пазарите, да отнемат това право наклиентите си. Той добави, че и при наличието на избор е възмжно да има известни рискове,свързани с качеството на продукта, но поне потребителят ще може да прецени какво да купиот това, което му се предлага.Според Маргаритов един от основните рискове за потребителите при ежедневните покупкина хранителни стоки е да бъдат излъгани в цената. Той не скри, че при проверки по жалби отграждани Комисията се е натъквала на случаи, в които цената на щанда е една, а на касата семаркира по-висока. При повече покупки невинаги тази разлика може да бъде забелязана отпотребителя. „Независимо от това дали става въпрос за 1 стотинка, за пет или за десет,трябва да се реагира – със забележка към търговеца и при необходимост със сигнал къмконтролния орган. Тази реакция на място респектира търговеца и той е готов да се поправи.Освен това, потребителите не бива да пренебрегват макар и минимално ощетяващи гиситуации, защото това дава възможност тези случаи да стават все по-масови“, коментирапредседателят на КЗП.При несполучливо извършени услуги потребителите имат право на рекламация. Важенмомент, за да може да бъде упражнено то, е наличието на договор между двете страни. Тойще осигури възможността да се докаже за какво са се договорили първоначално и какво не еизпълнено така, както е било уточнено. „Доказвайки, че търговецът е поел определенангажимент и след това не го е изпълнил, го поставя в ситуацията на нарушител, който можеда бъде глобен. И не само това: той следва да извърши услугата качествено – така, както стесе договорили“, обясни Маргаритов.Има смисъл от подаването на сигнали и защото при установяване на нарушение назаконодателството, контролният орган санкционира търговеца, което също води донамаляване на случаите на засегнати права. Същевременно, при нелоялна търговскапрактика, потребителят ще може да получи обратно платените пари, както и да претендираза обезщетение за претърпени вреди от експлоатацията на дадена дефектна стока илиползването на некачествена услуга.", "date": "2018.05.12", "title": "КЗП: „Рисковете от неизгодна покупка  намаляват, когато потребителят има право да избира”"}
{"url": "http://www.novinite.bg/articles/159726/Speshno-Nujni-sa-oshte-dareniya-za-spasitelnata-akciya-za-Boyan", "text": "Необходими са спешно още дарения за спасителната операция за Боян Петров. Призив за финансова подкрепа на акцията отправят познати и непознати на алпиниста в социалната мрежа. \"Над 150 хил. долара ще са нужни за транспортирането му, в случай че бъде спасен. За действията на спасителите и техниката вече са платени 50 хиляди долара. При всички случаи необходимите средства надвишават сумата, която застраховката би покрила\". Това написа в профила си Борис Бъров. Той допълва, че пари са спешно необходими сега за сателитни снимки, полети на хеликоптерите, разходи на планинските спасители и за репатриране. \"Зоолог, вдъхновител и за мнозина - супер герой - Боян е все още в неизвестност някъде по склоновете на хималайския връх Шиша Пангма (8013 м). Макар и видян за последно на 3-ти май, надежди за неговото оцеляване все още има, тъй като никой не е успял да се качи до височинните лагери 2 и 3 където би могло да е блокиран от лошото време\", пише Бъров. Той припомня, че спасителните екипи са тръгнали, а непалските хеликоптери разчитат на подобрение на метеорологичната обстановка. Семейството и неговият екип координират усилията на спасителните екипи и спешно набират средства. \"Нека покажем солидарност и помогнем на Боян и неговото семейството в този драматичен момент\", призовава още Бъров. Дарения могат да бъдат направени на банковата сметка на: Радослава Георгиева Ненова BG32UNCR70001523269549 UniCredit Bulbank UNCRBGSF Или на PayPal: desertrose_lili@yahoo.com Наред с призивите за спешни дарения за издирването на Боян се появиха и информации, че Иван Кристоф, човекът-паяк, който вчера обяви, че дарява 100 000 лева, не е превел парите. \"Не познавам този човек, не сме във връзка, не е част от екипа ми по организацията, Външно министерство не са го чували и пари по сметката не са преведени!\", написа в профила си във Facebook жената на Боян Радослава Ненова. Много известни хора отправиха призив към Иван Кристоф да преведе парите сега, ако наистина има намерение да го прави. \"Ако Иван Кристоф иска да реализира благородната си идея, добре е просто веднага да преведе дарението си в сметката на Боян Петров или на жена му. Депозит, пълномощно на името на Ради, заверка на пълномощното в българското посолство в Канада, апостили - всичко това ще изгуби много време. Зная, че не съм в позиция да му го казвам, но въпреки това - изричам го, Иване. Иначе тръгват слуховете за обикновен авто ПР...\", написа в профила си във Facebook журналистът Нери Терзиева. Прочети повече на: https://www.novini.bg/news/481251-%D1%81%D0%BF%D0%B5%D1%88%D0%BD%D0%BE-%D0%BD%D1%83%D0%B6%D0%BD%D0%B8-%D1%81%D0%B0-%D0%BE%D1%89%D0%B5-%D0%B4%D0%B0%D1%80%D0%B5%D0%BD%D0%B8%D1%8F-%D0%B7%D0%B0-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B0%D0%BA%D1%86%D0%B8%D1%8F-%D0%B7%D0%B0-%D0%B1%D0%BE%D1%8F%D0%BD.html", "date": "2018.05.12", "title": "Спешно: Нужни са още дарения за спасителната акция за Боян"}
{"url": "http://www.novinite.bg/articles/159731/Triumf-na-Dragostin-Folk-Nacional-v-Moskva", "text": "На 9 май, в Голямата зала на Московската консерватория, с тържествен Гала-концертна симфоничния оркестър на Санкт-Петербургския Марийнски театър, завършиСедемнадесетият Московски Пасхален фестивал - създаден и ръководен от МаестроВасилий Гергиев, безспорно един от най-големите диригенти на съвремието ни.Фестивалът е сред най-значимите събития в културния живот на Русия. Всяка годинатой привлича утвърдени творци от цял свят; тази година български гости бяха „златнитегласове“ от световно-известната хорова формация „Драгостин Фолк Национал“.17-тото издание на фестивала се провежда с подкрепата на Правителството на РускатаФедерация, Министерството на културата, Министерството на отбраната и Всеблагатаблагословия на Негово светейшество Всеросийския Патриарх Кирил; рекордниятмузикален маратон, продължил 32 дни, от 8 април до 9 май, се провежда в 145 града вРусия и съседни страни - Армения, Беларус, Казахстан, Литва и Украйна.Голяма част от концертите на фестивала са благотворителни, изявите се провеждат вдомовете на ветерани, санаториуми, болници и детски приюти, като това предоставявъзможност да бъдат чути изпълненията на световни звезди и от онези, които не могатда отидат в концертните зали.Всяко издание на Московския Пасхален Фестивал е посветен на Юбилейна годишнинаот рождението на световноизвестни творци; тази година Фестивалът отбелязва 200години от рождението на легендарния хореограф Мариус Петипá, посветил целия ситворчески живот на Русия и легендарния Марийнски театър.Негласно обаче, тазгодишното издание на фестивала е посветено на встъпването вчетвърти президентски мандат на Владимир Путин; в своето официално приветствиекъм участниците на фестивала, Президентът на Руската Федерация споделя: „Уверенсъм, че творческата, одухотворена атмосфера на този грандиозен празник, неговатавеликолепна концертна програма, изключителното майсторство на прославенияМарийнски симфоничен оркестър и световно-известните музиканти и певци, участващив сегашния фестивал, ще оставят у зрителите най-светли и незабравими впечатления.“Сред фестивалните гости е и проф. Стефан Драгостинов със своята хорова школа„Драгостин Фолк национал“, представящи в ярка премиерна програма, създаденаспециално за Московския Пасхален фестивал хоровия цикъл „Верски песни“ -оригинален авторски прочит на старинно-отколешни песенни послания отнеизчерпаемата българска фолклорна традиция, отправени към Господа Бога, снадежда, упование и благодарна признателност.По традиция много от хоровите концерти се провеждат в руски храмове – същинскиПасхален празник за вокалната духовна музика!В пренаситената фестивална надпревара гласовитите „Драгостинки&quot; поднесохасамостоятелни концерти в Пасхално-пременената празнична Руска Столица, в ХрамВознесение Господне, в Троицкий храм, Раменское - приветствено посрещнати иблагословени от Настоятелите Игумен Никодим и Отец Константин - и обгражданинавсякъде с нестихващи бурни овации, провождани от своите нови руски приятели ифенове с просълзяващото: - „Нека Бог ви благослови!“Кулминацията на гостуването на прославения български хоров колектив е участието имна заключителния Гала-концерт в знаменитата московска зала „Чайковски“, редом догрузинския хор „Мдзлевари“, финландския детски хор „Тапиола“ и шведския ансамбъл„Зеро Ейт“ – вече добре познати изпълнители на Московската публика; впрочем, предидве години „Зеро Ейт“ и „Драгостин Фолк Национал“ съвместно, ръка за ръка,триумфално закриват концертната Гала вечер на Юбилейния 15-ти фестивал. Днес,отново са заедно на Московската сцена; явно, изборът на организаторите на фестивалане е случаен!Независимо от пренаситената програма, Маестро Валерий Гергиев отдели време да сесрещне с гласовитите момичета от „Драгостин Фолк Национал“. Поводът за тазиневероятна творческа среща бе и Юбилейната 70-годишнина на проф. СтефанДрагостинов; преди 45 години, Валерий и Стефан са състуденти в Ленинградскатаконсерватория, учат оркестрово дирижиране при проф. Илья Мусин, живеят в едностудентско общежитие, … - невероятни, светли младежки спомени!На 17-я Московски пасхален фестивал „Златните гласове“ на Маестро Драгостиновотново представят уникална премиерна програма – хоровият цикъл „Верски песни“; средпремиерните творби, създадени от проф. Драгостинов специално за Пасхалнияфестивал, са възторжения Химн „Света София“, „Ликуйте Люде, Христос Воскресе“(солист: Марина Кънева), „Богу се моли девойка Яна“ (сол. Десислава Георгиева), „ОтВитоша по-високо“ (сол. Мирела Асенова), „Радуйся, Дево Богородице“ (сол. БилянаСоколова). Залата се тресе от аплодисменти; инак придирчивата Московска публика,изправена на крака приветства френетично гласовитите песнопойни „Драгостинки“ свикове: „Браво“!, „Още!“, „Молодци!“Първите отзиви, рецензии и оценки са единодушни; и повтарят възторжените Московскипубликации от преди две години: „Стефан Драгостинов е създал уникално явление всвета на музикалната култура!“ „Драгостин Фолк Национал&quot; е невероятен ансамбъл!Със своето изключително майсторство, удивително ни представи магията набезграничното многообразие на българския фолклор.“ (Д-р Валерия Федотова,Държавен институт по изкуствознание, Москва „Дневник Московского ПасхальногоФестиваля&quot;)„Неповторимо културно събитие! Шеметна музика! Какъв дух, какво лъчезарие! С тезисъвършенни божествени гласове гениалната музика на Стефан Драгостинов докосванебето!&quot; (Маестро Максим Дунаевски, худ. ръководител на московската областнафилхармония, „Дневник Московского Пасхального Фестиваля&quot;)„Музиката на „Драгостин Фолк Национал“ – това е съвършенство! Неподражаемоизваяни звукови картини!“ (Нина Верхоянская, 08.05.2018 „Дневник МосковскогоПасхального Фестиваля&quot;)И отново, д-р Валерия Федотова: „Музиката на Стефан Драгостинов и неговите „Верскипесни“, в изпълнение на знаменития български хоров ансамбъл „Драгостин фолкнационал“, трасира нова посока в съвременната хорова духовна музика! Виртуознатамузикалност на изпълнителките, богатството на цветовете на тембри, смайващатаконцентрация на духовно съдържание на тези неповторимо-красиви „Верски песни“излъчиха на сцената на зала „Чайковски“ мощно енергийно послание; смаяната публика,на свой ред, упорито не пускаше „Драгостинките“ да напуснат сцената. И препълненатазала „Чайковски“ се тресеше от нестихващи аплодисменти и викове &quot;Браво!&quot;Благодарим ви, скъпи български приятели! Русия ви очаква отново!“", "date": "2018.05.12", "title": "Триумф на „Драгостин Фолк Национал“ в Москва"}
{"url": "http://www.novinite.bg/articles/159733/Razbiha-shema-s-droga-i-kriptovaluta", "text": "Cлужители на отдел \"Киберпрестъпност\"-ГДБОП, Испанската национална полиция и Европол, под  ръководството на Специализираната прокуратура разбиха схема за наркотрафик и пране на пари, действала и у нас.16 души бяха арестувани при международната полицейска операция \"ARTERO\", съобщи пресцентърът на МВР.Разбитата група се състои от испански, колумбийски, босненски и български граждани. Средствата от престъпната дейност се легализирали чрез закупуването и продажба на благородни метали, посредством изградена мрежа от компании и банкови сметки на юридически лица, регистрирани на територията на ЕС, съобщиха още от полицията.Участниците в групата изградили и иновативен механизъм за \"изпиране\" на паричните средства, придобити от престъпната дейност, чрез добиване и търгуване с криптовалути.При полицейски действия на територията на България и Испания са открити множество фирмени и банкови документи, мобилни телефони, 40 кг злато, оръжия и боеприпаси. Иззети са още криптовалути, наркотични вещества, диаманти, лек автомобил, производния на изкуството.Запорирани са банкови сметки, движимо и недвижимо имущество. На територията на България и Кралство Испания са задържани 16 души, съпричастни към престъпната дейност.Работа по случая продължава.", "date": "2018.05.12", "title": "Разбиха схема с дрога и криптовалута"}
{"url": "http://www.novinite.bg/articles/159739/MVR-shefat-Golemi-potoci-pari-iztichat-po-shemi-s-lekarstva", "text": "Uзточването на Здравната каса в Пловдив не е изолиран случай, работим в цялата държава, защото има изтичане на големи суми, това каза при посещението си в Пловдив министърът на вътрешните работи Валентин Радев.Той посочи, че са започнали с медицинските заведения във Враца и Пловдив, има повсеместен натиск, включително с ГДБОП и прокуратурата.\"Във фокуса ни са от много време, защото големи потоци пари изтичат по схеми с лекарствата. Наблюдаваме и болниците, където също има недобри практики\", каза Валентин Радев.По случая с пребития зам.-кмет на Ловеч вътрешният министър каза, че има развитие, но отказа да огласи подробности.\"Неприятно е, защото е човек от властта. Не може никой да посяга на институции. Самият зам.-кмет казва, че е нещо свързано с дърводобива. Работната версия е, че има връзка с дърводобива и незаконното изсичане на гори, но не изключваме и другите версии\", посочи Радев.Той добави, че предстои да присъства на отчета на Областната дирекция на полицията в Перник, в Пловдив и в някои други градове.По думите му при тези срещи обикновено се иска увеличение на щатовете, но посочи, че не иска да му се хвалят, а да си казват слабостите.", "date": "2018.05.12", "title": "МВР шефът: Големи потоци пари изтичат по схеми с лекарства"}
{"url": "http://www.novinite.bg/articles/159732/Shte-vali-li-v-sledvashtite-dni", "text": "През нощта над западната половина от страната облачността все още ще е значителна и на места ще превалява, но до сутринта преваляванията ще спрат и облачността ще намалее. Ще е почти тихо. Минималните температури ще са предимно между 9 и 14 градуса.В неделя преди обяд ще бъде предимно слънчево. След обяд над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи. В югозападните и планинските райони от страната валежите ще са значителни, придружени с гръмотевици и временно усилване на вятъра. Максималните температури, в повечето места, ще са между 20 и 25 градуса.По Черноморието ще бъде предимно слънчево, след обяд ще има временни увеличения на облачността, но ще остане почти без валежи. Ще е почти тихо. Максималните температури ще са 22 и 24 градуса. Вълнението на морето ще е 2-3 бала. Температурата на морската вода ще е 17-19 градуса.", "date": "2018.05.12", "title": "Ще вали ли в следващите дни?"}
{"url": "http://www.novinite.bg/articles/159736/82-jeni-s-malchaliv-protest-na-kinofestivala-v-Kan-sreshtu-jenskoto-neravnopravie", "text": "Осемдесет и две дами, сред които Джейн Фонда, Клаудия Кардинале и Марион Котияр, ще преминат по-късно днес по червения килим на кинофестивала в Кан, протестирайки мълчаливо срещу женското неравноправие, предадоха Франс прес и Асошиейтед прес.Броят на участничките в протеста - 82, съответства на филмите, режисирани от жени, които са участвали в надпреварата за \"Златна палма\" в цялата 71-годишна история на проявата. За сравнение - за над седем десетилетия в конкурсната програма на Кан са били включени 1645 филма, режисирани от мъже.Във фестивалната история само веднъж жена режисьор е печелила голямата награда - новозеландката Джейн Кемпиън.Протестиращите дами ще изкачат стъпалата наполовина, след което ще спрат, и обърнати към Фестивалния дворец, ще останат неподвижни и безмълвни. Символичният протест по инициатива на френския колектив 50/50 за равноправие в седмото изкуство и движението \"Времето изтече\", ще покаже колко трудно е за представителките на нежния пол да изкачват професионалната стълба в света на киното.Сред участничките в протеста се очакват големите кинозвезди Джейн Фонда и Клаудия Кардинале, френската актриса и носителка на \"Оскар\" Марион Котияр, доайенката и носителка на почетна \"Златна палма\" Аниес Варда, режисьорките Пати Дженкинс и Тони Маршал, членките на журито - актрисите Кристен Стюарт и Леа Сейду и режисьорката Ава Дюверней.", "date": "2018.05.12", "title": "82 жени с мълчалив протест на кинофестивала в Кан срещу женското неравноправие"}
{"url": "http://www.novinite.bg/articles/159716/Radev-Svobodata-na-nova-Balgariya-se-rodi-v-buntovni-gnezda-kato-Bracigovo", "text": "„Все повече поколения ни делят от страшния и славен април на 1876 година. И въпреки всичко, невидимата сила на народната памет ни призовава отново в гнездата на бунта. В местата, където се роди свободата на нова България“. Това заяви президентът Румен Радев на церемонията на площад „Централен“ в Брацигово, с която беше отбелязана 142-годишнината от избухването на Априлското въстание. Държавният глава и върховен главнокомандващ Въоръжените сили прие почетния строй и поздрави военнослужещите с подвига на българските въстаници.\"Когато Брацигово въстана, колебания нямаше. Думите на завърналия се от Оборище Васил Петлешков разбуниха предците ни. Храбрият ви градец плати за свободата ни повече от големите български градове\", посочи Румен Радев.Българският държавен глава посочи в речта си, че турските рапорти са определяли Брацигово като „един от най-важните бунтовнически центрове“. \"В полите на Родопите, българите издигнаха своята въстаническа крепост, а самоотвержената отбрана на Брацигово разколеба дори най-жадните за плячка башибозуци\", каза още в словото си Румен Радев. Президентът беше категоричен, че подобни мигове на изпитания са безпогрешно огледало на истината, защото в тях „ясно се отразяват и величавият патриотизъм, и задушливият дим на позора“.„За светлите наши апостоли историята отреди величие. Те не бяха „патриоти за мода“, както пише Захари Стоянов. Бенковски, Каблешков, Волов, Петлешков и много други не видяха възродена България. Но прокараха път там, където нямаше посока. Провидяха бъдещето там, където времето бе спряло“, заяви Румен Радев.Президентът заяви, че предизвестеният военен разгром на въстанието не е бил погром на вярата в свободата. Пред мъченическата гибел дейците на бунта не се отрекоха от своя идеал, граден със слово и пушка. Не отстъпиха и не се смутиха, защото саможертвата бе венецът на тяхното дело, каза държавният глава и призова брациговчани да пазят спомена и да се гордеят със своите предци.Президентът заяви пред изпълнилите площада граждани, че без априлци нашата национална съдба би била различна. „Без себеотрицанието на поборниците духът на България щеше още дълго да остане разколебан. Защото честта на родината е дело на свободните духом. А пътят на отечеството се гради от достойните“, подчерта Румен Радев.След края на вечерната проверка тържествени илюминации озариха небето над общината, с което бяха изпратени знамената на Априлското въстание. В отбелязването на 142 години от Априлската епопея в Брацигово участваха кметът на общината Петко Петков, Пловдивският митрополит Николай, представители на изпълнителната и местната власт, народни представители, хиляди граждани. ", "date": "2018.05.12", "title": "Радев: Свободата на нова България се роди в бунтовни гнезда като Брацигово"}
{"url": "http://www.novinite.bg/articles/159708/Prezidentat-otkriva-festivala-na-aziatskata-kultura-v-Borisovata-gradina", "text": "Днес от 11.00 часа на сцената „Лятна Естрада“ в Борисовата градина държавният глава Румен Радев ще даде началото на второто издание на фестивала на азиатската култура „Цветовете на традициите“. Събитието е организирано по инициатива на Индонезийското посолство в България, заедно с още 12 дипломатически представителства – на Китай, Филипини, Пакистан, Палестина, Виетнам, Република Корея, Саудитска Арабия, Индия, Тайланд, Япония, Монголия и Иран.Освен представяне на културата и традициите на държавите, събитието е посветено и на благородна кауза – приемните семейства, които фондация „За Нашите Деца“ подкрепя.", "date": "2018.05.12", "title": "Президентът открива фестивала на азиатската култура в Борисовата градина"}
{"url": "http://www.novinite.bg/articles/159715/Blizo-18-mln-lv-se-investirat-za-podobryavane-na-patnata-bezopasnost-v-Oblast-Pleven", "text": "Близо 18 млн. лв. се инвестират в подобряване на пътната безопасност в Област Плевен през 2017 г. и 2018 г. Това става ясно от писмени отговори на министъра на регионалното развитие и благоустройството Николай Нанков в парламентарния контрол.С 14,6 млн. лв. от управляваната от министерството Оперативна програма „Региони в растеж“ 2014-2020 г. се рехабилитират 11,8 км от пътя Плевен – Ловеч и още близо 9,5 км от пътя Червен бряг – Чомаковци, се посочва в отговорите на министъра.През миналата година с над 17 000 лв. от държавния бюджет са извършени частични ремонти по третокласния път Искър – Староселци – Ставерци. До края на месец юни за отстраняване на повреди по настилката на пътя, както и в участък от с. Староселци до път ІІІ-137 ще бъдат инвестирани още близо 23 хил. лв.В отговора на министър Нанков се посочва още, че за извършване на проучвателно-проектантски работи на свлачище при с. Козар Белене на първокласния път Бяла – Ботевград Агенция „Пътна инфраструктура“ е инвестирала 18,5 хил. лв. Предстои проект да бъде разгледан от Експертния технико-икономически съвет на АПИ, след което ще бъде обявена обществена поръчка за избор на строително-монтажни работи за укрепване на свлачището. Индикативно необходимите за това 3 млн. лв. са осигурени в бюджета на агенцията за 2018 г.До края на месец юли се предвижда да бъде подновена маркировката дългия почти 43 км третокласен път Ясен – Катунец, става ясно от друг отговор на министър Николай Нанков. 30,2 км от трасето се намират на територията на Област Плевен, а 12,5 км от него са в Област Ловеч. ", "date": "2018.05.12", "title": "Близо 18 млн. лв. се инвестират за подобряване на пътната безопасност в Област Плевен"}
