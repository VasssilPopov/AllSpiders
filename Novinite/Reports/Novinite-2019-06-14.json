{"url": "https://www.novinite.bg/articles/176919/Katastrofa-mejdu-tir-i-kamion-e-stanala-v-rajona-na-tunel-Vitinya", "text": "Катастрофа между ТИР и малък камион е станала на автомагистрала „Хемус“ в района на тунел „Витиня“. Това съобщиха от ОДМВР – София, цитирани от „Фокус”.От полицията допълват, че при пътното произшествие няма пострадали. Движението в района на инцидента се регулира от служители на ОД на МВР – София.", "date": "2019.06.14", "title": "Катастрофа между тир и камион е станала в района на тунел „Витиня”"}
{"url": "https://www.novinite.bg/articles/176916/Zaharieva-Osajdame-napadenieto-nad-dvata-koraba-v-Omanskiya-zaliv", "text": "Дълбоко осъждаме и сме изключително притеснени от новата ескалация и атентата върху двата кораба в Оманския залив. Това каза вицепремиерът и министър на външните работи Екатерина Захариева след среща с министъра на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян, който е на официално посещение в България. Повод за визитата му е отварянето на посолство на ОАЕ у нас, съобщава БГНЕС.„Атентатът е само месец, след като отново имаше нападение срещу 4 кораба в Оманския залив. Малко по-късно имаше и нападение срещу тръбопровод в Кралство Саудитска Арабия“, подчерта Захариева и добави, че цялото това нагнетяване на напрежението в региона е изключително опасно.", "date": "2019.06.14", "title": "Захариева: Осъждаме нападението над двата кораба в Оманския залив"}
{"url": "https://www.novinite.bg/articles/176917/140-ot-visshiya-eshelon-ministri-deputati-kmetove-chinovnici-razsledvani-za-korupciya", "text": "\"Смятам, че трябва да се разсекрети стенограмата от заседанието при президента\", каза Сотир Цацаров пред \"24 часа\" за документа по реда на Закона за достъп до обществена информация. Той е убеден, че всеки опит за политизиране обезсмисля усилията.140 висши чиновници, сред които депутати, министри, заместник-министри, кметове, шефове на агенции, агенти на ДАНС, полицаи, данъчни и митничари, са разследвани за корупция у нас.Делата срещу 101 от тях са на етап досъдебно производство, а срещу 39 има внесен в съда обвинителен акт.Това става ясно от доклада на главния прокурор Сотир Цацаров на тема “Резултатите от противодействието на корупцията за лица, заемащи висши публични длъжности”, представен пред Консултативния съвет по национална сигурност (КСНС) при президента Румен Радев на 8 април т.г.Съветът завърши без единна позиция, а между управляващи и опозиция прехвърчаха искри и взаимни нападки в изопачаване на истината. Затова призовахме да се разсекрети стенограмата от заседанието и по ЗДОИ поискахме достъп до нея. С писмо, подписано от главния секретар на президента, бе отказано, защото тя представлявала “служебна информация”.“Заявлението ви бе изпратено по компетентност на главния секретар на президента”, казва в писмо, придружаващо доклада, главният прокурор. От него става ясно, че на 10 май 2019 г. той е получил и отговора, че “не са налице основанията за препращане на преписката на друг административен орган, тъй като с искането е сезиран компетентният издател на търсения публичен акт, който е наличен при него”.“Продължавам да считам, че пълният текст на стенограмата от това заседание следва да бъде публикуван без повече забавяне и без каквито и да е ограничения”, заявява той. Цацаров изрази подобна позиция и преди повече от месец. Пред КСНС главният прокурор е представил доклад в две части, както и е направил устно изложение с основни изводи за проблемите, които спъват борбата с корупцията или в бъдеще може да се явят пречка.Първата част на доклада проследява хронологията на промените в законите, направени от предишния КСНС по същата тема на 9 октомври 2017 г. до момента. Една е, че от 5 ноември 2017 г. делата за корупция по високите етажи на властта се разследват от Специализираната прокуратура и се гледат от спецсъда.Други важни стъпки са приетият антикорупционен закон, преминаването на отдела за противодействие на корупцията в ДАНС към КПКОНПИ, както и че делата срещу висшите чиновници се разследват от следователи.Втората част представя “снимка” на работата на прокуратурата за противодействие на корупцията до 5 април 2019 г. В нея има информация за делата, наблюдавани от спецпрокуратурата и Софийската градска прокуратура.Пред КСНС Цацаров е представил образуваните дела спрямо хора, заемащи висши държавни длъжности, тези, които все още са на фаза досъдебно производство, както и за които има внесени обвинителни актове. Другите данни са свързани с делата, решени на първа инстанция или окончателно.“Не сме пропуснали и делата, по които държавното обвинение е претърпяло неуспех, т. е. присъдата е оправдателна”, посочва Цацаров. При изброяването на делата обвиняемите и подсъдимите не са посочени с имена, а като длъжности, както и за какво престъпление се разследват.В доклада има и пълна информация за производствата срещу съдии, прокурори и следователи, отново към 5 април 2019 г. “Обвиненията срещу магистрати са включени изцяло, т. е. за всички, а не само за корупционните престъпления заради обществена чувствителност към тази категория хора”, казва той. Цацаров внася и уточнението, че данните са идентични с тези, които са били представени на мисията на Европейската комисия по механизма за сътрудничество и оценка при последното им посещение в София. “Според мен освен недостатъци имаме и значителен напредък в работата си”, е един от изводите на главния прокурор.Трима от тях са заемали ръководния пост в Министерството на икономиката и енергетиката - Румен Овчаров, Делян Добрев и Трайчо Трайков. Овчаров и Добрев са обвинени в безстопанственост по делото за АЕЦ “Белене”, Трайков - за продажбата на 33% държавен дял в ЕВН. По същото дело, което е в спецсъда, подсъдим е и бившият министър на финансите Симеон Дянков.Овчаров има и още едно обвинение в безстопанственост. То е по делото за “Мини Бобов дол”, което тръгна в спецсъда преди дни. Двама бивши министри на здравеопазването също са подсъдими - Петър Москов за престъпление по служба по делото за ваксините, и наследникът му - служебният министър Илко Семерджиев за принуда. По това обвинение той бе оправдан на първа инстанция, което отбелязва и Цацаров в доклада.Другият подсъдим бивш министър е на отбраната. Делото срещу Николай Ненчев е за ремонта на “Миг”- овете и е пред финал в Софийския градски съд. Сред бившите подсъдими министри попада и този на външните работи в кабинета “Борисов 2” Даниел Митов. Обвинението му е за злоупотреба на доверие и е свързано с обществена поръчка за самолетни билети.Митов бе оправдан на първа инстанция. Най-многобройната група обвиняеми и подсъдими е на кметовете и техните заместници. Общо 24-ма към 5 май т. г. В нея има както бивши, така и настоящи, но отстранени, други са още действащи.Сред кметовете, които имат обвинение, са пловдивският Иван Тотев, заместникът му Димитър Кацарски и кметът на район “Западен” в града Димитър Колев по делото за строителството на зоопарк.Бившият зам. - кмет на София Евгени Крусев е обвиняем за длъжностно престъпление заради ремонта на софийската ул. “Граф Игнатиев”. Сред обвиняемите са още кметовете на Созопол Панайот Рейзи, на Септември - Марин Рачев, на Червен бряг - Данаил Вълов, на Златица - Магдалена Иванова, и т.н.В доклада са и отстранената кметица на “Младост” Десислава Иванчева и заместничката ѝ Биляна Петрова, подсъдими за подкуп от 70 хил. евро.  Бивши и настоящи народни представители също се разследват за корупционни престъпления. Един от тях е бившият депутат от ГЕРБ Живко Мартинов, известен като Живко Суджука. Той е подсъдим за изнудването на бизнесмен, от когото искал 4 т суджук.С обвинение за пране на пари е депутатката от левицата Елена Йончева. Социалистът Манол Генов е подсъдим за купуване на гласове. С обвинение за купуване на гласове е и бившият депутат от ДПС Илия Илиев.Безстопанственост е обвинението срещу д-р Георги Михайлов от БСП. Колежката му Светла БъчвароваПиралкова е оправдана на първа инстанция за неизгодна сделка. С обвинение за безстопанственост са и бившият шеф на АПИ Лазар Лазаров, двамата квестори на КТБ Станислав Лютов и Елена Костадинчев и седем бивши шефове на “Напоителни системи”. Цели 16 служители на ДАИ пък са разследвани за участие в престъпна група за извършване на престъпления по служба - подкупи и документни престъпления. 11 от тях са от Благоевград, а шестима от Перник.От доклада на главния прокурор обаче става ясно, че най-често присъдите, които се налагат за корупционни престъпления, са условни.“Потвърждавам отново извода, направен в доклада пред Консултативния съвет на 9 октомври 2017 г., че ефективно противодействие на корупцията не е възможно само с усилията на един или на част от държавните органи, които имат такива правомощия”, казва в заключение пред КСНС Цацаров.На финала на доклада си той обръща внимание, че “всеки опит за политизиране и всяко публично представяне на работата им, подчинено на конюнктурни, партийни или личностни, включително и на обвиняеми лица, интереси, обезсмисля усилията.", "date": "2019.06.14", "title": "140 от висшия ешелон - министри, депутати, кметове, чиновници, разследвани за корупция"}
{"url": "https://www.novinite.bg/articles/176885/REShENOPartiite-shte-tryabva-da-varnat-nadvzetite-subsidii", "text": "Депутатите приеха промените в Закона за политическите партии, с които партиите се задължават да върнат надвзетите субсидии. Текстовете бяха приети на второ четене в пленарната зала. С промените надвзетите субсидии за периода от 26 май 2016 г. до влизането в сила на този закон се преизчисляват, като намалението е за сметка на следващите траншове от държавния бюджет. Общата сума, която партиите трябва да върнат, е 14,6 млн. лв. При така предложената законова уредба общият размер на държавната субсидия за политическите партии и коалиции за една година ще бъде намален с 6,5 млн. лева. Председателят на ПГ на ГЕРБ Даниела Дариткова коментира пред журналисти, че това е било логично решение и очакване на цялото общество. \"Решението е взето, законът е гласуван. Няма да има щета за бюджета\", каза Дариткова. Председателят на ПГ на ДПС Мустафа Карадайъ коментира, че би трябвало да се направи проверка. \"Министерството на финансите би трябвало да даде по-точен отговор какво и как се е изчислявало през годините. Ние сме имали кореспонденция с Министерството на финансите, малко по-назад във времето. Можем да се позовем на тази кореспонденция. Очакваме да се запознаем с техните сметки. И ние ще смятаме\", заяви Карадайъ.От ПГ на \"Обединени патриоти\" лидерът на НФСБ Валери Симеонов заяви, че е нормално законът да бъде гласуван, единодушно. \"Другото означава, че се очаква от политиците да бъдат злодеи, измамници и прочее. Аз лично бях сигурен, че ще се подкрепи\", коментира още той. ", "date": "2019.06.14", "title": "РЕШЕНО:Партиите ще трябва да върнат надвзетите субсидии"}
{"url": "https://www.novinite.bg/articles/176923/Ministar-Ananiev-uchastva-v-Saveta-na-ministrite-na-zdraveopazvaneto-v-Lyuksemburg", "text": "Необходимостта от запазване на възможностите за финансиране на здравеопазването със средства от европейските структурни и инвестиционни фондове подчерта министърът на здравеопазването Кирил Ананиев по време на заседанието на Съвета на министрите на здравеопазване на държавите – членки на ЕС в Люксембург. В рамките на дебата, свързан с улесняване на инвестициите за подобряване на здравните системи, министрите поставиха акцент върху нуждата от запазване на водещата роля на отделните държави в ЕС при определянето на инвестиционни приоритети в сферата на здравеопазването, както и върху повишаването на разходната ефективност, осигуряването на прозрачност за възможностите за финансиране и намаляването на административната тежест. Министрите проведоха активен дебат и по внесената от Германия и Ирландия допълнителна точка в дневния ред относно Регламента за медицинските изделия. Редица делегации, включително и България, подчертаха необходимостта от своевременна подготовка преди влизане в сила на Регламента. Здравните министри призоваха Европейската комисия да положи максимални усилия, за да се избегне липса или недостиг на медицински изделия. Германия, Полша, България, Унгария, както и редица други държави-членки, заявиха готовност да бъдат удължени сроковете за влизане в сила на Регламента. Общото послание, отправено от здравните министри, беше, че влизането в сила на новата регулаторна рамка не следва да води до ограничаване на достъпа на пациентите до медицински изделия. Министър Ананиев проведе двустранни срещи с колегите си от Испания, Германия, Унгария и Холандия, в рамките на които бяха обсъдени конкретни възможности и договорени дейности за обмяна на опит на експертно ниво по теми като трансплантации, донорство, организация на системата за здравно осигуряване и насоките за развитие на здравноосигурителния модел и за обмяна на добри практики. Българският здравен министър разговаря и с представителите на Обединеното кралство и Естония по теми от взаимен интерес. В рамките на Съвета, на официална церемония, организирана от Европейската комисия, министър Ананиев и еврокомисаря Витянис Андрюкайтис подписаха Рамково споразумение за съвместни обществени поръчки за осигуряване на мерки за медицинско противодействие, една от които е преодоляването на трудности по снабдяване с ваксини.", "date": "2019.06.14", "title": "Министър Ананиев участва в Съвета на министрите на здравеопазването в Люксембург"}
{"url": "https://www.novinite.bg/articles/176893/BSP-za-Balgariya-pokani-GERB-OP-i-DPS-na-razgovori-za-razmera-na-subsidiite", "text": "ПГ на „БСП за България” изпрати покана до ръководствата на групите на ГЕРБ, ОП и ДПС в парламента за разговори, свързани с предстоящата промяна в размера на годишната държавна субсидия за политическите партии. Първата среща- с ПГ на ГЕРБ, е предвидена за 17.06.2019 г. (понеделник), от 11.30 ч., в зала „Изток” на Народното събрание. Групите на ОП и ДПС са поканени на разговори на 18.06.2019 (вторник) от 11.00 ч. и от 12.15 ч., в зала „Запад” на Народното събрание.", "date": "2019.06.14", "title": "„БСП за България” покани ГЕРБ, ОП и ДПС на разговори за размера на субсидиите"}
{"url": "https://www.novinite.bg/articles/176882/Radev-S-aktivnata-si-obshtestvena-poziciya-vie-ste-jivata-vrazka-mejdu-Balgariya-i-Ungariya", "text": "Българите в Унгария не само пазят своята идентичност, но активно участват в обществено-политическия живот на страната и са живата връзка между народите на България и Унгария. Това заяви президентът Румен Радев на среща с представители на българската общност в Будапеща. Държавният глава е на официално посещение в Унгария по покана на президента на страната Янош Адер.Държавният глава изрази признателност за активната политика и подкрепата на Унгария за запазването на езика, националната идентичност и историческата памет на българската общност в страната. „Бих искал да изкажа благодарност и към българското самоуправление и Дружеството на българите в Унгария, които запазват родния дух и култура и издигат авторитета на България“, заяви още Румен Радев в приветствието си към представителите на българската общност в Будапеща, срещата с които се състоя в първия ден от посещението му в унгарския град. Президентът подчерта приноса на българите от всяко поколение в Унгария, които вече над 100 години изграждат една малка България в тази приятелска страна. Държавният глава приветства и инициативата на сънародниците ни за обявяването на 19 октомври за Ден на българо-унгарското приятелство, която е получила безрезервна подкрепа от българските и унгарските власти и се е превърнала в символ на приятелските отношения между двата народа. По-рано държавният глава и съпругата му Десислава Радев посетиха етнографското градче Сентендре.   ", "date": "2019.06.14", "title": "Радев: С активната си обществена позиция вие сте живата връзка между България и Унгария"}
{"url": "https://www.novinite.bg/articles/176914/Masoviyat-ubiec-ot-Krajstcharch-pledira-nevinen", "text": "Масовият убиец от новозеландския град Крайстчърч пледира \"невинен\" по всички обвинения, пише АФП.На 28-годишният австралийски гражданин Брентън Тарант са повдигнати общо 92 обвинения, сред които убийство, тероризъм и опит за убийство.Мъжът не беше на съдебното заседание, а се включи чрез видеовръзка от затвор с максимално ниво на сигурност, където се намира след задържането му.Терористът не каза нищо, а адвокатът декларира, че клиента му пледира \"невинен по всички обвинения\".Самообявилият се за защитник на бялата раса Тарант атакува две джамии на 15 март 2019 г., въоръжен с щурмови пушки и гладкоцевно оръжие. Той уби 51 души между 3 и 77-годишна възраст и рани още 49.Очаква се следващото заседание на съда да е в средата на август, а делото срещу терориста през 2020 г./БГНЕС ", "date": "2019.06.14", "title": "Масовият убиец от Крайстчърч пледира \"невинен\""}
{"url": "https://www.novinite.bg/articles/176890/Proveryavat-vsichki-288-kashti-za-gosti-po-PRSR-2007-2013-v-period-na-monitoring", "text": "По заповед на министъра на земеделието, храните и горите Десислава Танева започват проверки на всички къщи за гости, финансирани по ПРСР 2007-2013 г., за които 5-годишният мониторингов период не е изтекъл. Това съобщиха от ДФ „Земеделие“.От всички платени 746 проекта, в период на наблюдение са 288 туристически обекта. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева.Проверките целят да се установи на място дали обектите, които са в период на наблюдение, работят по предназначение и развиват туристически дейности. Ще бъдат извършени ревизии на място на всички документи, доказващи реалното функциониране на съответния обект, като място за настаняване на гости.Проверките ще бъдат извършени от експерти на ДФ „Земеделие“ и на МЗХГ. Изпълнителният директор на фонда Живко Живков е създал организация за провеждане на инспекциите, които трябва да приключат до 30 юни. ДФЗ – РА ще представи доклад с резултатите от проверките в едноседмичен срок след приключването им на министър Танева.", "date": "2019.06.14", "title": "Проверяват всички 288 къщи за гости по ПРСР 2007-2013 в период на мониторинг"}
{"url": "https://www.novinite.bg/articles/176896/VKS-otkaza-da-pusne-na-svoboda-petimata-policai-osadeni-po-deloto-Chorata", "text": "\r\nВърховният касационен съд отказа да пусне на свобода петимата полицаи осъдени по делото ,,Чората\". В съдебната зала днес защитата за пореден път поиска изпълнението на наказанието да бъде спряно.\r\n\r\n\r\n\r\n\r\n", "date": "2019.06.14", "title": "ВКС отказа да пусне на свобода петимата полицаи осъдени по делото ,,Чората\""}
{"url": "https://www.novinite.bg/articles/176900/GERB-kam-Korneliya-Ninova-Ima-reshenie-na-Ministerski-savet-za-razmera-na-partijnata-subsidiya-i-stoim-zad-nego", "text": "ПГ на ГЕРБ твърдо подкрепя решението на правителството за намаляването на партийните субсидии на 1 лев. Това се посочва в писмо на ПГ на ГЕРБ до ПГ на „БСП за България“ по повод отправена покана от Корнелия Нинова за провеждане на среща, на която да се обсъди предстоящата промяна в размера на партийната субсидия. Освен това позицията на ГЕРБ по темата вече беше ясно заявена по време на дабата и на гласуванията на предложението на Министерския съвет в Комисията по бюджет и финанси и в пленарна зала.В писмото на ГЕРБ се посочва още, „че съгласно Конституцията и Правилника на Народното събрание, всяка една законодателна промяна се обсъжда в парламентарните комисии и в пленарна зала. Там народни представители, граждани и неправителствени организации имат нужната трибуна, за да представят своите позиции по различни законодателни предложения“. В края на писмото се посочва, че от ПГ на ГЕРБ не считат за нужно провеждането на допълнителна среща по темата.", "date": "2019.06.14", "title": "ГЕРБ към Корнелия Нинова: Има решение на Министерски съвет за размера на партийната субсидия и стоим зад него"}
{"url": "https://www.novinite.bg/articles/176899/Piyan-garmya-s-pishtov-v-zavedenie-v-Shumen-arestuvaha-go", "text": "Шуменец гърмя с газов пистолет в заведение. Снощи около 22:10 часа в заведение на ул. Ген. Драгомиров в град Шумен мъж е произвел изстрели с оръжие. На място е изпратен екип на РУ Шумен. Изяснено е, че 47-годишен мъж в явно нетрезво състояние е произвел два изстрела. В хода на първоначалните мероприятия е изяснено, че оръжието с което са произведени изстрелите е газов пистолет \"ЕKOL“ . Изпробван е с техническо средство, като са отчетени 1,36 ‰ концентрация на алкохол в кръвта му.  Задържан е за срок до 24 часа. Съставен му е акт по УБДХ. Работата по случая пордължава.12 часа по-рано служители на РУ Шумен посетили имот на ул. Кичево в град Шумен с цел претърсване. 40-годишен мъж отправил обидни изрази към полицейските служители и отказал да ги пусне в имота и да изпълнят служебните си задължения. Задържан за срок до 24 часа. Образувано е бързо производство.", "date": "2019.06.14", "title": "Пиян гърмя с пищов в заведение в Шумен, арестуваха го"}
{"url": "https://www.novinite.bg/articles/176911/12-osadeni-s-elektronni-grivni-za-nablyudenie", "text": "За по-малко от два месеца у нас са сложени гривни за проследяване на 12 човека, които търпят различен тип наказания.Директорът на Главната дирекция за изпълнение на наказанията Васил Миладинов заяви в Националния пресклуб на БТА, че този метод позволява на лицата ефективно приобщаване. Те не са отделени от семействата и работата си.Десет от 12-те са с контрол на радиочестотно наблюдение. Други двама се контролират от сателит.Всичките 12 души са между 18 и 40 години - предимно осъдени за престъпления против личността и собствеността.До момента нито един от тях не е нарушил ограничителните мерки.Системата ще бъде собственост на Министерство на правосъдието и така ведомството ще има относително пълен контрол, каза ресорният заместник-министър Николай Проданов. При предишен проект тази дейност се извършваше от външен оператор.На три категории лица ще бъдат слагани гривни - в затворнически общежития от открит тип - на тези, които имат разрешение да нощуват извън общежитието, осъдени на пробация и тези под домашен арест.", "date": "2019.06.14", "title": "12 осъдени с електронни гривни за наблюдение"}
{"url": "https://www.novinite.bg/articles/176918/Povdignaha-obvineniya-na-10-lica-za-nelegalno-proizvodstvo-na-markov-tyutyun-za-pushene", "text": "Спецпрокуратурата повдигна обвинение на 10 лица за участие в организирана престъпна група за производство, съхранение и разпространение на нарязан тютюн без необходимия акциз за това. Те бяха задържани в сряда при операция на ГДБОП и Специализираната прокуратура в София, Благоевград, Русе и Сливен. Това съобщиха от пресцентъра на държавното обвинение.Според събраните до момента доказателства групата е действала от началото на 2017 година.  Участниците са се занимавали с нелегално производство на тютюн за пушение и разпространението му на крайни клиенти в цялата страна. За целта са организирали три нелегални цеха с машини и съоръжения за обработка - омекотяване и ароматизиране на изделието, както и за нарязването и опаковането му. Там е бил произвеждан средно по 1 тон тютюн за пушене седмично.Част от обвинените са задържани в момент на производство на нелегалната стока. Готовата продукция е била разпространявана в разфасовки по 1 кг – в пластмасови прозрачни кофички с надписи,  съдържащи имената на известни марки цигари. По време на операцията по неутрализиране на групата са претърсени десетки адреси и автомобили. Иззети са над 360 кг готов за употреба продукт, както и неголямо количество наркотични вещества.7 от обвинените са задържани за до 72 часа. Спецпрокуратурата е внесла в Специализирания наказателен съд искане за налагане на най-тежката мярка за неотклонение „Задържане под стража“ за всеки от тях.", "date": "2019.06.14", "title": "Повдигнаха обвинения на 10 лица за нелегално производство на \"марков\" тютюн за пушене"}
{"url": "https://www.novinite.bg/articles/176922/Radev-Ikonomicheskoto-i-socialno-sblijavane-mejdu-Iztochna-i-Zapadna-Evropa-e-zalog-za-edinstvoto-i-deesposobnostta-na-Evropejskiya-sayuz", "text": "Икономическото и социално сближаване между Източна и Западна Европа е залог за единството и дееспособността на Европейския съюз както във вътрешен, така и в международен план, беше позицията на президентите на България и Унгария Румен Радев и Янош Адер, които проведоха днес среща в Будапеща. Българският държавен глава е на официално посещение в Унгария по покана на своя колега. Двамата президенти бяха единодушни, че са необходими политическа воля и финансов ангажимент в рамките на ЕС за подобряването на транспортната и енергийна свързаност в Централна и Югоизточна Европа като най-ефективна мярка за преодоляване на дисбалансите в развитието на отделните държави-членки.„Трябва да работим така, че независимо от увеличената фрагментарност в Европейския парламент, по-бързо да преодолеем различията си, да формираме ефективни институции, като работим за социално и икономическо сближаване между Севера и Юга, Изтока и Запада“, подчерта Румен Радев. Конкурентоспособността на отделните страни в Европейския съюз  не трябва да бъде поставяна под административен натиск, подобно на Пакeта „Мобилност“, защото това насърчава разделението, беше подчертано още на срещата в Будапеща. Президентът Радев открои необходимостта от придържане към заложените в Римската декларация принципи за по-силна кохезия в ЕС, а Янош Адер открои необходимостта от запазване на институционалния баланс в Европа като се спре постоянното разширяване на компетентностите и правомощията на европейските институции и се спазват общите договори, гарантиращи четирите основни принципа за свободно движение на хора, стоки, услуги и капитали.България и Унгария ще работят за по-ефективна  европейска политика по отношение на миграцията, опазването на външните европейски граници, ясното разграничаване на бежанците от икономическите мигранти и тяхното връщане, както и много по-интензивно сътрудничество с тези държави, от които произхождат мигрантите, стана ясно още на срещата. Румен Радев благодари на Янош Адер за своевременната подкрепа на Унгария, оказана на България по линия на ФРОНТЕКС и за осигуреното допълнително европейско финансиране за охраната на външните граници на страната ни. Румен Радев и Янош Адер направиха преглед и на двустранното икономическо и инвестиционно сътрудничество. През последните години, благодарение и на активната българска общност в Унгария, унгарските инвестиции в българската икономика достигат 2 млрд. евро, а годишният стокообмен вече надхвърля 1,6 милиарда евро. Увеличава се и броят на българите, които избират да почиват в Унгария, както и на туристите от Унгария у нас. На срещата Румен Радев изрази признателност на Янош Адер и за активната подкрепа на унгарската държава за българската общност в страната за съхранение на нейния роден език, национална идентичност и историческа памет. Президентът Радев изрази увереност, че този европейски подход, който сближава още повече двете приятелски държави, ще продължи и в бъдеще да създава благоприятни предпоставки за всестранното партньорство между България и Унгария. Президентът Адер посочи, че българската общност в Унгария е известна и ценена за своя честен труд и припомни традициите на българите-градинари. „Ние ценим българите тук, а много унгарски туристи обичат да посещават България“, каза още президентът Адер и посочи, че не само интересът на туристите е голям към България, но и на унгарските предприятия. По-рано през деня президентът Румен Радев и неговата съпруга Десислава Радева бяха посрещнати с официална церемония от унгарския държавен глава Янош Адер и съпругата му Анита Херцег.В Будапеща българският президент проведе срещи и с министър-председателя Виктор Орбан и с председателя на парламента Ласло Кьовер.", "date": "2019.06.14", "title": "Радев: Икономическото и социално сближаване между Източна и Западна Европа е залог за единството и дееспособността на Европейския съюз"}
{"url": "https://www.novinite.bg/articles/176881/Dneven-horoskop-za-petak", "text": "Вашите инстинкти за красота са по-силни от всякога, така че е идеалното време да направите нещо за себе си или за някой друг, за да направите живота му по-сладък. Опитайте и вижте какво ще се случи.Днес трябва да свършите сериозна работа. Опитайте да не поемате още задължения и да не се занимавате с други неща. Денят не е подходящ да се справяте с малките детайли, така че трябва да мислите за големите неща. Това е наистина страхотен ден за четене на света като книга. Можете да видите морала и метафорите навсякъде, ако погледнете, и може да решите да направите голяма промяна доста късно през деня.Представителите на останалите зодии могат да намерят дневния си хороскоп ", "date": "2019.06.14", "title": "Дневен хороскоп за петък"}
{"url": "https://www.novinite.bg/articles/176902/Otkriha-zapazena-glava-na-valk-na-40-000-godini-v-Sibir", "text": "Руски учени изследваха идеално запазена глава на вълк на 40 000 години, открита в Якутия, предаде БТА.Заради минусовите температури козината, зъбите, мозъкът и тъканите са се съхранили в голяма степен, съобщиха Асошиейтед прес и Ройтерс.Валери Плотников от местния клон на Руската академия на науките каза, че животното принадлежи към древен подвид, живял и изчезнал заедно с мамутите.Главата е много  по-голяма, отколкото на съвременните вълци. Открита е на брега на р. Тирехтях близо до Северния полярен кръг от местен жител. Възрастта е установена с помощта на японски и шведски учени.Откритието е уникално, защото досега не са намирани толкова стари вълчи глави със запазени тъкани и козина, а тази има дори уши, език и мозък.Главата ще бъде пластинирана. При този метод за запазване водата и мазнините се заместват с пластмаса.", "date": "2019.06.14", "title": "Откриха запазена глава на вълк на 40 000 години в Сибир"}
{"url": "https://www.novinite.bg/articles/176895/TU-Sofiya-zapochva-zapisvaneto-za-redovnite-kandidat-studentski-izpiti", "text": "Техническият университет - София стартира приема на документи за редовните кандидат-студентски изпити за учебната 2019/2020 година. Документи се приемат от 17.06.2019 г. до 29.06.2019 г., вкл. 22 юни-събота, 23 юни-неделя и 29 юни-събота от 8:30 до 16:00 ч. - в ТУ-София – Център по информационни ресурси (ЦИР), блок 2, партер или в регионалните центрове и бюра. Документите могат да се подават и по интернет.Конкурсните изпити са на следните дати: тест по математика -на 01.07.2019 г. (понеделник) от 9:00 часа в ТУ-София, Филиал Пловдив и Инженерно-педагогически факултет-Сливен; изпит по рисуване - на 02.07.2019 г. (вторник) от 9:00 часа в ТУ-София, изпит по композиция - на 03.07.2019 г. (сряда) от 9:00 часа в ТУ-София, изпит по чужд език (немски, френски, английски) - на 03.07.2019 г.(сряда) от 9.00 часа в ТУ-София, Филиал Пловдив (само английски език).В Техническия университет-София може да се кандидатства и с оценки от проведените предварителни изпити и/или държавни зрелостни изпити, като там срокът за подаване на документи е до 04.07.2019 г. Техническият университет-София, първото и водещо висше училище в България в областта на техническите и приложните науки, има 14 факултета, 2 департамента, 3 колежа и други звена, в които се обучават студенти и се извършват научни изследвания.В рейтинговата система на висшите училища в България за трета поредна година той заема първо място в професионалните направления \"Машинно инженерство\", \"Електротехника, електроника и автоматика\", \"Комуникация и компютърна техника\", \"Енергетика\", \"Транспорт\", \"Корабоплаване и авиация\" и \"Общо инженерство“. Институционалната акредитация на Технически университет-София е с оценка 9,56 - най-високата, получавана досега от висше училище в България. Техническият университет- София  единствен в страната предлага обучение в 3 чуждоезикови факултета, където могат да се получат и дипломи на партньорските университети и организации, съответно от Германия, Франция и Великобритания.   Кандидат-студентите могат да избират измежду 31 бакалавърски специалности, две от които са нови - „Топлинни и хладилни технологии и системи“ и „Приложна физика и компютърно моделиране“.Допълнителна информация може да бъде получена на сайта на Технически университет - София - https://priem.tu-sofia.bg/university/174 За контакти и допълнителна информация: Отдел „Връзки с обществеността“ тел.: (02) 965 28 43 тел.: (02) 965 28 44 тел.: (02) 965 28 45 e-mail: pressoffice@tu-sofia.bg www.pressoffice.tu-sofia.bg", "date": "2019.06.14", "title": "ТУ София започва записването за редовните  кандидат-студентски изпити"}
{"url": "https://www.novinite.bg/articles/176878/Kristian-Vigenin-Izbornite-rezultati-ne-predpolagat-ostavka-na-Ninova", "text": "Вътрешната опозиция отиде твърде далеч в критиките си „Съжалявам, че изобщо стигнахме до оставката на Корнелия Нинова, защото резултатите на изборите не предполагаха тя да вземе това решение“. Това заяви пред БТВ секретарят на ПГ на „БСП за България“ Кристиан Вигенин.Той припомни, че тази оставка трябва да бъде потвърдена от Конгреса, но за да може левицата да участва адекватно на предстоящите местни избори, най-добре е Нинова да си я оттегли. Относно вътрешната опозиция Вигенин коментира, че тя е отишла твърде далеч в критиките си. „Имат основание за част от нещата, но начинът, по който го казват, не е полезен за партията“, добави той. Според него причината за този фронт срещу Нинова в голяма степен се корени в стратегията й да покаже, че БСП бързо се променя.„Това, което според мен е важно е, че самата т. нар. опозиция не е готова със смислена алтернатива на политиката, която води Нинова, която има своите минуси, но има и своите плюсове“, каза още Вигенин. Той изрази мнение, че към днешна дата балансът от управлението й е по-скоро положителен. Депутатът настоя и за истински анализ в неделя, който да не е на основата как уязви председателя. „Ние имахме вижданията, но хората не видяха екипа, личностите, които ще ги реализират. Нямахме време за това и затова бяхме неубедителни. Оттук нататък, след местните избори, трябва да се фокусираме върху това- кои са хората, които ще реализират тази политика, и тогава вероятно ще можем да намерим по-добри баланси относно личностите в БСП”, завърши Кристиан Вигенин.", "date": "2019.06.14", "title": "Кристиан Вигенин: Изборните резултати не предполагат оставка на Нинова"}
{"url": "https://www.novinite.bg/articles/176901/MON-Srednata-ocenka-na-zrelostnicite-ot-maturata-po-BEL-e-dobar-406", "text": "Средната оценка на зрелостниците от матурата по БЕЛ е (добър) 4,06. На втория държавен зрелостен изпит, общо от всички предмети, оценката е (добър) 4,67. Това заяви зам.-министърът на образованието и науката Таня Михайлова относно резултатите от майската сесия на Държавните зрелостни изпити 2019 г.\"Най-висок брой точки са по предметите, които има по-малко ученици – немски, френски и други\", допълни тя.\"Най-ниски са резултатите по философия, икономика и география. Лоши са оценките и по история и добър по английски език\", разкри Михайлова.\"Все по-голям е броят на зрелостниците, които пишат текст по матурата по БЕЛ. Все още има и зрелостници, които само преписват зададения текст. Намалява броят на зрелостниците, които се справят с резюметата\", коментира Таня Михайлова.\"Най-голямо е желанието за явяването на изпита по английски език\", каза още по темата Евгения Костадинова, директор на дирекция \"Образователни програми и образователно съдържание\" в МОН.\"Има предмети с незначима разлика от матурите през 2018 г. на предмети като математика\", допълни тя.Броят на зрелостниците със 100 точки е 226, учениците с по две слаби оценки са 973.\"Най-високи са резултатите по БЕЛ в София-град, а най-ниски в Кърджали\", допълни тя.\"Броят на отличните оценки е значително повече от този на слабите оценки\", коментира Костадинова.\"Няма изненади в сравнение с 2018 г. за училищата с най-високи резултати\", завърши Костадинова.", "date": "2019.06.14", "title": "МОН: Средната оценка на зрелостниците от матурата по БЕЛ е (добър) 4,06"}
{"url": "https://www.novinite.bg/articles/176874/Sofiya-Svetovna-stolica-na-pochetnite-konsuli", "text": "Първата у нас среща на Борда на Световната федерация на консулите (FICAC) се състоя днес в София. Членове на федерацията от 36 държави се събраха в столицата, за да вземат участие в това уникално за България събитие. В програмата на срещата е включен и 3-тия регионален Форум на FICAC за Централна и Източна Европа, в който ще се включат близо 100 почетни консули, посланици, министри и други представители на дипломацията и бизнеса. Основната тема на форума ще бъде Централна и Източна Европа и ролята на Почетните консули и дипломацията в посока подобряване на бизнес климата в региона. Организатори са Световната Федерация на Консулите (FICAC) и Асоциацията на Почетните консули в България (АПКБ). Пресконференция по повод консулските събития на високо ниво у нас се състоя днес в хотел InterContinetal с участието на Айкут Екен – Президент на FICAC и Почетен Генерален консул на Ямайка в Турция, и Николаос Маргаропулос – Генерален секретар на FICAC. Асоциацията на почетните консули в България бе представена от Борислав Боянов – Президент на АПКБ и Почетен Генерален консул на Република Малта, и Максим Бехар – Почетен Генерален консул на Република Сейшели, Вицепрезидент и говорител на АПКБ и председател на Комитета по ПР и медии на FICAC.„Искрено благодарим на нашите български колеги за перфектната организация. Световната федерация на консулите (FICAC) бе основана през 1982 г., като нашата основна цел е да градим мостове – между почетните консули от всички краища на света, за да може те да споделят помежду си не само ценен опит, но и да работят заедно и отговорно за подобряване на културните, икономическите и социално-икономическите връзки между страните.“ – каза Айкут Екен, Президент на FICAC.„Ситуацията, в която се намира Европа в момента, е много динамична. Ето защо почетните консули играят ключова роля не само за развитието на политическите, икономическите, социалните и културни връзки между държавите членки на ЕС, но и между страните извън него. Тази среща е добра възможност да поставим ясни цели и да се уверим, че всички дипломати, от всички краища на света, гледаме в една посока – подобряване отношенията между държавите, както и на бизнес климата и културната сплотеност“ – коментира Борислав Боянов, Президент на АПКБ и Почетен Генерален консул на Република Малта.Пресконференцията бе последвана от специална среща на Борда на FICAC с Цар Симеон II в двореца „Врана“. В нея взеха участие Айкут Екен – Президент на FICAC и Почетен Генерален консул на Ямайка в Турция, Николаос Маргаропулос – Генерален секретар на FICAC, Борислав Боянов – Президент на АПКБ и Почетен Генерален консул на Република Малта, и Максим Бехар – Почетен Генерален консул на Република Сейшели, Вицепрезидент и говорител на АПКБ и председател на Комитета по ПР и медии на FICAC, и Николай Василев – Почетен консул на Словения и член на борда на АПКБ.Утре, 14 юни, предстои кулминацията на форума – глобална конференция на Световната Федерация на Консулите (FICAC) за Централна и Източна Европа. Почетен гост и говорители на която ще бъдат: Росен Желязков – Министър на транспорта, информационните технологии и комуникациите на Република България, Стамен Янев – Изпълнителен директор на Българската агенция за инвестиции, Николай Василев – Вицепремиер и Министър на икономиката (2001-2003), Почетен консул на Словения,  Левон Хампарцумян – бивш изпълнителен директор и председател на УС на UniCredit Bulbank, Айкут Екен – Президент на FICAC и Почетен Генерален консул на Ямайка в Турция, Борислав Боянов, Президент на АПКБ и Почетен Генерален консул на Република Малта, Максим Бехар – Почетен Генерален консул на Република Сейшели, Вицепрезидент и говорител на АПКБ, председател на Комитета по ПР и медии на FICAC, и др.", "date": "2019.06.14", "title": "София – Световна столица на почетните консули"}
{"url": "https://www.novinite.bg/articles/176880/V-Goce-Delchev-protestiraha-zaradi-spreniya-internet-i-televiziya", "text": "Протест срещу акцията, извършена днес от ГДБОП в офисите на “Кабел Сат Запад”, се проведе снощи в гр. Гоце Делчев, предаде БГНЕС.Десетки се събраха пред офиса на фирмата, за да протестират, че половината град е без кабелна телевизия и интернет.Акция срещу фирмата се проведе в Югозападна България в градовете Кюстендил, Дупница, Благоевград и Гоце Делчев. Абонатите на “Пирин СОТ” в Благоевград също се без интернет.Корпоративни интереси стоят зад обиските на офиси на кабелни оператори в Югозападна България, съобщи вчера за БГНЕС адвокат Емил Василев. Той коментира казуса с обиските в качеството си на правен консултант на двете най-големи браншови организации в България – Клуб 2000 – Национално сдружение на малките и средни кабелни оператори (НСМСКО), и браншовата асоциация на Българските телекомуникационни оператори.  ", "date": "2019.06.14", "title": "В Гоце Делчев протестираха заради спрения интернет и телевизия"}
{"url": "https://www.novinite.bg/articles/176910/Borisov-se-sreshtna-s-ministara-na-vanshnite-raboti-i-mejdunarodnoto-satrudnichestvo-na-OAE-shejh-Abdula-bin-Zajed-bin-Sultan-Al-Nahayan", "text": "След като активизирахме отношенията между България и Обединените арабски емирства, е важно да запазим тази динамика и да продължим да развиваме ползотворно сътрудничество. Това заяви министър-председателят Бойко Борисов по време на срещата си в Министерския съвет с министъра на външните работи и международното сътрудничество на ОАЕ шейх Абдула бин Зайед бин Султан Ал Нахаян.Премиерът Борисов определи като добра стъпка работата на посолство на ОАЕ в София, което предстои да бъде открито официално по-късно днес. Министър-председателят изтъкна, че това създава допълнителни условия за улесняване на двустранния диалог и търговско- икономическото сътрудничество. Според премиера Борисов динамичното развитие на българо- емиратските отношения през последните години се дължи не само на добрата политическа воля за това, но и на важната регионална роля и значение на всяка от страните и на общия стремеж към сътрудничество в широк спектър от области. Само за шест месеца, от октомври 2018 до март 2019, са проведени редица посещения, като най-значимото събитие беше официално посещение на министър-председателя Борисов в ОАЕ, което е и първата двустранна визита на най-високо правителствено ниво.По време на срещата в Министерския съвет премиерът Бойко Борисов отбеляза също, че Обединените арабски емирства са важен и перспективен външнотърговски партньор на България сред страните от района на Залива. Министър-председателят посочи предимствата на страната ни като инвестиционна дестинация и потенциала на ОАЕ да диверсифицира инвестиционния си портфейл у нас. Според премиера Борисов ще бъде от взаимен интерес, ако се предприемат повече конкретни стъпки в сферата на икономическото сътрудничество, увеличаването на стокообмена, взаимодействието в области като информационните технологии, селско стопанство, туризъм, транспорт, сигурност и енергетика. Премиерът Борисов изтъкна също възможността да бъде проведена и първа сесия на Смесената икономическа комисия.Министър-председателят Бойко Борисов отправи поздравления към ОАЕ за домакинството на EXPO 2020 в Дубай и благодари за поканата България да участва във форума. Премиерът добави, че страната ни работи активно за подготовка на българското участие и изрази увереност, че събитието ще донесе икономически ползи.", "date": "2019.06.14", "title": "Борисов се срещна с министъра на външните работи и международното сътрудничество на ОАЕ шейх Абдула бин Зайед бин Султан Ал Нахаян"}
{"url": "https://www.novinite.bg/articles/176875/Priklyuchva-remontat-na-patnite-vrazki-na-p-v-Calapica-pri-112-ti-km-na-AM-Trakiya", "text": "Днес приключва ремонтът на пътните връзки на пътен възел „Цалапица“ при 112-ти километър на АМ „Тракия“. Пътните връзки София - Цалапица, София - Съединение, Бургас - Цалапица, Бургас - Съединение, по кръговите пътни връзки Цалапица - Бургас, Съединение - Бургас, Цалапица - София и Съединение - София са с нова асфалтова настилка. За обновяването им от бюджета на АПИ по програмата за текущ ремонт са осигурени около 400 хил. лв. с ДДС.Пътноподдържащото дружество „Автомагистрали“ работи изключително мобилизирано и завършва предвидените дейности по-рано от предвиденото. През предстоящия уикенд шофьорите ще пътуват в района на пътен възел „Цалапица“ без временни организации заради ремонти. През следващата седмица предстои възстановяване на банкетите и полагане на нова хоризонтална маркировка. Дейностите ще се изпълняват без спиране и пренасочване на движението по обходни маршрути. Необходимо е шофьорите да карат внимателно, със съобразена скорост и да спазват стриктно поставената пътна сигнализация.", "date": "2019.06.14", "title": "Приключва ремонтът на пътните връзки на п. в. „Цалапица“ при  112-ти км на АМ „Тракия“"}
{"url": "https://www.novinite.bg/articles/176872/Slanchevo-s-temperaturi-do-36-gradusa-na-iztok-sledobed-pak-shte-prevali", "text": "Днес ще бъде слънчево и отново горещо. В следобедните часове, главно над източните и планинските райони, ще се развие купеста и купесто-дъждовна облачност и на места там ще превали и прегърми. Ще духа слаб, в източната половина от страната - до умерен вятър от север-североизток. Максимални температури между 31 и 36 градуса, в София - около 31, сочи прогнозата на НИМХ.Атмосферното налягане е и ще се задържи малко по-високо от средното за месеца.Над планините ще бъде предимно слънчево. След обяд ще има временни увеличения на облачността и на места ще превали и прегърми. Ще духа до умерен североизточен вятър. Максималната температура на височина 1200 метра ще е около 23 градуса, а на 2000 метра - около 17.Над Черноморието ще бъде предимно слънчево и топло. След обяд ще има временни увеличения на облачността и на отделни места ще превали и прегърми. Ще духа до умерен североизточен вятър. Максималните температури на въздуха ще бъдат 27-29 градуса. Температурата на морската вода е 23-24, само на север от нос Калиакра - около 20. Вълнението на морето ще бъде 2-3 бала.  ", "date": "2019.06.14", "title": "Слънчево с температури до 36 градуса, на изток следобед пак ще превали"}
{"url": "https://www.novinite.bg/articles/176879/Zasilen-trafik-po-granicata-s-Garciya-zaradi-sezona-na-otpuskite", "text": "Гранична полиция предупреждава за засилен трафик по границата с Гърция в края на работната седмица. Заради началото на активния туристически сезон се очаква значително натоварване на пункта „Маказа”, казват от полицията и призовават пътуващите да използват и другите пунктове по българо-гръцката граница.Заради намаления брой гръцки полицейски служители, вместо 4 трасета, на „Маказа” ще работят само 2 – по едно на изход и вход. Затова е възможно да се образуват колони от турски, румънски и български автомобили.", "date": "2019.06.14", "title": "Засилен трафик по границата с Гърция заради сезона на отпуските"}
{"url": "https://www.novinite.bg/articles/176883/KZP-Poglednete-vnimatelno-informacionnoto-tablo-s-valutnite-kursove-predi-polzvaneto-na-uslugi-na-obmennite-byura-po-moreto", "text": "Председателят на Комисията за защита на потребителите (КЗП) Димитър Маргаритов предупреди туристите да бъдат изключително внимателни при ползването на обменни бюра по Черноморието по отношение на предоставяната информация за валутните курсове.В минали периоди Комисията се е натъквала на нелоялни практики, които са имали за цел да заблудят потребителите – най-вече живеещи в чужбина българи и чуждестранни граждани, които са дошли на почивка у нас. „Бяха поставени сувенири с флаговете на различни държави на табло, което създава впечатление, че това са валутни курсове, а всъщност става дума за стойността на тези продукти – например значки, отварачки или нещо подобно с националните флагове на държавите, чиито валути най-често се обменят”, даде пример Маргаритов. „Вие от това сте примамени да влезете в този обект, като разчитате, че това е някакъв много изгоден курс, а впоследствие се оказва, че курсът е съвсем различен. Заблуждаваща практика, която подлежи на санкция”, коментира той по bTV радио.В предаването „Важното, казано на глас“ председателят на КЗП даде препоръки и на тези, които все още не са запазили своите летни почивки и планират да го направят през интернет. Той предупреди да се внимава много за мними търговци най-вече в социалните мрежи и за нелоялни практики в онлайн платформите за настаняване и туризъм. „Да не се доверяват на анонсите, които понякога – за резервация в последния момент особено – казват: „само две стаи”, „направи резервацията веднага”, а да правят съпоставки на различен тип оферти от различни източници.Тогава човек може наистина да се ориентира най-добре и да види дали представяното като изключително изгодно действително е толкова изгодно, сравнено с други предложения, не непременно анонсирани като „последния момент”, „последната свободна стая” и т.н. Маргаритов отчете тенденция за спад на нарушенията в сферата на туризма в последните години. „Трябва да се стремим да я запазим и нарушенията да стават все по-малко, да не са тежки, да не са свързани с осъществяване на дейност в некатегоризирани обекти, защото – макар туризмът да е много сложен отрасъл и да влияят много фактори върху неговото развитие, колкото по-добро е качеството на услугата и колкото по-малко са оплакванията, толкова по-сериозни са и тенденциите за ръст на туристите.”", "date": "2019.06.14", "title": "КЗП:  „Погледнете внимателно информационното табло с валутните курсове преди  ползването на услуги на обменните бюра по морето”"}
{"url": "https://www.novinite.bg/articles/176897/Krasimir-Valchev-Shte-ima-Nacionalna-karta-za-vissheto-obrazovanie", "text": "В измененията и допълненията на Закона за висшето образование, които в момента са предложени за обществено обсъждане, се предвижда да има Национална карта за висшето образование. Тя има за цел да определи профилната и териториалната структура на висшето образование, като има професионални направления, в които е достигнат пределът на насищане и фрагментация, но има и други професионални направления, които могат да се открият и са свързани със специализацията на регионите.Това каза в отговор на парламентарен въпрос министърът на образованието и науката Красимир Вълчев. Той даде пример, че в Казанлък има концентрация на технологични предприятия, там нямаше висше училище, но беше открит филиал, свързан с потребностите на региона. За да участват висшите училища във всички инициативи за развитие на интелигентната специализация на регионите, те трябва да са по-отворени за партньорства, каза министър Вълчев. Той за пореден път заяви, че има известен проблем със сегашния модел на академичното самоуправление на университетите, който е крайна форма на затворен модел на академично самоуправление и не може да се възлагат задачи на висшите училища. Единствената обществена задача, която можем да им възложим, е за обучението на студенти по определени професионални направления - чрез план-приема, отбеляза министър Вълчев.По думите му, \"като цяло, държавата има ограничени възможности да възложи на държавните висши училища изпълнението на определени задачи и включването им в определени инициативи\". Това се опитваме да го променим и държавата, чрез МОН, да има право да възлага определен брой стратегически цели и задачи на висшите училища, обясни министър Вълчев. По този начин идеята е не да се месим във финансовото, административното или академичното управление, а да бъдем партньори в стратегическото управление на висшите училища, заяви образователният министър. Той каза, че висшите училища трябва да бъдат насърчени да участват в стартиращи компании и в различните технологични паркове, за да осигурят развитие в съответствие с интелигентната специализация. Предвиждаме и участие на общините в органите за академично самоуправление и в Съвета на настоятелите, а чрез него и с право на съвещателен глас в Академичния съвет на висшето училище, информира министър Вълчев.", "date": "2019.06.14", "title": "Красимир Вълчев: Ще има Национална карта за висшето образование"}
{"url": "https://www.novinite.bg/articles/176906/Rumen-Radev-se-sreshtna-s-ungarskiya-prezident-Yanosh-Ader-v-Budapeshta", "text": "\r\nПродължава посещението на президента Румен Радев в Унгария. В този час се провежда среща на четири очи между него и унгарския президент Янош Адер, по чиято покана е там. По-рано днес, Радев разговаря и с унгарския премиер Виктор Орбан. Предвижда се среща и с председателя на парламента.\r\n\r\n\r\n\r\n\r\n\r\n\r\n\r\n\r\n", "date": "2019.06.14", "title": "Румен Радев се срещна с унгарския президент Янош Адер в Будапеща"}
{"url": "https://www.novinite.bg/articles/176886/Triznaci-se-rodiha-v-Parva-AG-bolnica-Sveta-Sofiya", "text": "\r\nНа 13.06.2019 г. в Първа САГБАЛ „Света София\" се родиха тризнаци, съобщиха от болницата.\r\n\r\n\r\n\r\n\r\n\r\n\r\n\r\n", "date": "2019.06.14", "title": "Тризнаци се родиха в Първа АГ болница \"Света София\""}
{"url": "https://www.novinite.bg/articles/176877/Obichaite-po-nashenski-ojivyavat-s-nad-300-izpalniteli-v-Novgrad", "text": "За четвърта поредна година в Новград ще се проведе Фолклорният събор „Обичаите по нашенски“. На стадиона в селото през съботния ден ще оживеят фолклорни традиции от различни краища на България. „Това е своеобразна среща с миналото на придунавския район.С всяка измината година обхватът на фестивала се разширява. На сцената ще се изявят 20 състава с повече от 300 участника“, сподели кметът на Новград Диана Копчева. Специални адмирации заслужава активността и инициативността на членовете на Пенсионерския клуб „Янтра“. Прави впечатление, че сред потвърдените заявки са включени много изпълнители на младежка възраст.Многообразието на фолклора ще се разгърне с изпълненията на певчески и танцови групи не само от района, но се очакват изпълнители от Червен бряг и Тервел. Главен организатор на проявата са Народно читалище „Христо Ботев“ и кметството в Новград. Поредното издание на фестивала ще премине под егидата на Министерството на културата и със съдействието на Община Ценово.„Фолклорният празник в Новград със сигурност ще се превърне в своеобразен парад на българските традиции, обреди и обичаи като разкаже на мало и голямо от публиката за невероятното културно наследство на Придунавския район, криещо уникални традиции и обичаи, вълнуващи обреди и митични истории, съхранени и до наши дни“, сподели читалищният секретар Филиз Мехмедова. Самодейци ще пресъздадат най-важните празници в богатия обреден календар. Във възстановката на обичая „жътва“ ще се включат повечето от жителите на Новград.Интерес със сигурност ще предизвика шествието и наричанията на коледарската дружина. В обедните часове концерт ще изнесе народният певец Христо Косашки. За гостите на фестивала ще се организират и две изложби – на кулинарни специалитети и на терлици. По думите на организаторите през тази година с акцент ще се представят различните видове тестени изделия. Всички посетители ще бъдат изненадани с много песни, танци и добро настроение през целия ден.", "date": "2019.06.14", "title": "„Обичаите по нашенски“ оживяват с над 300 изпълнители в Новград"}
{"url": "https://www.novinite.bg/articles/176887/Jelyazkov-Obhvatat-na-tol-sistemata-e-okolo-10-hilyadi-km", "text": "Обхватът на тол системата, така, както е по задание и така, както се изпълнява, е около 10 хиляди километра, но политиката на държавата трябва да обхваща определени целеви групи, за да не доведе до неравномерно разпределение на тежестта по отношение на таксуването, заяви транспортният министър Росен Желязков пред bTV.Всъщност политиката на държавата трябва да бъде насочена към транзитно преминаващите пътни превозни средства. Това означава, че приоритет трябва да бъдат автомагистралите и републиканската пътна мрежа първи клас, частично от втори клас, коментира още Желязков.В момента с превозвачите, както на камиони, така и на автобуси, върви разговор именно за приоритизиране на политиката, допълни той.Целта на въвеждането на тол системата е да се отграничи превозът на пътници и превозът на товари и, например, цената на билета за превоз на пътници да не се променя, заяви още транспортният министър.Относно концесията на летище София той обяви, че до средата на юли вероятно ще стане ясен и концесионерът.„По някои изчисления по нетен размер над 2 милиарда ще влязат в държавата. В първата си част ще бъдат насочени в държавния бюджет директно. После ще бъде взето решение дали с тях ще бъде погасен дългът на БДЖ към държавата, или ще се използват за други цели. А годишните концесионни възнаграждения ще влязат във фонда за подпомагане на пенсионната система, както е по закон\", обясни още транспортният министър.Отмина времето, когато формата на собственост и ангажиментите към подобни железопътни съоръжения можеше да оневини една или друга администрация, коментира Желязков по повод инцидента на жп надлеза при село Мокрище, където бяха ранени три деца. В случая става дума за публична инфраструктура, а дали е общинска, дали е държавна, това не означава, че няма ангажимент и държавата, и общините да поддържат и надзирават подобни съоръжения, добави той. В последните години се прави доста за ремонта и по-добрата поддръжка на жп инфраструктурата, заяви министърът. Той обясни, че се работи и за подобряване на сигурността във влаковете, както и за борбата с гратисчийството. По думите му не са чести сцените на насилие и скандали във влаковете, а по-скоро тези с отказ да се заплати за превоза. Той добави, че понякога това става със сговор с кондукторите. Ще бъде анонсирана до края на месеца и новата билетоиздаваща система, при която се купуват билети онлайн с нови пос терминали отделно в гаровите комплекси и станции. И системата, която ще позволи издаване на билетите във влаковете. Контролът ще бъде значително подобрен, обеща Желязков. ", "date": "2019.06.14", "title": "Желязков: Обхватът на тол системата е около 10 хиляди км"}
{"url": "https://www.novinite.bg/articles/176884/Mladen-Marinov-Intelektualnoto-piratstvo-e-seriozen-problem-u-nas", "text": "\"Интелектуалното пиратство за България е сериозен проблем, ще продължим с противодействие на този вид престъпна дейност.\" Това каза пред журналисти министърът на вътрешните работи Младен Маринов във връзка с акцията срещу кабелните оператори. „Операцията е свързана с противодействие на интелектуалното пиратство, което за България е сериозен проблем”, подчерта Маринов.„Колегите си вършат работата съвместно с прокуратурата. Има и представители на Европол“, каза още вътрешният министър.На този етап вследствие на предприеманите мерки ние сме извън наказателния списък 301 на САЩ по отношение на борба с пиратството, но ме притеснява, че ако не продължим с ефективните мерки срещу този вид престъпна дейност, е възможно пак да бъдем включени в този списък. Това пряко влияе върху всички останали процедури, свързани дори с облекчаване на визовия режим“, допълни Маринов. Той подчерта, че МВР не би следвало да носи отговорност заради спрените доставки на интернет и телевизия за хиляди граждани в страната. „Вината не е в нас, да се обърнат към оператора“, категоричен е Маринов. Той увери, че държавата ни ще продължи с противодействието на този вид престъпна дейност, защото тя дава лош имидж България пред света.Вътрешният министър обяви още, че е разпоредил и проверка по случая с младежите, които твърдят, че върху тях е упражнено полицейско насилие. ", "date": "2019.06.14", "title": "Младен Маринов: Интелектуалното пиратство е сериозен проблем у нас"}
{"url": "https://www.novinite.bg/articles/176898/Udarenite-kabelni-operatori-oshtetili-tri-golemi-televizii-s-105-mln-lv-samo-za-dva-meseca", "text": "Вчера бяха осъществени видими действия на държавните органи срещу извършени престъпления срещу интелектуалната собственост. Проверени бяха 5 кабелни оператори на територията на Бургас, Кърджали, Кюстендил, Благоевград, Петрич, Сандански, Дупница. Тези нарушения касаят авторските права, както и данъчни престъпления.Това заяви на извънреден брифинг говорителят на главния прокурор Румяна Арнаудова, която разкри подробности за вчерашната акция срещу кабелните оператори. \"Това, което установяваме и разследваме, е една схема за престъпления срещу интелектуалната собственост и данъчни престъпления. Цифрите ни дават основание да твърдим, че над 700 000 души, абонати на тези кабелни оператори, са в сивия сектор и държавата не знае за тях. По този начин се укриват данъци\", каза още тя.\"Преди повече от 2 месеца при нас и в ГДБОП постъпиха сигнали от български телевизии и чуждестранни такива, че на територията на страната се разпространяват незаконно техните програми. Сигналите бяха проверени и достоверността им беше установена. Това доведе до спешна необходимост от създаване на един по-разширен екип, който да анализира ситуацията. Трябваше да се анализира и как да противодействаме най-добре на подобен род престъпления. Редно бе да поканим и други служби, с чиято помощ да се постигнат по-дълготрайни резултати в борбата с пиратството. Поканихме висши фигури от НАП, защото се касае за голям сив сектор в тази област. В общата ни мисия бяха поканени и представители на Комисията за регулиране на съобщенията\", обяви Румяна Арнаудова.\"Във вчерашния ден явните действия бяха по три основни направления - данъчни проверки, разследване на престъпления срещу интелектуалната собственост и проверки на нарушения, констатирани от Комисията за регулиране на съобщенията. В Благоевградския район се провериха две кабелни телевизии, които обхващат почти целия Югозападен район. Там преценихме, че по-голямото престъпление е данъчното. Колегите в Бургаско също реагираха бързо и получиха разрешение за акции. Събрахме изключителен обем от доказателства. Всички те подлежат на анализ, за да прецизираме обвиненията, защото категорично ще има обвинени. Към момента няма задържани собственици на кабелни оператори. Има само един задържан айти специалист в Дупница, който се опитваше да възпрепятства проверката. При всички акции имахме затруднения от различно естество, но въпреки това операциите за нас бяха безупречни\", категорична беше Арнаудова.\"Само за около 2 месеца на основните телевизии в България - БТВ и Нова, както и на HBO са нанесени щети за над 10,5 млн. лева от тези 5 кабелни оператори. Все още съществуват кабелни оператори, които си позволяват да бъдат пирати. Те извършват престъпления срещу интелектуалната собственост. Вчера бе установено, че напълно нелегално са разпространявани 60 български и чужди програми. Обществената опасност на тези престъпления е голяма, защото България беше попаднала в списък на държавите, които неглижират борбата с пиратството. Благодарение нашите усилия и тези на ГДБОП бяхме извадени от този списък през 2018 година. Сега има опасност отново да попаднем в този негативен списък. Истината е, че престъпленията срещу интелектуалната собственост са сериозни въпреки че обществото не ги счита за такива\", разкри Арнаудова.\"Операцията продължава и в настоящия момент. В момента колегите контролират дали ще има възстановяване на незаконните сигнали. Наблюдението на тези 5 кабелни оператори ще продължи и занапред. Всички кабелни оператори ще бъдат проверени\", закани се от своя страна началникът на отдел \"Компютърни престъпления\" в ГДБОП Явор Колев.\"Установихме, че телевизията в Сандански поддържа собствен сървър, чрез който разпространява телевизия по интернет. Всички имаме таблет, лаптоп, телефон и можем да гледаме телевизия по този начин. Този вид разпространение на телевизия придобива все по-голяма популярност, но отново ще повторя, че всички оператори в България ще бъдат проверени\", обяви Явор Колев.", "date": "2019.06.14", "title": "Ударените кабелни оператори ощетили три големи телевизии с 10,5 млн. лв. само за два месеца"}
{"url": "https://www.novinite.bg/articles/176894/MZHG-ima-gotovnost-da-uvelichi-s-blizo-1-mln-lv-byudjeta-po-darjavnata-pomosht-za-sahranenie-na-plodove-i-zelenchuci", "text": "Министерство на земеделието, храните и горите има готовност да увеличи с близо 1 млн.лв. бюджета по държавната помощ за „Помощ за инвестиции в материални активи в земеделски стопанства, свързани с първично производство на растениевъдна земеделска продукция“.Това заяви министърът на земеделието, храните и горите Десислава Танева на днешното заседание на Консултативния съвет по овощарство и зеленчукопроизводство. Тя уточни, че приемът на документи, който беше едномесечен, приключва днес. Държавната помощ бе одобрена от Европейската комисия на 01.04.2019 г. Схемата е разработена по предложение на браншовите организации в сектор „Плодове и зеленчуци“.Срокът й на действие е до 31.12.2020г. Нотифицираният максимален бюджет по схемата за периода, в който ще се прилага, е до 7, 2 млн. лева. С решение на УС на ДФЗ половината от тях, в размер на 3, 6 млн. лева, се разпределени за тази година. „Към 10-ти юни са подадени 55 проекта и бюджетът за тях надвишава първоначалния определен такъв. Затова сме в готовност да го увеличим, след като приемът приключи официално и бъдат направени нужните изчисления“, каза още министър Танева. Относно контрола по повод получаването на обвързаната подкрепа от хората, които произвеждат и продават, Десислава Танева бе категорична, че ще откликне на всички предложения, които са технически и ресурсно изпълними от администрацията. „Предстои да направим проверки на всички биопроизводители, за които има съмнения за нередности, ако и Вие имате списък с такива, те ще бъдат включени“, посочи пред браншовите организации земеделският министър.По време на заседанието ресорният заместник-министър на земеделието, храните и горите Чавдар Маринов съобщи, че ще бъде въведено понятие „Пресен (Свеж)“ плод/зеленчук, в определен сезон, което е широко разпространено и в други страни-членки на ЕС. По отношение на нелоялната търговия и вносът на високо субсидирани плодове и зеленчуци от държави- членки на ЕС и трети страни, Чавдар Маринов посочи, че е важно да има регулация. Той съобщи, че в тази връзка, се работи за създаване на база данни с т.нар. идентификация на търговците на плодове и зеленчуци в общ регистър.„Търговците, които не присъстват в базата данни няма да имат право да търгуват с плодове и зеленчуци“, каза още заместник-министърът Маринов. Зам.-изпълнителният директор на БАБХ инж. Николай Роснев съобщи, че към момента се извършват проверки на контролно-пропускателните пунктове. „В никакъв случай не може да се твърди, че има нелегален внос на плодове и зеленчуци в страната“, категоричен бе той. По време на днешното заседание бе представена и презентация за приемите по подмярка 4.2. Инвестиции в преработка/маркетинг на селскостопански продукти и мярка 10 „Възстановяване и поддържане на затревени площи с висока природна стойност“ от Програмата за развитие на селските райони (2014-2020 г.). По подмярка 4.2 има остатъчен бюджет от около 38 млн. евро, който ще позволи да бъдат подпомогнати още 79 проекта. Предварителният анализ показва, че 40 % от подпомогнатите, ще бъдат в Сектор „плодове и зеленчуци“.", "date": "2019.06.14", "title": "МЗХГ има готовност да увеличи с близо 1 млн. лв. бюджета по държавната помощ за съхранение на плодове и зеленчуци"}
{"url": "https://www.novinite.bg/articles/176891/MVR-zabranyava-bojni-demonstracii-pred-malki-deca", "text": "Вътрешният министър Младен Маринов е издал заповед за спиране на бойни демострации пред деца, след като в Силистра пострадаха три деца при взривяване на граната. За забраната съобщи самият той по време на парламентарния контрол в петък.Маринов беше запитан от депутатът Стоян Мирчев, дали одобрява бойните демострации и какво е налагало деца от детската градина да бъдат свидетели на подобни.При инцидент преди две седмици пострадаха три деца по време на демонтрация по залавянето на престъпник по повод 1 юни, Деня на детето. Взривената граната е ранила децата, които са били на разстояние от 50 метра. На стадиона е имало повече от 300 момичета и момчета от детски градини от Дулово, Тутракан и Силистра.\"Аз лично не одобрявам подобни демострации. Забранил съм тяхното провеждане. Демонстрацията е била насочена към ученици от 5 и 7 клас. В последствие по молба на общината, са дошли и децата от детската градина\", обясни министър Маринов, предаде БНТ.По думите му, в момента продължава дисциплинарното производство срещу началникът на ОДМВР-Силистра, както и на служителите взели участие в демонстрацията. Отделно прокуратурата прави свое наказателно разследване.", "date": "2019.06.14", "title": "МВР забранява бойни демонстрации пред малки деца"}
{"url": "https://www.novinite.bg/articles/176903/Metalna-vrata-padna-i-zatisna-5-godishno-momche-v-Pazardjik", "text": "\r\nМетална врата падна и затисна 5-годишно момче в двора на Спортното училище в Пазарджик.\r\n\r\n\r\n\r\n\r\n\r\n", "date": "2019.06.14", "title": "Метална врата падна и затисна 5-годишно момче в Пазарджик"}
{"url": "https://www.novinite.bg/articles/176904/Izdigat-pametnik-na-zaginalite-prez-Parvata-svetovna-vojna-besarabski-balgari-v-Moldova", "text": "Министерство на отбраната на България ще финансира ( с малко повече от 12 хиляди лева) издигането на паметник на загиналите през Първата световна война бесарабски българи от молдовския град Тараклия. Това стана възможно благодарение на подкрепата, получена от директора на Дирекция \"Социална политика\" към Министерството на отбраната Иво Антонов, и усилията на Асоциация \"Докосни дъгата\" начело с д-р Денислава Ангелова, съобщава сайтът svetlina.online. Удовлетворена съм от постигнатия резултат, благодарение на който нашите сънародници в Молдова ще пазят завинаги имената на загиналите в Първата световна война. Оставяме трайна следа за бъдещето на българите, живеещи в Молдова. Нека пазим и помним прадедите си, каза д-р Денислава Ангелова. Инициаторът за издигането на монумента, председателят на фонда \"Български дух\" Олег Косихпосочи, че \"това не е паметник за чужди хора, това е монумент, върху който жителите на Тараклия ще намерят до болка познати фамилни имена: Кирнев, Бишир, Кавлак, Челарски, Дериволков, Юровски и много други. Това са дядовци и прадядовци на хората, които и досега живеят в Тараклия. Тези герои заслужават да направим нещо хубаво за тяхната памет, макар че изминаха 100 години от онази забравена война\", каза Косих. Той съобщи, че за изработването и монтирането на паметника са необходими малко повече от 12 хиляди лева. Косих изрази надежда, че местната администрация ще изгради инфраструктурата около монумента и през есента проектът ще бъде реализиран. По-рано кметът на град Тараклия Сергей Филипов обеща, че кметството ще подкрепи инициативата и ще изгради инфраструктурата около паметника. Авторката на проекта на паметника \"Забравените герои на Първата световна война\" е родената в Тараклия млада архитектка Алина Паслар, която го изработи безвъзмездно. Досега документално са потвърдени 57 фамилии на тараклийци, загинали по време на Първата световна война.", "date": "2019.06.14", "title": "Издигат паметник на загиналите през Първата световна война бесарабски българи в Молдова"}
{"url": "https://www.novinite.bg/articles/176892/Inflaciyata-za-maj-e-01-na-sto", "text": "Инфлацията за май спрямо април е 0.1 на сто. Това сочи статистика на Националния статистически институт (НСИ). Инфлацията от началото на годината (май 2019 г. спрямо декември 2018 г.) е 1.8 на сто, а годишната инфлация за май 2019 г. спрямо май 2018 г. е 3.5 на сто. Средногодишната инфлация за периода юни 2018-май 2019 г. спрямо периода юни 2017-май 2018 г. е 3.3 на сто.", "date": "2019.06.14", "title": "Инфлацията за май е 0.1 на сто"}
{"url": "https://www.novinite.bg/articles/176915/Italiya-kazva-Sbogom-na-pesticidite", "text": "\r\nОсвободената от пестициди земя на Италия започва с територията на 70 големи общини. Техните кметове се обединиха в национално сдружение, чиято цел е в страната да се ограничи до минимум използването на вредни за човека и животните химически препарати.\r\n\r\nКато начало първите граждани на въпросните общини забраниха пръскането с глифосфат на тревните площи, цветните алеи и дърветата в местните паркове и площадки за детски игри. Разпореждането се отнася също така за растителността и насажденията в близост до училища, детски градини, игрища, където се събират подрастващи и т.н. Освен това общинските ръководства ще оказват конкретна техническа и материална помощ на всеки селски стопанин, който обработва земя в крайградските зони и не желае да използва пестициди.\r\nНай-голямата от обявилите война на химията италиански общини е тази на намиращия се северно от Венеция и в полите на Алпите голям туристически и индустриален град Белуно, който е и център на едноименната провинция - окръг. Неговият кмет Якопо Масаро пръв в страната е забранил пръскането с пестициди в местните паркове и зелени зони, като в същото време е въвел строг регламент на какво разстояние от жилищните сгради да ги използват земеделците. Освен че е инициатор на национланото движение „Не на пестицидите!“, Масаро е твърдо решен Белуно и районът около него да станат първата италианска „Био провинция“. За целта като началло той призова преди няколко дни всички местни винопроизводители към по-голяма отговорност при използването на всякакви химически препарати. Просто за да не се повтори модела на района около съседния град Тревизо, където се точи прочутия пенлив елексир „Просеко“, но където според Масаро използването на хербициди е свръх интензивно и опасно за човешкото здраве.\r\nСвидетелство за подкрепата на инициативата на 70-та италиански кметове е фактът, че за по-малко от седмица в разкритата от тях във Фейсбук група „Не на пестицидите!“ са се включили 57 хиляди поддръжници на идеята от цялата страна.\r\n", "date": "2019.06.14", "title": "Италия казва „Сбогом!“ на пестицидите"}
{"url": "https://www.novinite.bg/articles/176905/Literaturno-chetene-za-Denya-na-bashtata", "text": "Столичната библиотека и Фондация „Лале“ за пети път организират честване на Деня на бащата. Литературното четене се провежда пред паметника на баща и син Славейкови.На събитието присъстват писателите проф. Михаил Неделчев, Йордан Евтимов и Ангел Игов, както и композиторите Хайгашод Агасян и Борислав Мирчев.На площад „Славейков“ са се събрали много деца, които рисуват, играят и слушат внимателно.Директорът на Столичната библиотека Юлия Цинзова отбеляза, че за тях детското четене е изключително важно.Мария Петкова от Фондация „Лале“ разказа защо са избрали днешния ден, за да се случи празникът:„Отдавна работим за връзката между бащите и децата. Бащите имат изключителна роля за развитието на децата от най-ранна възраст – за възможността на децата да изграждат отношения, да се доверяват на другите, изключително важно е отношението и мнението на бащите за самочувствието на децата“.Хайгашод Агасян заяви, че е изключително важно един баща да остави добро име на детето си и след време то да се гордее с него. Родителите имаме голяма отговорност, категоричен е той.Утре отбелязването на Деня на бащата продължава в Националния военноисторически музей. Там за осма поредна година ще има забавления за всички. ", "date": "2019.06.14", "title": "Литературно четене за Деня на бащата"}
{"url": "https://www.novinite.bg/articles/176908/EK-globila-Balgariya-s-13-mln-evro-za-kashtite-za-gosti", "text": "Главният прокурор Сотир Цацаров разпореди проверка на всички обекти след скандалите около Александър Манолев и Елена ЙончеваЕвропейската комисия наказа България с около 13 млн. евро заради нередности с къщите за гости за изминалия програмен период 2007 - 2013 г., съобщава Mediapool, позовавайки се на свои източници. По неофициална информация помирителната процедура все още окончателно не е затворена, но е постигната договореност България да понесе финансова корекция от 13 млн. евро заради нередностите с къщите за гости.Това означава, че тези пари ще бъдат платени от българските данъкоплатци. Според изданието към момента е загадка колко къщи за гости са построени с европейски средства в България. Не се знае също колко от тях са предоставяли туристически услуги, колко продължават да работят, колко вече са спрели да го правят след изтичането на 5-годишния контролен период.Междувременно главният прокурор Сотир Цацаров нареди МВР да провери всички къщи за гости,финансирани с европейски пари в периода 2007 до 2013 г, съобщават от държавното обвинение. Това се случва след скандалите с имота на бившия зам.-министър на икономиката Александър Манолев и проекта на фирма, свързана с бащата на мъжа до депутата Елена Йончева. Освен тези два случая екип от прокурори и полицаи започват да проверява за злоупотреби с пари във всички обекти в страната.Ще бъде извършена документална проверка на всички проекти, подавани по мярка 311 „Разнообразяване към неземеделски дейности“ по Програма за развитие на селските райони (ПРСР) 2007 - 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости. Това става ясно от заповедта на главния прокурор.На място служители на ГДНП ще извършат и проверка дали къщите за гости се ползват по предназначение.За тази цел ще се изискат заверени копия от регистри за настанените туристи за български и чужди граждани, от документацията за регистриране и категоризиране на обекта, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи.Ще се проверява дали вписаните в регистрите гости действително са посетили къщите за гостиГлавният прокурор разпореди на ГДНП и извършване на проверка и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите.Определен е двумесечен срок за извършването им.По данни на прокуратурата ще бъдат проверени 746 къщи за гости, в които са инвестирани 202 млн. лв. от европейските фондове. Не стана ясно дали в тази бройка са включени всички къщи за гости, изградени по мерки 311 и 312 на ПРСР за изминалия програмен период, както и тези по линия на \"миговете\" (МИГ - местна инициативна група).През изминалия програмен период средно отпуснатата субсидия за изграждането на една къща за гости е около 300 000 лв. Това става ясно от публикуваните два списъка на страницата на Държавен фонд \"Земеделие\". Информацията в тях е много противоречива, но от ДФЗ и МЗХГ не смятат за необходимо да внесат повече яснота по нея.Съгласно изискванията, за да бъде призната субсидията по проект за къща за гости, тя трябва да работи целогодишно, да бъде регистрирана и категоризирана в Общината, както и да има персонал.", "date": "2019.06.14", "title": "ЕК глобила България с 13 млн. евро за къщите за гости"}
{"url": "https://www.novinite.bg/articles/176889/Kade-nyama-da-ima-voda-v-Sofiya", "text": "На 14 юни 2019 г. (пeтък), във връзка с подмяна на сградно водопроводно отклонение на ул. „Владимир Георгиев“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на кв. „Нова Враждебна“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Бусманци - пред кметството.На 14 юни 2019 г. (петък), във връзка с реконструкция на уличен водопровод на ул. „Ами Буе“, , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:ул. „Ами Буе“ от ул. „Баница“ до ул. „Яков Крайков“ул. „Яков Крайков“ от ул. „Виктор Григорович“ до ул. „Райко Жинзифов“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ами Буе“ ъгъла с ул. „Яков Трайков“.На 14 юни 2019 г. (пeтък), във връзка с подмяна на сградно водопроводно отклонение на бул. „Илиянци“, , се налага спиране на водоподаването от 09:00 до 19:00 часа на клиентите на „Софийска вода”, живеещи в района на бул. „Илиянци“ от ул. „История Славянобългарска“ до края на улицата в южна посока /до Царското депо/.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ до входа на Царското депо.", "date": "2019.06.14", "title": "Къде няма да има вода в София"}
{"url": "https://www.novinite.bg/articles/176913/Akciya-VakanciyaDa-pazim-decata-na-patya", "text": "Започна традиционната акция на Пътна полиция „Ваканция! Да пазим живота на децата на пътя!”. Целта е да се ограничат предпоставките за настъпване на пътнотранспортни произшествия с деца през ваканционните летни месеци. До края на учебната година пътните полицаи ще осъществяват ефективен контрол в районите на учебните заведения и ще следят за нарушения, застрашаващи сигурността на подрастващите и техните родители и близки.Планирани са специализирани полицейски операции в дните на официалното закриване на учебната година за прогимназиалния и гимназиалния курс. Съвместно с Изпълнителната агенция „Автомобилна администрация”, Регионалното управление на образованието и училищните ръководства са набелязани съвместни действия за обезпечаване на сигурността на децата, които ще участват в организирани екскурзии. Създадена е организация за извършване на инструктажи на водачите, проверки за употреба на алкохол и наркотици и контрол върху техническото състояние на автобусите. При установяване на нарушения ще се предприемат съответните законови мерки. Активният контрол ще продължи и през месеците юли и август.Ще се следи за неправилното движение на пешеходци, велосипедисти и водачи на двуколесни превозни средства, в т.ч. и деца, шофиране от неправоспособни водачи, използване на детски обезопасителни системи, обезопасителни колани и предпазни каски. През месеците юни, юли и август 2018 г. в Разградска област няма регистрирани пътно-транспортни произшествия с деца на възраст от две до седемнадесет години. За същия период на 2017 г. са били регистрирани 2 тежки катастрофи, при които са ранени пет деца. От началото на 2019 г. е настъпило 1 автопроизшествие с дете и то е загинало. Тежкият инцидент стана 14 април около 02.50 часа по пътя Исперих – село Свещари. Тогава лек автомобил „Алфа Ромео”, управляван от 17-годишно момче, се заби в дърво. На място загинаха и детето, и 39-годишният му баща, предоставил управлението на колата.", "date": "2019.06.14", "title": "Акция \"Ваканция.Да пазим децата на пътя\""}
{"url": "https://www.novinite.bg/articles/176907/Bezlov-podozira-turska-sleda-v-signala-za-terorizam-v-Plovdiv", "text": "Съдът е действал рационално по случая с 16-годишното момче от Пловдив, а главният прокурор Сотир Цацаров е представил по-мека версия, коментира в „Тази сутрин“ по бТВ Тихомир Безлов, относно задържания ученик и \"Ислямска държава\".Той не знае фактологията за случилото се. Има съобщение за задържан младеж на 16 години, а след това версия, че бащата е видял кореспонденция, вчера обясняват, че не е бащата, а друг източник.Безлов добави, че има версия за чужда служба, вероятно турска, която е информирала България за случая, не се знае дали момчето е станало вярващ.Той е скептичен, че от показаните материали може да стане бомба, но би се предизвикала голяма трагедия. Полето за спекулации е огромно, знае се, че има контакти с вербовчик от Северна Африка. Това не е сбиване в училище или продаване на трева.Не бе необходимо всичко това да стане публично, коментира Безлов. Бащата съобщава, семейството сътрудничи, момчето ходи на психолог и в един момент се появява по медиите.В един момент настава хвалба, а в света има голям опит в тази посока, има центрове и при този подход едва ли родител ще сътрудничи.Хубаво е комуникацията с медиите да не е противоречива, за да не настава хаос.Припомняме, че на 8 юни стана ясно, че за първи път у нас е предотвратен терористичен акт. Задържано беше 16-годишно момче, готвело терористична атака в Пловдив.Адвокатът на момчето Емил Велинов увери, че детето не е имало мисъл в глава си да нарани някого или да предизвика взрив.Вътрешният министър Младен Маринов подчерта, че промяната в оперативната обстановка налага създаването на антитерористични центрове у нас.Бившият главен секретар на МВР Калин Георгиев пък изтъкна, че България е застрашена от тероризъм, колкото всяка една друга страна.Малко по-късно ДАЗД се самосезира заради изтичането на личните данни на 16-годишния младеж в публичното пространство. Причината беше, че информационен сайт разкри самоличността на момчето и семейството му, като дори публикува техни снимки. Това предизвика бурно недоволство, както в обществото, така и на ниво организации и институции - по случая остро реагираха Държавната агенция за закрила на детето (ДАЗД) и Асоциацията на европейските журналисти у нас.От своя страна премиерът Бойко Борисов коментира, че службите не са виновни за теча на информация. Борисов заяви още и че откритите вещества в импровизираната лаборатория на младежа са \"страховити бомби\", по-силни от тези в Сарафово.", "date": "2019.06.14", "title": "Безлов подозира турска следа в сигнала за тероризъм в Пловдив"}
{"url": "https://www.novinite.bg/articles/176920/14-sa-ofertite-za-rehabilitaciyata-na-126-km-patishta", "text": "Отворени са офертите в обществената поръчка за избор на изпълнители при рехабилитацията на 126 км второкласни и третокласни пътища. Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Общата индикативна стойност на поръчката е над 95 млн. лв. без ДДС. Обществената поръчка е в 6 обособени позиции:  Обособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС. Отворената оферта е на „ПЪТНО ПОДДЪРЖАНЕ-СЛИВЕН“ ЕООД.  Обособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС. Отворената оферта е на „ИСА 2000“ ЕООД.  Обособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС. Отворената оферта е на ДЗЗД „КУБРАТ“, с участници: „Автомагистрали - Черно море“ АД и „Автомагистрали Хемус“ АД.  Обособена позиция 4 - Лот 34 Път III-559 Полски градец – Тополовград – с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС. Отворени са 7 оферти за лот 34. Те са на:  ДЗЗД „ЛОТ 34 ЕС ПП“, в което са: „ПЪТНО ПОДДЪРЖАНЕ- СЛИВЕН“ ЕООД и „ПЪТНО СТРОИТЕЛНА КОМПАНИЯ ЕС БИ ЕС“ АД;  ДЗЗД „ЯМБОЛ-ТСИ-ПМ“, с участници: „Технострой-Инженеринг 99“ АД и „Пътища и мостове“ ЕООД;  „ЛОТ 34-АБВ“ ДЗЗД, в което са: „АБ“ АД и „ВДХ“ АД;  Консорциум „СТРАБАГ СП“ ДЗЗД, с участници: „Щрабаг“ ЕАД и Страбаг Сп.з.о.о. – клон България КЧТ;  „ТРЕЙС ГРУП ХОЛД“ АД;  „ПСТ ЛОТ 34“ ДЗЗД, в което са: „ПСТ Груп“ ЕАД и „ПСТ София“ ЕООД;  „ЕВРОПЕЙСКИ ПЪТИЩА“ АД.  Обособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС. Отворените оферти са на:  ДЗЗД „ПС-ПЪТИЩА 35“, с участници: „Пътища и мостове“ ЕООД и „Пътно строителство“ АД;  „Автомагистрали - Черно море“ АД.  Обособена позиция 6 - Лот 36 Път III-9004 Варна – Белослав – Разделна – Падина – Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС. Отворените оферти са на:  ДЗЗД „ПС-ПЪТИЩА 36“, с участници: „Пътища и мостове“ ООД и „Пътно строителство“ АД;  „Автомагистрали - Черно море“ АД. Срокът за изпълнение на строителните дейности е 10 месеца. Проектите ще кандидатстват за финансиране от ОП „Региони в растеж“ 2014- 2020 г., при спестен финансов ресурс по програмата.", "date": "2019.06.14", "title": "14 са офертите за рехабилитацията на 126 км пътища"}
{"url": "https://www.novinite.bg/articles/176921/Iskat-muzej-na-Georgi-Parcalev-v-Levski", "text": "\r\nЕкипът на архитектурно студио от София днес представи проект за музей \"Георги Парцалев\" в родния град на актьора – Левски.\r\n\r\nИдеята е да се съхрани паметта за големия български артист, чието творчество е национално културно наследство. Архитектурното решение предвижда създаване на голям културен център в град Левски, който да носи името на Георги Парцалев и да обединява читалище \"Георги Парцалев\", летен театър и музей.Архитектите Хари Караламбев и Мери Клинчева, както и Даниела Тодорова, представител на скулптура Тодор Тодоров, са представили проект за музея, негов 3D модел, концепция и параметрите му. Проектът предвижда създаване на скулптора на Георги Парцалев, музей и художествена галерия, от които да се усеща духът на актьора и величието на неговото човешко и артистично присъствие, са посочили създателите. Проектът е показан в рамките на Празниците на изкуствата на името на Георги Парцалев, които продължават до неделя включително в Левски.\r\n", "date": "2019.06.14", "title": "Искат музей на Георги Парцалев в Левски"}
{"url": "https://www.novinite.bg/articles/176888/Kyustendilci-bez-kabelna-televiziya-i-internet-sled-akciyata-na-GDBOP", "text": "Гневни клиенти на услугите на операторите се събраха пред входа на касите на оператора тази сутрин с настояване да се внесе яснота кога ще бъдат възстановени програмите и доставките. Администраторка им обеща това да стане до края на деня, предаде БНР.Някои от дошлите пред офисите на оператора настояваха да прекратят договорите си, били предплатили за месеци наред. Най-недоволни са хората от третата възраст, след като снощи не могли да гледат любимия сериал.И офиси на фирми и дружества ползват интернет на тв оператора, какъвто тази сутрин нямаше. която се води от Европол и българските власти,   От кабелната телевизия в Дупница дори призовали гражданите да протестират., а снощи там се проведе протест срещу акцията, извършена от ГДБОП в офисите на „Кабел Сат Запад“. Десетки се събраха пред офиса на фирмата, за да протестират, че половината град е без кабелна телевизия и интернет, предаде БГНЕС.Акция на ГДБОП срещу фирмата вчера се проведе в Югозападна България в градовете Кюстендил, Дупница, Благоевград и Гоце Делчев. Абонатите на „Пирин СОТ“ в Благоевград също се без интернет.", "date": "2019.06.14", "title": "Кюстендилци без кабелна телевизия и интернет след акцията на ГДБОП"}
{"url": "https://www.novinite.bg/articles/176909/Obshtina-Svilengrad-pridvijva-Balgariya-v-posoka-nulevi-otpadaci", "text": "Свиленград вече е на картата на Zero Waste Europe – . Това е европейско признание за Свиленград, която е първата община в България, възприела подхода Нулеви отпадъци, за да се придвижи  към кръгова икономика. Градът се отличи като новатор в опазването на околната среда чрез различни методи и проекти, затова бе поканен да се включи в Европейската мрежа за нулеви отпадъци от  екологично сдружение За Земята — българският член на мрежата ZWE. Организацията има за цел общините, които са част от нея, да постигнат под 100 кг смесени отпадъци на човек годишно, докато останалите се използват повторно, компостират и рециклират.“Тази новина ни зарадва много и сме сигурни, че амбицията и усилията на Свиленград ще вдъхновят още български общини да се включат към Европейската мрежа за нулеви отпадъци и да се превърнат в пример на Балканите и отвъд.” казва Есра Тат, директор на Европейска мрежа за нулеви отпадъци.\"Свиленград е пионер в разделното събиране на отпадъците в България. Ние сме първата община  въвела метода  разделно събиране „от врата до врата”  с цел  улеснение на гражданите и постигнахме много добри резултати и по-чиста околна среда.\" инж. Георги Манолов — Кмет на Община Свиленград.Реализираният с Екопак проект предостави на 1000 домакинства индивидуални жълти контейнери за хартия, пластмаса и метал, което направи възможно жителите на града да разделят сухите отпадъци от опаковки още на мястото на тяхното образуване. Тази стъпка намали депонираните отпадъци с над 69 тона. Предвижда се 100% от еднофамилните жилища да бъдат обхванати от тази система. “Често страдаме от предразсъдъка, че разделното събиране не може да се случи на нашите ширини. Свиленград разбива на пух и прах този мит. Вярваме, че постигнатото не е чудо, а резултат от умно планиране, отлична разяснителна кампания, много труд и желание. Според нас опитът трябва да послужи за пример на други общини, убеждавайки ги, че успехът е възможен.”, казва Евгения Ташева от ЕС “За Земята”.Най-зелената община за 2017 г. в конкурса на „Екопак България“ стимулира разделното събиране чрез иновативен проект за преодоляване на анонимността на замърсителите чрез въвеждане на електронен достъп до системата за разделно събиране на отпадъци. С децата от детските градини се работи като се изграждат мини зелени екокътове, където им се разяснява разделното събиране, превръщайки ги в посланици на инициативата. Пилотно се изградиха и три площадки \"Зелен екокът\" до  многофамилни жилищни сгради, а  достъпът до тях е  чрез електронни чипове единствено от живущите там. Успоредно с намаляване на депонирания отпадък, градската управа завърши и проект за рекултивация на старото депо за твърди битови отпадъци, чийто терен от 60 дка вече е залесен. В момента общината работи по проект за изграждане на модерна инсталация за компостиране на разделно събрани зелени и биоразградими битови отпадъци с капацитет 3 000 тона годишно. Следващите стъпки в дългосрочния план за Нулеви отпадъци на общината са свързани с текстилните и със строителните отпадъци, както и въвеждане на разделно събиране и в селата.", "date": "2019.06.14", "title": "Община Свиленград придвижва България в посока нулеви отпадъци"}
{"url": "https://www.novinite.bg/articles/176876/Viceprezidentat-Zabravihme-da-obshtuvame-s-dushite-si", "text": "„Свикнахме да общуваме помежду си чрез електронните устройства и забравихме да общуваме с душите си. Нека си дадем общението, че няма да бъдем каменни хора.“ С тези думи вицепрезидентът Илияна Йотова откри във Варна XVIII Международен фестивал на червенокръстките и здравни филми, който за поредна година се провежда под неин патронаж.Вицепрезидентът подчерта, че събития като този фестивал връщат вярата в човешките добродетели, в човеколюбието. „Да забравиш себе си в грижата за другия, да бъдеш полезен, да бъдеш приятел, да бъдеш силен заради себе си и заради другите. Това не са фрази, изпразнени от съдържание, и Международният фестивал на червенокръстките и здравни филми го доказва“, посочи Илияна Йотова.Вицепрезидентът заяви, че днес живеем в тревожен свят, в който има много агресия, омраза и отрицание. По думите на Илияна Йотова желанието да отхвърлиш надделява над желанието да приласкаеш. „Нека не позволяваме това да се превърне в норма на поведение и отношение към света и хората“, призова вицепрезидентът.Илияна Йотова благодари на организаторите на фестивала – Българският червен кръст и Медицински университет-Варна, на техните съюзници и приятели от цял свят. „Имаме нужда да си подаваме ръце, да бъдем заедно и в добро, и в зло, да се опитаме да разберем другия, да погледнем през неговите очи“, изтъкна вицепрезидентът.Илияна Йотова посочи, че в богатата фестивална програма зрителите ще изгледат филми, правени от хора с любов за хора. „Ще съпреживеем пъстра палитра от емоции, ще се докоснем до човешки съдби от всички точки на Земята, ще съпреживеем трагизъм и героизъм“, отбеляза вицепрезидентът.", "date": "2019.06.14", "title": "Вицепрезидентът: Забравихме да общуваме с душите си"}
{"url": "https://www.novinite.bg/articles/176912/Carskite-konyushni-v-centara-na-Sofiya-se-rushat", "text": "Столична община вече месеци наред настоятелно изисква от Министерство на културата да обяви сградите на бившите Царски конюшни в центъра на София за недвижима културна ценност с категория от „национално значение“ с цел те да бъдат опазени и съхранени, но подчинените на министър Банов така и не предприемат необходимите действия в тази насока, алармират от сдружение „Зограф“.Само след месец се навършва една година от избухването на зловещия пожар, при който една от най-големите сгради в Царските конюшни почти изцяло изгоря, след като покривът й се запали по тъмна доба. За всичките тези изминали месеци след пожара чиновниците в Министерството на културата и в Националния институт за недвижимо културно наследство (НИНКН) обаче така и не намериха време, за да „задвижат“ и да доведат най-сетне до успешен завършък процедурата по предоставянето на статут на паметник на културата от “национално значение“ на този знаков исторически обект, подчертават от гражданското сдружение. Като логичен резултат от проявеното чиновническо безхаберие, Царските конюшни продължават да се саморазрушават, много от прозорците в сградите на комплекса направо липсват и съвсем не е изключено поради тази явна безстопанственост и пълна разруха много скоро там отново да избухне опустошителен пожар, причинен от неизвестен извършител, посочват от сдружение „Зограф“.„Спасяването на тази знакова старина винаги е било от изключително значение за паметта на София, но и за паметта на България. Това е национална светиня“, каза неотдавна пред медиите заместник-кметът на София д-р Тодор Чобанов. Спасяването на бившите Царски конюшни обаче изглежда не е приоритет за екипа на министър Банов, щом чиновниците в културното ведомство и експертите от НИНКН така и не предприемат реални действия за опазването на този емблематичен архитектурен ансамбъл, с което де факто го обричат на гибел, допълват от гражданското сдружение.Не се изпълни, уви, и обещанието на министър Боил Банов да поиска от МВР най-голямата сграда от Царските конюшни, за да бъде направен в нея един сериозен музей или една голяма художествена галерия, констатират с огорчение от сдружение „Зограф“.Към днешна дата държавните служители в културното министерство вече се готвят за дългите си платени летни отпуски и хич не им е до тревожното състояние на някогашните Царски конюшни, но въпреки това те не бива да забравят за ангажимента си да предоставят най-сетне на този архитектурен комплекс статут на паметник на културата от национално значение, отбелязват от гражданското сдружение.", "date": "2019.06.14", "title": "„Царските конюшни“ в центъра на София се рушат"}
{"url": "https://www.novinite.bg/articles/176873/Reshavat-okonchatelno-za-namalyavaneto-na-partijnite-subsidii", "text": "На последното за седмицата пленарно заседание депутатите ще гласуват окончателните промени за Закона за политическите партии, с които се затягат правилата за изчисляването и отпускането на партийните субсидии, предаде БГНЕС.Законопроектът е внесен от Министерски съвет, а с него цели въвеждането на стриктна уредба за формирането, изчислението и изплащането на държавната субсидия за политическите партии и коалиции. Повод за законодателната инициатива стана журналистическо разследване, в което има информация за допуснати нарушения при определяне на партийната субсидия за 2018 г. От показаните там документи е видно, че вместо 11 лева на действителен глас, каквато е заложената в държавния бюджет партийна субсидия, няколко партии са получили 13,23 лв.Освен парламентарно представените ГЕРБ, БСП, „Обединени патриоти“, ДПС и „Воля“, от по-високата субсидия са се възползвали и партиите, които не са влезли в Народното събрание, но са преминали границата от 1% на последните парламентарни избори. След проверката на Върховна административна прокуратура стана ясно, че на петте политически партии и коалиции /ГЕРБ, БСП за България, Обединени патриоти, ДПС и ВОЛЯ/ неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на Закона за политическите партии.С промените се предвижда още преизчисление на годишната субсидия за периода от 26 май 2016 г. до влизането на закона в сила, а намалението да бъде за сметка на следващи траншове. При липса на такива обаче, разликата ще трябва да бъде възстановена от съответната партия до края на 2020 година, като за забавата ще бъде начислявана лихва. ", "date": "2019.06.14", "title": "Решават окончателно за намаляването на партийните субсидии"}
