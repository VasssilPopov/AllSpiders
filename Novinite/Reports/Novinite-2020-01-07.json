{"url": "https://www.novinite.bg/articles/184367/Rusiya-praznuva-Rojdestvo-Hristovo", "text": "Православните християни в Русия празнуват днес Рождество Христово. Отбелязването на големия празник започна в късните часове на понеделник със среднощни служби. Руският патриарх Кирил отслужи литургия в катедралния храм „Христос Спасител“ в Москва в присъствието на няколко хиляди души.За втора поредна година Владимир Путин посрещна Коледа в Санкт Петербург, в Спасо-Преображенската катедрала.Освен Руската църква, Коледа по юлианския календар празнуват Йерусалимската, Полската, Грузинската, Арменската и Сръбската православни църкви, както и манастири в Света горa.", "date": "2020.01.07", "title": "Русия празнува Рождество Христово"}
{"url": "https://www.novinite.bg/articles/184385/SNIMKA-Tosko-e-prebit-ujasyavashto-nyama-da-prostim-zarichat-se-roditelite-na-ubitiya-v-Solun-fen-na-Botev", "text": "Покрусеното семейство на пребития в Солун от въоръжени с метални тръби, боксове и ножове хулигани от агитката на ПАОК, а после и прегазен от кола Тоско Бозаджийски е в шок след черната вест за кончината на 28-годишния им син. Сестрата на младото момче разкри, че му е оставал само 1 изпит, за да се дипломира като юрист и да стартира кариера в тази сфера.Бащата Георги Бозаджийски, майката Александра и сестрата Петя днес са били в Солун, за да разпознаят тялото на Тоско и да са с него при транспортирането до Пловдив. Пред екип на bTV в Гърция те се съгласиха да говорят за трагедията: \"Чухме се с него минути преди фаталните случки. Каза, че си тръгва за България. После е станало страшното. Моето дете е убито, аз няма да простя на убийците му и ще настоявам да получат най-тежките наказания, които законът предвижда. Показаха ни го - беше ужасно. Пребит. Просто пребит\", заяви Георги Бозаджийски.\"Не е нормално това да се случва в 21 век в европейска държава. Искаме сурови наказания, за да няма повече пострадали млади хора\", добави през сълзи майката на Тоско - Александра.\"Той беше много интелигентен и никога не е проявявал агресия, не е футболен хулиган, а председател на фенклуба на Ботев на национално ниво\", каза сестра му - Петя.Феновете на Ботев, които са побратимени с Арис и често си разменят визити, са категоични, че няма да оставят нещата без последствия за агитката на ПАОК, без да уточняват какво имат предвид.Иначе - тримата задържани след зверството са вече с повдигнати обвинения. Двама от тях са хулигани от ПАОК, а техни съучастници с маски се издирват.Младата жена, която е блъснала Тоско и е избягала (предала се е сама на другия ден) не е фенка, а случайно е била на мястото. И тя обаче ще отговаря пред закона за предизвикване на смърт по непредпазливист, а гръцките закони в тази част са доста по-сурови от българските, където често се произнасят условни присъди. Именно прегазването е причината за леталния изход за Тоско, сочи аутопсията, твърдят медии в Гърция. След като гумите на мерцедеса минават през него той получава кръвоизлив в стомаха, а тазът му е натрошен.Босът на Арис взе отношение по темата и обяви:\"Фенът на Ботев е наш брат. Ясно е, че нямаше да попадне под гумите на кола, ако преди това не бе зверски бит и захвърлен на пътя, точно феновете на ПАОК са виновни за смъртта му. Арис ще поеме разходите по трансспортирането на тялото до България и ще следи как тече разследването на случая\".Опелото и погребението на Тоско Бозаджийски са утре в Пловдив, а процесията стартира в 13:00 часа.", "date": "2020.01.07", "title": "(СНИМКА) Тоско е пребит ужасяващо, няма да простим, заричат се родителите на убития в Солун фен на Ботев"}
{"url": "https://www.novinite.bg/articles/184362/1917-na-Sam-Mendes-s-9-nominacii-za-BAFTA", "text": "Този януари вдъхновеният от действителен скандал Бомба със закъснител ни кани да надникнем зад кулисите на най-могъщата и противоречива медийна империя на всички времена. Три емблематични за нашето време актриси – Никол Кидман, Чарлийз Терон и Марго Роби ще ни направят свидетели на разтърсващия скандал, довел до изобличаването и оттеглянето от длъжност на създателя на Fox News Роджър Ейлс.В Бомба със закъснител носителката на „Оскар“ Никол Кидман влиза в ролята на известната журналистка Гретчен Карлсън, която става първата жена, повдигнала обвинение за сексуален тормоз срещу Ейлс. Впоследствие към нея се присъединява популярна водеща Мегън Кели, в чиято роля влиза носителката на „Оскар“ Чарлийз Терон, която дълго време отказва да свидетелства срещу Ейлс. Номинираната за „Оскар“ Марго Роби изиграва младата Кейла Посписил – събирателен образ на няколко жени. Кейла е амбициозна и интелигентна, но същевременно и доста наивна. В ролята на Роджър Ейлс е виртуозният Джон Литгоу, който прави една от най-силните роли в кариерата си. Бомба със закъснител „взривява“ кината на 10 януари.", "date": "2020.01.07", "title": "„1917“ на Сам Мендес с 9 номинации за БАФТА"}
{"url": "https://www.novinite.bg/articles/184376/Skior-pomete-dete-na-pista-v-Pamporovo-i-mu-schupi-klyuchicata", "text": "11-годишно момиче от Смолян е със счупена ключица, след като е било блъснато на писта в Пампорово. Това съобщиха от пресцентъра на ОДМВР – Смолян.Инцидентът е станал около 11.00 часа на 6 януари 2020 г. на писта „Стойките“, когато молдовски гражданин на 24 години е блъснал малолетното момиче.В резултат удара детето е със средна телесна повреда.То е транспортирано в МБАЛ – Смолян за оказване на медицинска помощ, след което е освободено за домашно лечение.", "date": "2020.01.07", "title": "Скиор помете дете на писта в Пампорово и му счупи ключицата"}
{"url": "https://www.novinite.bg/articles/184380/Okolo-200-000-prishalci-karat-koli-v-Sofiya", "text": "Около 200 000 автомобила се движат в София, но собствениците им плащат данъци в провинцията, където са регистрирани. Това съобщи за в. \"Телеграф\" бивш шеф от ДАИ.Всяка година автомобилите от страната в столицата се увеличават, тъй като преместващите се да живеят в София предпочитат да плащат по-малки налози за тях по родните си места, където и обслужването в КАТ е по-бързо заради по-малкото опашки. Никой обаче не може да каже с точност колко са.Според неофициални данни в столицата ни се движат всеки ден приблизително 1 милион возила, от които към 800 000 са на софиянци, а останалите на адресно регистрирани в други градове, които обаче живеят в София.", "date": "2020.01.07", "title": "Около 200 000 пришълци карат коли в София"}
{"url": "https://www.novinite.bg/articles/184363/Manolova-408-protokola-na-izborite-v-Sofiya-sa-korigirani-poveche-ot-vednaj", "text": "„Въпреки че, съдът не прие заключението, то изцяло потвърждава твърденията ни, че в част втора на избирателните списъци са дописани неправомерно над 3000 души, които са гласували на местните избори. От данните на Информационно обслужване пък става ясно, че 408 протокола са коригирани повече от веднъж.“Това обясни председателят на гражданската платформа \"Изправи се.БГ\" Мая Манолова пред медиите след третото заседание в Административния съд днес по делото за касиране на местните избори в София.юСъдът отложи делото за 15 януари, след като вещото лице произнесе заключението си.По думите на Манолова корекциите на протоколите не са нанесени по установения от Изборния кодекс ред, тъй като не са присъствали всички членове на секционната избирателна комисия и поправките не са направени след броенето на бюлетините.Причината за 7000 невалидни бюлетини е това, че Общинската избирателна комисия е била информирана за нарушенията на ЦИК от 3 ноември, затова как трябва да се отчитата недействителните бюлетини, но СИК не е била информирана своевременно.„Истинските резултати могат да станат ясни единствено чрез отваряне на чувалите и повторно преброяване на бюлетините“, категорична е Манолова.Относно защитната теза на отсрещната страна, че повторното преброяване на бюлетините няма да промени резултата, Манолова заяви, че „дори простите сметки – 7000 недействителни бюлетини, близо 7000 души дописани неправилно и гласували по време на изборите и две трети от секционните протоколи, в които са правени корекции, включително от назначени сътрудници не по установения ред, водят до извода, че резултатът е различен“.Четвъртото заседание по делото ще бъде на 15 януари, сряда, от 10 часа.", "date": "2020.01.07", "title": "Манолова: 408 протокола на изборите в София са коригирани повече от веднъж"}
{"url": "https://www.novinite.bg/articles/184366/Barekov-dade-piyaniya-Djambazki-na-glavniya-prokuror-DOKUMENT", "text": "Бившият евродепутат Николай Бареков подаде сигнал до главна прокуратура. Поводът този път е заловеният да шофира в нетрезво състояния Ангел Джамбазки. В документа се посочват съмнения за наличие на злоупотреба с влияние и манипулиране на кръвна проба за наличие на алкохол с цел прикриване  на престъпление, извършено от лицето, което към настоящия момент е член на Европейския парламент.Бареков смята, че има основателни съмнения и за това, че не са спазени изискванията на Наредба № 1 от 19 юли 2017 г. за реда за установяване употребата на алкохол. \"Според същата кръвната проба за наличие на алкохол в кръвта на евродепутата Ангел Джамбазки е следвало да бъде дадена в ЦСМП- Самоков в рамките на 45 минути след извършване на проверката, но според наши източници нито на 07.12.2019 г., нито на 08.12.2019 г. в регистрите на ЦСМП няма регистриран такъв случай\", се казва в сигнала като се подчертава, че съмнения за злоупотреба с влияние и опит за прикриване на случая създава и фактът, че и от РУП-Самоков мълчат по този случай.В документа се упоменава още, че според депутат от партия АТАКА Ангел Джамбазки  в нарушение на Наредба № 1 от 19 юли 2017 г. е дал кръвна проба за наличие на алкохол в кръвта във Военно медицинска академия /ВМА/. Важно е тук да се отбележи, че  публично известен факт е, че лечебното заведение е подчинено на Красимир Каракачанов, който освен съпартиец на лицето Ангел Джамбазки е и вицепремиер и министър на отбраната, което създава основателно съмнения за явна злоупотреба с влияние и опит за прикриване на престъпления, извършено от представител на властта. След като изнася всички факти и обстоятелства около случката с настоящия евродепутат Бареков настоява да бъде извършена проверка от главна прокуратура, която да де отговори на следните въпроси:1. Кога, къде точно и в колко часа е спряно на 07.12.2019г. лицето Ангел Джамбазки да управлява МПС с алкохол в кръвта?2. Какви стойности е отчело техническото средство (дрегер)?3. Къде и в колко часа Ангел Джамбазки е дал кръвна проба, която е с много по-ниски стойности?4. Какъв е статистическият процент на разминаване между резултатите, отчетени от техническо средство /дрегер/  и тези, отчетени при взимане на кръвна проба?5. Имало ли е намеса от страна на вицепремиера Красимир Каракачанов за прикриване на факти и обстоятелства за извършено престъпление?6. Защо МВР крие пет дни скандалната информация от обществото, като включително не се публикуват бюлетините на 7 и 8 декември 2019 г.? ", "date": "2020.01.07", "title": "Бареков даде пияния Джамбазки на главния прокурор (ДОКУМЕНТ)"}
{"url": "https://www.novinite.bg/articles/184383/GERB-BSP-ne-znayat-kakvo-e-vot-na-nedoverie", "text": "Вече трета година колегите от БСП и г-жа Нинова не се научиха какво е вот на недоверие и какъв е смисълът на този акт. Това не е пиар инструмент, който да играе ролята на „всяко чудо за три дни“. Това е нещо доста по-сериозно“, каза на брифинг народният представител от ГЕРБ Toма Биков.Според него единствената мярка, която БСП предлага за справяне с водната криза в Перник, е падане на правителството. „В този смисъл и вотът на недоверие е едно безотговорно поведение, на което ние като управляващо мнозинство ще реагираме и отхвърлим“, добави той.Депутатът препоръча на лидера на БСП Корнелия Нинова да се вгледа в действията на кмета на Перник, който според него много ясно показва как се действа в такава ситуация, когато отговорността за решаването на кризата се носи лично от теб. „Това е така, защото тези, които работят на място виждат каква е ситуацията, а тези на „Позитано“ смятат, че тя може да се реши с няколко пресконференции“, каза Биков.Той отбеляза, че на брифинга на левицата е присъствал и народният представител Явор Божанков, който говори срещу боклука, а семейният му бизнес е свързан със скрап дейности. „Малко ми е нахален този ход“, допълни той.Народният представител от ГЕРБ и председател на комисията по околна среда и води в парламента Ивелина Василева определи поведението на БСП като недържавническо. „Нагнетяването на страх и истерия не е достойно поведение на една политическа сила“, каза тя и добави, че опозицията не е внесла нито едно законодателно предложение в секторите - води, въздух и отпадъци. „През последните три години те подкрепяха нашите предложения към секторите. Само за последната година ние внесохме три предложения за подобряване на състоянието на атмосферния въздух“, припомни тя.БСП иска Борисов да поеме отговорност и да признае пропуска във водния сектор„БСП хвърлят обвинения срещу нас, те самите в своята „Визия за България“ предлагат да бъде осигурено финансиране за инсталации, които изгарят отпадъци“, заяви Василева.Според нея правителството е предприело светкавични действия за справяне с водната криза в Перник. „Очакваме да стартира водният цикъл – проект, за който бяха осигурени 105 млн. лв. договор между МОСВ и ВиК август месец миналата година“, уточни тя.Ивелина Василева поясни, че държавата следи язовирите в страната. По думите й състоянието на ВиК мрежата не е добро, за това е нужно да се работи целенасочено.", "date": "2020.01.07", "title": "ГЕРБ: БСП не знаят какво е вот на недоверие"}
{"url": "https://www.novinite.bg/articles/184358/Futbolist-1-na-Balgariya-izvede-smarfovete-koito-vpechatliha-s-podkrepa-kam-fen", "text": "Превърналият се в легенда треньор Бруно Акрапович и футболист номер 1 на България - Димитър Илиев, изведоха отбора на Локомотив за първото занимание за 2020- та година.4-ма футболисти са на проби при \"смърфовете\" от днес. Това са Габриел Асус, Жеферсон Жуниор, Игор Хайнен и Мирза Хасанбегович. Малко по-късно с багажа си на Лаута пристигна и турчинът с белгийски паспорт Албер Адемоглу.Двама юноши на клуба също ще тренират с отбора. Това са Кристиан Томов и Петър Петров. По-късно към заниманията ще се присъединят Милош Петрович, Парвиз Умарбаев и Ален Ожболт.Преди началото на заниманието отборът изказа подкрепата си към фен на черно-белите, на когото предстои операция на окото.\"Искам да поздравя всички с новата година и да си пожелая на нас и на нашите фенове да постигнем още по-големи успехи от миналата година\". С тези думи започна треньорът на Локо Бруно Акрапович на пресконференция след първата тренировка за 2020 г.„Започнахме с няколко нови играчи на проби. Все още обаче не мога да кажа нищо за тях. Има много оферти за Ален Ожболт и почти сигурно той няма да остане при нас, а ще иде мак в Слован Братислава. Трудно ще намерим негов заместник. Надявам се все пак да се появи играч, който да го замести. На този етап няма да освобождаваме други играчи. Това може да стане само, ако намерим по-добри от тях“, каза Акрапович.Футболист №1 на България - Митко Илиев, пък даде да се разбере, че самочувствието в тима е високо.\"Още асимилирам това, което се случи в неделя. Много съм щастлив от наградата. Сега ни предстои по-трудното,  а именно подготовката. Трябва да сме на максимум, за да защитим позицията, която имаме и Купата, която спечелихме“, каза Илиев.„Надявам се да намерим добри заместници на играчите, които ни напуснаха. Виждате, че Локомотив се противопостави на най-силния отбор в България Лудогорец. Спокойно мога да кажа, че сме конкуренция на шампиона. Мога да играя и като нападател и като халф. Чувствам, че отбора има нужда от мен и ще направя всичко, за да постигнем целите, които сме си поставили“, завърши капитанът на Локо.", "date": "2020.01.07", "title": "Футболист №1 на България изведе \"смърфовете\", които впечатлиха с подкрепа към фен"}
{"url": "https://www.novinite.bg/articles/184379/Zapochva-umartvyavaneto-na-prasetata-zarazeni-s-ACh-kraj-Shumen", "text": "Умъртвяването на прасетата заразени с африканска чума край село Никола Козлево започна, съобщи Bulgaria ON AIR. 24 500 животни ще бъдат евтанизирани. Достъпът до свинекомплекса е ограничен, а междувременно разследването на ветеринарните власти от къде е дошла заразата продължава.3- километрова предпазна и 10- километрова наблюдавана зона бяха обявени около свинекомбината в селото. Прасетата ще бъдат заровени на специална площадка до село Хърсово. Евтанизирането ще продължи няколко дни. След това ще се направи дезинфекция на целия комплекс. За момента се предполага, че финансовите загуби за фермата се изчисляват на 10 милиона лева.", "date": "2020.01.07", "title": "Започва умъртвяването на прасетата заразени с АЧ край Шумен"}
{"url": "https://www.novinite.bg/articles/184342/Bum-na-povredeni-koli-zaradi-nekachestveno-gorivo-iztegliha-golyamo-kolichestvo-primesi", "text": "Ръст на оплаквания и повреди на автомобилите отбелязват сервизите покрай празниците. Причината е в некачествено гориво, най-често с примеси. Най-голям проблем има с дизела, следван от бензина, съобщи NOVA.По време на пътуването за празниците Владимир Александров забелязал, че колата му се държи странно. Оказало се, че проблемът е запушен бензинов филтър.Експертите в сервиза категорично посочили, че причина за повредата било некачествено гориво.Годините шофьорски стаж също са научили Владимир да разпознава кога е сипал гориво с примеси.От сервиза казват, че колите, които са се озовали там по празниците са били със сходни проблеми - липса на мощност, трудно палене и сериозни поражения.Най-често те са се сблъскали със запушени филтри, дефекти в горивните системи, а в някои случаи дори с повредени двигатели. Виновник за всички тези проблеми е един и същи - лошото гориво.\"При новите автомобили няма друга причина, която да запуши dpf филтър, освен лошо гориво.Когато не обърнем внимание и продължим да караме с некачествено гориво, двигателят почва да работи с повишено чукане и често пъти може да счупи бутало, дори да задере лагери \", обясни пред Нова телевизия експертът Румен Дунев.В празничните дни оплакванията са стигнали и до Държавната агенция за метрологичен и технически надзор. Заради откритите нарушения са изтеглени над 25 000 литра проблемно гориво.Става въпрос за дизел с примеси, най-вероятно от бензин, което е възможно да се случи и при превоза.Експертите обаче са категорични, че по големите бензиностанции по-рядко има проблеми, тъй като контрол има по цялата верига. Въпреки това все по-често се появяват и съмнителни бусове, които превозват гориво с туби.", "date": "2020.01.07", "title": "Бум на повредени коли заради некачествено гориво, изтеглиха голямо количество примеси"}
{"url": "https://www.novinite.bg/articles/184347/Dneven-horoskop-za-vtornik", "text": "Днес ще имате гости. Един от гостите ви ще бъде по-специален и трябва да му обърнете повече внимание. Ще си спечелите репутация на прекрасен домакин, което е голям плюс за всеки. Преди всичко трябва да се забавлявате.Днес ще бъдете абсолютно фокусирани върху писането. Имате много информация, която да предадете на всеки, който може да се интересува от това, което имате да кажете. Всичко, което ще напишете днес, ще бъдете много интересно. Днес ще бъдете много заети с работата си, Близнаци. Доходите ви ще се увеличат и ще постигнете сериозни успехи днес. Независимо от това, продължавайте да търсите нови възможности. Ще бъдете изненадани. Вижте повече на: ", "date": "2020.01.07", "title": "Дневен хороскоп за вторник"}
{"url": "https://www.novinite.bg/articles/184377/Otpadnahme-zloshtastno-ot-ATP-Cup-sled-zaguba-ot-Belgiya-i-mechtata-ugasna", "text": "Тандемът Димитров/Лазаров не успя да повтори подвига срещу Великобритания и срещу опитната двойка на Белгия - Флийген и Жил, ги надиграха в драматичен шампионски тайбрек с 3-6 6-4 10-7 и изхвърлиха страната ни от турнира.При това развитие националите ни остават трети, макар загубата с 1-2 загуби от Белгия да бе единствената, която записаха. В първия ден на ATP Cup поднесоха огромна изненада срещу Великобритания, а след това се справиха и с Молдова. Британците и белгийците обаче имат по-добри показатели, а директната победа над нас от днешните ни противници също оказва ключово влияние.Днес в първия двубой от серията Димитър Кузманов се наложи над втората ракета на белгийците Стив Дарси с 6-0 6-3, но след това Давид Гофен постигна пълен обрат срещу Гришо до 4-6 6-2 6-2, за да върне паритета.Още при първият гейм белгийците стигнаха до решаваща точка след двойна грешка на Григор Димитров, но първата ни ракета успя да се справи със ситуацията.В четвъртия бе ред на Жил да направи двойна. Лазаров съумя по-късно да направи резултата 30-30, а непредизвикана на сервиращия даде две поредни точки за пробив на българите. Първата беше завършена с воле, а при втората грешно отсъждане на съдията на линията лиши националите ни от лесно завършване. Все пак имаше успешно обжалване и Димитров се пребори за пробива – 3-1.При 4-2  се изигра много ключов гейм за развитието на сета.  Лазаров трябваше да играе предимно на втори сервис и това даде добра възможност на белгийците да потърсят връщане на пробива. Поведоха с 40-15, получавайки три поредни брейкбола. Александър изпълни добро воле при първия, след което Григор успя да завърши с труден смач с отскок. Лазаров измъкна гейма с два начални удара и резултатът стана 5-2.\r\n\r\n\r\n\r\nВ откриващия гейм на втората част Жил показа изключителни рефлекси, но постоянна атака на Лазаров направи резултата 0-30 в полза на България. Последва отличен ретур на Димитров – три поредни брейкбола. Първият бе отразен с уинър, но при втория Григор отново завърши още от посрещането на сервиса.Белгийската двойка продължаваше да показва великолепни волета и при 30-15 Флийген върна смача на Лазаров, след което завърши, носейки три поредни точки за рибрейк на отбора си. Първата ни ракета изведе нашия тандем до решаваща точка, която отново бе спечелена от нашите представители – 2-0.Все пак Жил и Флийген дочакаха своя момент и изравниха за 2-2  на сервис на Лазаров с няколко впечатляващи ретура.Двете двойки успяха да спечелят следващите си подавания убедително, като бързите геймове доведоха до резултат 4-5, когато Григор Димитров трябваше да сервира за оставане в сета. Флийген изработи първата точка с плътен ретур в краката на първата ни ракета, а впоследствие Лазаров сгреши на мрежата и резултатът стана опасен – 0-30. Първият начален удар на бившия №3 продължи да не влиза, но пък вторият също свърши работа в следващата точка и не се стигна до разиграване. Двойна грешка донесе три поредни сетбола за белгийците. Още първият беше материализиран.Първият инфарктен момент в шампионския тайбрек дойде при 1-1, когато Лазаров бе атакуван на няколко пъти от белгийците, но успя да построи добре точката и да завърши на мрежата, пише tennikafe.com. Все пак при 2-3 Флийген и Жил стигнаха до минипробив, след като Лазаров отново пое отговорност при волетата, но този път намери мрежата. Белгийците продължаваха да търсят само 22-годишният състезател с ударите си и той бе много близо до това да върне минибрейка при 3-4, но топката излезе в аут. При 3-6 националите ни бяха поставени под огромно напрежение, но сервиращият Лазаров показа солидна психика и намали разликата на 5-6. Вкрайна сметка след 7-10 точки нашите надежди се изпариха.", "date": "2020.01.07", "title": "Отпаднахме злощастно от ATP Cup след загуба от Белгия и мечтата угасна"}
{"url": "https://www.novinite.bg/articles/184384/Laletata-uvyahnaha-stapkani-ot-silna-Balgariya", "text": "Страхотно представящият се мъжки национален тим на България записа втора победа в континенталната олимпийска квалификация в Берлин. Състезателите на Силвано Пранди надиграха категорично Нидерландия с 3:0 (25:19, 25:16, 25:15) в двубой от група В, изигран в зала „Макс Шмелинг Хале“.Българките волейболисти излизат начело на временното класиране с 5 точки (2 победи), нидерландците са на последното четвърто място с 0 точки.Двубоят стартира равностойно за двата тима, след което „лъвовете“ поведоха в резултата. Постепенно момчетата на Силвано Пранди натрупаха добра преднина и не позволиха на съперника особено противодействие пише bgvolleyball.com. В ключовите моменти „лалетата“ намалиха част от дистанцията, но не се случи нищо повече.Втората част протече изцяло под диктовката на „трикольорите“, които затвориха гейма с убедителното 25:16 и крайното 2:0 гейма.Третият гейм бе спечелен най-категорично от родните представители (25:15), които записаха чист успех за 71 минути.Утре (8 януари) нашите момчета играят срещу европейския шампион Сърбия. Двубоят е от 15:30 ч.", "date": "2020.01.07", "title": "\"Лалетата\" увяхнаха, стъпкани от силна България"}
{"url": "https://www.novinite.bg/articles/184345/Praznuvame-Ivanovden", "text": "Днес празнуваме Ивановден. Православната църква почита паметта на Свети Йоан Кръстител - - последният старозаветен пророк, който кръщава Исус Христос в река Йордан. Обредното къпане за здраве на Йордановден продължава и на 7 януари.Според народните вярвания Св. Йоан Кръстител е покровител на кумството и побратимството. Личен празник имат хората с имена Иван, Ива, Ивана, Ваня, Йонко, Йоана, Калоян, Жан, Жана, Яне и техните производни.Сред хилядите именници, носещи името Иван и производните му са 228 546 мъже, а жените, които празнуват днес са 127 404.Иван и Иванка са сред най-разпространените български имена у нас, според най-актуалната национална статистика, публикувана на връх Богоявление, съобщава БГНЕС. Жените, носещи името Иванка у нас са 55 260, а мъжете с име Иван – 147 644.В Карлово ще се състои обичаят „Къпане на булка“.  В коритото на Дръндевата чешма се къпят всички булки, сключили брак през изминалата година. Този ритуал се извършва за здраве и плодородие. ", "date": "2020.01.07", "title": "Празнуваме Ивановден"}
{"url": "https://www.novinite.bg/articles/184382/Gracki-medii-Kola-e-ubila-balgarina-v-Solun", "text": "Продължава разследването на смъртта на 28-годишния българин, който беше нападнат и пребит от футболни агитки в Солун, а по-късно и блъснат от автомобил.Гръцки медии съобщават, че според първоначалните резултати от аутопсията смъртта е причинена от удара на колата. Към момента полицията е задържала трима души - двама от нападателите и водача на автомобила.", "date": "2020.01.07", "title": "Гръцки медии: Кола е убила българина в Солун"}
{"url": "https://www.novinite.bg/articles/184381/Smrazyavasht-trejlar-na-dalgoochakvanoto-prodaljenie-na-hita-na-Djon-Krazinski-Nito-zvuk-2", "text": "След тоталния успех на хорър-трилъра от 2018 година Нито звук, иновативният режисьор Джон Кразински представя втора част на дългоочакваната продукция, която ще повиши нивата на адреналин в кината през март. Още с трейлъра на филма зрителите стават свидетели на бурната развръзка около мистериозната и животозастрашаваща заплаха, която не само не се е разминала, но води със себе си още жестоки препятствия, нова атака с нова дилема отвъд пустошта.Напрежение, умопомрачаващ саундтрак и невъобразима динамика на действието ще видим в дългоочакваната продукция, която ни потапя още по-дълбоко в света, в който тишината е единственият закон за оцеляване. След смъртоносните събития у дома, сега семейство Абът трябва да се изправят пред ужасите на външния свят, докато продължават борбата си за оцеляване в абсолютно мълчание. Принудени да се впуснат в неизвестното, те бързо осъзнават, че създанията, които ловуват само по най-малкия звук, не са единствената заплаха, която дебне отвъд пясъчната пътека. Разтърсващата история от Нито звук 2 отново е дело на режисьора Джон Кразински. Той е и сценарист на филма заедно със Скот Бек и Брайън Уудс. Във втората част на трилъра се завръщат Емили Блънт, Милисент Симъндс и Ноа Джуп, а сред новите попълнения в актьорския състав влизат Килиън Мърфи, Джимон Унсу, Уейн Дювал и други. Колко може да понесе човешката воля и струва ли си да бягаш, когато не виждаш спасение? 2 идва в кината на 20 март, а дотогава, моля, пазете тишина!", "date": "2020.01.07", "title": "Смразяващ трейлър на дългоочакваното продължение на хита на Джон Кразински \"Нито звук 2\""}
{"url": "https://www.novinite.bg/articles/184371/Zaradi-vodnata-kriza-v-Pernik-Otlagat-festivala-Surva", "text": "Фестивалът \"Сурва\", който традиционно се провежда в Перник, тази година няма да се състои. Причината - кризата с водата в общината и въведения режим, съобщи за NOVA кметът на града Станислав Владимиров.Във вторник министърът на здравеопазването Кирил Ананиев и главният държавен здравен инспектор доц. Ангел Кунчев са посетили града и са разговаряли с Владимиров. Категоричното мнение на здравното ведомство е, че заради опасност от зарази е по-добре фестивалът да бъде отменен. От Районната здравна инспекция също са крайно против провеждането на „Сурва“ 2020.Само в селата около Перник ще се проведе автентичният ритуал, който съпътства \"Сурва\".", "date": "2020.01.07", "title": "Заради водната криза в Перник: Отлагат фестивала \"Сурва\""}
{"url": "https://www.novinite.bg/articles/184351/Navarshvat-se-5-godini-ot-atentata-sreshtu-Sharli-Ebdo-svetat-si-spomnya-za-teroraVIDEO", "text": "Светът и Париж си спомнят за една трагична годишнина - навършват се 5 години от атаката срещу сатиричното списание \"Шарли Ебдо\", при която загинаха 12 души. На 7 януари 2015 година двама маскирани и въоръжени мъже нахлуват в редакцията и откриват огън. Седмичникът многократно публикува карикатури с пророка Мохамед и това се предполага е провокирало нападението.В следващите няколко дни са извършени още няколко атаки, включително на супермаркет. Редакцията на \"Шарли Ебдо\" получи подкрепа от цял свят, беше проведен и безпрецедентен марш по улиците на Париж, с участието на десетки световни лидери. Целта беше да се покаже обединеното лице на Европа и да се защити свободата на словото. Днес в Париж са планирани серия възпоменателни церемонии в памет на загиналите.Ричард Малка, адвокат на \"Шарли Ебдо\": \"Редакцията получава заплахи в социалните мрежи всяка година. Тези заплахи се разследват от полицията, разглеждат се в съда и се осъждат. Заплахите не спират, но и Шарли Ебдо не се отказва. Всъщност това е целта - да не се предадем.\"", "date": "2020.01.07", "title": "Навършват се 5 години от атентата срещу \"Шарли Ебдо\" , светът си спомня за терора(ВИДЕО)"}
{"url": "https://www.novinite.bg/articles/184386/Producentat-na-Mejduzvezdni-vojni-posreshtnal-Nova-godina-v-Razlog-s-kapama-i-greyano-vino", "text": "Един от най-влиятелните холивудски продуценти в момента - Рам Бергман, се озова навръх Нова година култов курорт в Разлог на капама и греяно вино. Продуцентът на “Междузвездни войни – Последният джедай\" избра тази далечна за него дестинация по покана на доведената му тъща – Ирина Асиова-Диамант – родом от града. Бергман е женен за дъщерята на продуцента Моше Диамант, който пък е съпруг на Ирина.Собственикът на престижния петзвезден хотел Йордан Каназирев даде тържествена вечеря в чест на своя виден холивудски гост и извади оферта пред американеца да снима следващия си филм в Разлог. На изпроводяк Рам Бергман подари на любезния домакин тениска на “Междузвездни войни\" с лично написаното послание: Йордан, нека силата бъде с теб!За жалост семейство Бергман не можа да се наслади за дълго на региона, тъй като трябваше да се завърне в Лос Анджелис, за да присъства на церемонията по връчването на Златните глобуси.Последният хит на Рам Бергман “Вади ножовете\" (Knives out) с Даниел Крейг и още куп звезди, беше номиниран в три категории, очаква се да участва и за “Оскар\".", "date": "2020.01.07", "title": "Продуцентът на \"Междузвездни войни\" посрещнал Нова година в Разлог с капама и греяно вино"}
{"url": "https://www.novinite.bg/articles/184372/Nyama-drug-kato-nego-Ronaldo-zadmina-Mesi-po-hettrici", "text": "Голямата звезда на италианския хегемон Ювентус – Кристиано Роналдо, задмина Лео Меси по вкарани хеттрици.Головият хищник от Португалия вече има 36 хеттрици в европейските клубни първенства, след като наниза 3 попадения в мрежата на Наполи в Серия А на Ботуша.34 от тях Роналдо е вкарал за Реал Мадрид, по един за Манчестър Юнайтед и Юве.  Меси е с 35, всички с екипа на Барселона.Кристиано се превърна и в първия футболист в историята, който има хеттрици във Висшата лига, Ла Лига, Серия \"А\" и на Световно първенство.Той е забивал по три гола в един мач още в квалификации за Мондиал и Европейски първенства, Купата на Краля, Световното клубно първенство, Лигата на нациите и Шампионска лига.", "date": "2020.01.07", "title": "Няма друг като него! Роналдо задмина Меси по хеттрици"}
{"url": "https://www.novinite.bg/articles/184356/Silno-zemetresenie-udari-ostrov-Sumatra-na-myastoto-kadeto-stana-mega-cunamito-ot-2004-a", "text": "Земетресение с магнитуд 6.2 беше регистрирано югозападно от индонезийската автономна провинция Ачех на остров Суматра, предаде Американския геофизичен институт. На горе-долу това място преди 15 години уари трус с магнитуд на9 по Рихтер, който впоследствие предизвика мега-цунами, което заля десетина страни и уби над 300 000 души.Трусът сега е станал на дълбочина 20.3 км. Индонезийската метеорологична и геофизична служба съобщи, че земетресението е било с магнитуд 6.2 и на дълбочина 13 км, и уточни, че то не би могло да предизвика цунами.Според Европейско-средиземноморския сеизмологичен център, епицентърът на труса е бил на 315 км югозападно от град Медан - административен център на провинция Северна Суматра.За момента няма данни за пострадали или щети.", "date": "2020.01.07", "title": "Силно земетресение удари остров Суматра, на мястото, където стана мега-цунамито от 2004-а"}
{"url": "https://www.novinite.bg/articles/184348/Pette-naj-bogati-familii-v-SASht", "text": "Издaниeтo Fоrbеѕ чecтo излизa c инфopмaция зa няĸoи oт нaй-бoгaтитe xopa в cвeтa. Oт cпopтиcти и филмoви звeзди дo бизнec мaгнaти и няĸoи oт нaй-бoгaтитe фaмилии в cвeтa издaниeтo oчepтaвa нeтнитe им бoгaтcтвa, ĸaĸтo и нaй-вaжнитe пoдpoбнocти oĸoлo тяx. Mнoгo oт имeнaтa нe ca изнeнaдa зa ниĸoгo. Paзминaвaнeтo в нaтpyпaнитe им cъcтoяниe нapacтвa вce пoвeчe, ĸaтo пeттe ceмeйcтвa нa чeлни пoзиции имaт пoчти 40 милиapдa дoлapa пoвeчe oт ocтaнaлитe 20.Ceмeйcтвaтa Уoлтън, Kox и Mapc ca eдинcтвeнитe, чиeтo бoгaтcтвo e нaд 50 милиapдa дoлapa вcяĸo, а oбщo вcичĸи 25 ceмeйcтвa в cпиcъĸa пpитeжaвaт 722 милиapдa дoлapa, пишe Іnvеѕtореdіа, цитирана от .    ", "date": "2020.01.07", "title": "Петте най-богати фамилии в САЩ"}
{"url": "https://www.novinite.bg/articles/184353/Sin-na-shef-v-solunskata-policiya-e-sred-huliganite-koito-ubiha-balgarina-Tosko", "text": "Син на офицер от полицията е един от двамата задържани фенове на ПАОК за смъртта на привърженика на Ботев Тоско Бозаджийски. Нападателите са на 24 и 26 години, но имената им се пазят в тайна. Според електронното издание на Катимерини, наблюдаващият прокурор е наредил допълнително разследване на инцидента и как са действали пристигналите на място полицаи. За целта ще бъдат използвани записите от видеокамери на околните сгради, пише \"Български новини\".Както е известно 28-годишният пловдивчанин почина в солунската болница Хипократ, след като първо бе бит и наръган с нож от запалянковци на ПАОК, а след това те са го проснали на улица Мария Калас, където той е бил прегазен от 26-годишна гъркиня с чуждестранен паспорт.След като е прегазила Бозаджийски тя не е спряла на местопроизшествието. Той заедно с още осем привърженици на Ботев са били на мача на братския на канарчетата Арис срещу черно-белите от ПАОК. При инцидента момчетата от българската група са били облечени в жълто-черно, каквито са и клубните цветове на Арис.Въпросната жена е идентифицирана и е привикана за разпит. След него обаче на нея не е повдигнато обвинение, нито пък й е наложена ограничителна мярка.Наблюдаващият прокурор обаче е наредил да се разследва дали фатално за Тоско Бозаджийски е било прегазването с колата или нанесените му удари от запалянковците на ПАОК. За целта се изчакват и резултатите от аутопсията със заключенията на съдебните медици.", "date": "2020.01.07", "title": "Син на шеф в солунската полиция е сред хулиганите, които убиха българина Тоско"}
{"url": "https://www.novinite.bg/articles/184365/SASht-napompa-muskuli-s-demonstraciya-na-52-stelta-F-35-koito-mogat-da-srinat-Iran", "text": "ВВС на САЩ демонстрира огромната си сила, задействайки 52 въоръжени стелт изтребителя с обща стойност 4.2 милиарда долара по време на военни маневри на фона на ескалацията на напрежението с Иран. Страховете от избухването на конфликт между САЩ и Иран, който може да доведе до разпалването на Трета световна война стават все по-големи на фона на ескалиращото напрежение между Вашингтон и Техеран след убийството на иранския генерал Касем Сюлеймани.   Вчера, иракският посланик в ООН Мохамед Хюсейн Бахр Алулуум заяви, че въздушният удар на САЩ в Багдад, при който бе убит иранския генерал, може да доведе до \"разрушителна война\".   Днес в мрежата се появиха кадри на 52 свръх модерни стелт изтребителя Lightning II, които излитат като една вълна от летището във военната база Хил в щата Юта в понеделник.   Ученията бяха проведени на фона на новината, че ескадрилата най-накрая е достигнала своя пълен боен потенциал. \"Готови сме да летим, да се бием и да победим\", написаха от военното подразделение.  Оттам също добавиха, че по време на маневрите за изпитани \"способностите на летците да излитат масово с Ф-35\". Все пак бе допълнено, че ученията не са проведени като резултат от ескалацията на напрежението с Иран. Броят на изтребителите обаче - 52 - отговаря на специфичната и символична заплаха на президента на САЩ Доналд Тръмп, отправена по адрес на Иран по-рано тази седмица. \"Нека да служи като предупреждение, че, ако Иран атакува американци или американски активи, ние сме взели под прицел 52 ирански цели (точно толкова - 52, колкото бяга заложниците в американското посолство при избухването на Ислямската революция), като някои от които са много важни обекти и ирански обекти на културата, и тези цели, както и самият Иран, ще бъдат ударени много бързо и много силно\", написа Тръмп в публикация в Туитър. Междувременно стана ясно, че Пентагонът планира да изпрати шест бомбардировача B-52 във военната си база в Ирак.  Източници твърдят, че стъпката цели да увеличи военното присъствие на САЩ в Близкия изток, както и да се окаже подкрепа на 3000-те американски войници, изпратени в региона по-рано тази седмица.   Кореспондентът на Си Ен Ен в Пентагона Барбара Стар потвърди в понеделник плановете на министерството на отбраната на САЩ да изпрати шест самолета в региона. \"Пентагонът започва изпращането на 6 B-52 в Диего Гарсия. Казаха го американски официални лица. Бомбардировачите ще са на разположение за операции срещу Иран, ако такова разпореждане бъде дадено, заявиха официалните лица\", написа тя в Туитър.", "date": "2020.01.07", "title": "САЩ напомпа мускули с демонстрация на 52 стелта F-35, които могат да сринат Иран"}
{"url": "https://www.novinite.bg/articles/184352/Kak-da-varnem-nejelanite-podaraci", "text": "Коледа и Нова година минаха, настъпва време за връщане на нежеланите подаръци. Кога обаче имате право да върнете даден продукт, просто, защото не го харесвате? Вижте съветите на Европейски потребителски център България. Физическите магазини приемат обратно подаръците като добра практика Ако подаръкът е купен на място от магазин, в 27 от държавите в ЕС нямате право да ги върнете.Само в Литва клиентите могат да върнат неизползваните продукти, купени от магазин, в рамките на 14 дни, считано от датата на покупката и да поискат да им се възстанови цената. В същото време във всички държави от ЕС по-големите вериги магазини дават подобна възможност като жест на добра воля. Възможно е парите да се получат обратно, продуктът да се замени срещу ваучер или срещу друг вид. За повечето магазини има определен краен срок за това. В България най-често периодът е 1 месец.: Проверете общите условия на търговеца.Онлайн търговците - задължени по закон При подаръците, купени онлайн, ситуацията е различна. Тези стоки могат да бъдат върнати във всички страни от ЕС в рамките на 14 дни и то без да се посочва конкретна причина. Продуктите обаче не трябва да бъдат използвани! Ако например защитната найлонова опаковка на видеоигра на CD е отстранена, то дискът се счита за използван и правото на отказ вече не важи. Има и други изключения, които не подлежат на връщане – например отворена козметика, книги, храни и напитки, или стоки, направени по ваша поръчка, както и продукти, които по някакъв начин влизат в контакт с тялото и по хигиенни причини няма как да бъдат продадени на друг клиент – например бельо, маша за коса, епилатор или самобръсначка. Съвет: Когато връщате стоката, уверете се, че опаковката е достатъчно стабилна и сигурна, за да не се повреди стоката при транспортиране. Използвайте оригиналната опаковка - ако е възможно. Ако стоките не са добре опаковани, в случай на транспортни щети, то ще е много трудно да ви бъде възстановена цялата сума.Може да се стигне до 2 капана, ако искате да смените или да върнете дефектни стоки. Първо: Трябва ви доказателство за покупката. Това може да бъде разписка, касова бележка, извлечение от кредитна или дебитна карта. Това означава, че трябва да помолите човека, който ви е направил подаръка, за такова доказателство – и постъпката ви може да се окаже малко неловка. Второ: Обикновено коледните подаръци се купуват по-рано, поради което е възможно срокът за връщане да е много кратък или дори изобщо да нямате шанс да го направите. : Ако пуловерът определено е твърде малък и няма шанс да го върнете или замените, може да го дадете за благотворителност, да го продадете в интернет или да участвате в събитие за размяна на подобни нежелани стоки.", "date": "2020.01.07", "title": "Как да върнем нежеланите подаръци?"}
{"url": "https://www.novinite.bg/articles/184369/Iran-smeni-zakona-Veche-vseki-US-voenen-e-terorist", "text": "Иранският парламент днес прие спешно закон, класифициращ всички американски военни сили като \"терористични\". Това става след убийството в Ирак на иранския генерал Касем Солеймани при американски въздушен удар, предаде Франс прес.Депутатите внесоха поправка в одобрен неотдавна закон, който обявява за \"терористични\" американските сили, разположени в район, простиращ се от Африканския рог през Близкия изток до Централна Азия.Съгласно новия текст това определение вече обхваща \"всички служители на Пентагона и свързаните с тях служби и организации, както и ръководителите, замесени в смъртта на Касем Солеймани\", предаде ТАСС, позовавайки се на иранската информационна агенция Фарс.Поправката, гласувана по време, когато Солеймани ще бъде погребан в родния си град Керман, изглежда има най-вече символично значение, смятат наблюдатели.Първоначалният текст на закона беше приет през април 2019 г. и в него се казваше, че Иран \"смята САЩ за държава, която е спонсор на тероризма\".Тогава Техеран представи закона като реципрочна мярка в отговор на решението на Вашингтон да включи иранския корпус на Гвардейците на ислямската революция в списъка си на чуждестранните терористични организации, припомня АФП.В същото време се разбра, че Пентагонът се разграничи от заканата на президента Доналд Тръмп, че ще бомбардира ирански културни обекти независимо от международната забрана за такива атаки, предаде Асошиейтед прес.Министърът на отбраната Марк Еспър заяви, че САЩ ще спазват законите за въоръжени конфликти. На въпрос дали това изключва бомбардиране на културни обекти, Еспър натърти: \"Такива са законите за въоръжени конфликти.\"Разногласието между президента и шефа на Пентагона идва в момент на изострени напрежения с Техеран след въздушен удар, при който беше убит командирът на иранските елитни Бригади ал Кудс генерал Касем Солеймани. Тръмп два пъти предупреди, че ще удари ирански културни обекти, ако Техеран нанесе ответни удари срещу САЩ.Съгласно Хагската конвенция от 1954 г. държавите трябва \"да предприемат всички възможни мерки\" за защита на културни обекти и трябва да се въздържат \"от всякакви враждебни действия срещу такива обекти\".Пентагонът отдавна е изготвил списък на потенциални цели в Иран и на свързани с Иран цели в Близкия изток. Те преминават щателен процес на одобряване в Пентагона, за да се определи дали са законни, подходящи и пропорционални на дадени ирански действия. Едва след приключването на този процес списък на потенциални цели се изпраща на президента за одобрение, отбелязва АП.Междувременно Германия обяви, че ще изтегли част от разположените си в Ирак войници и ще ги предислоцира в Йордания и Кувейт заради напрежението в региона, предаде Франс прес.Германският контингент в Багдад и Таджи северно от иракската столица е с численост около 30 души. Той ще бъде временно намален и част от войниците ще бъдат прехвърлени в Кувейт и Йордания, съобщи говорител на германското министерство на отбраната.Германският министър на отбраната Анегрет Крамп-Каренбауер и външният министър Хайко Маас изпратиха писмо до депутатите, че войските в иракските бази в Багдад и Таджи временно ще бъдат \"редуцирани\", предаде ДПА.Двамата подчертаха, че преговорите с иракското правителство за продължаване на мисията за обучаване на иракските военни ще продължат.Германия има общо 120 войници в Ирак, но мнозинството от тях не са базирани в Таджи и Багдад. По този повод министрите уточниха, че войниците, разположени там, бързо ще бъдат преместени в Кувейт и ще бъдат върнати, ако обучението се възобнови. Германия вече нареди на войниците в Таджи и Багдад да не излизат извън базите си след убийството на ген. Касем Солеймани.", "date": "2020.01.07", "title": "Иран смени закона: Вече всеки US военен е терорист"}
{"url": "https://www.novinite.bg/articles/184359/Donald-Tramp-predloji-pomosht-na-Avstraliya", "text": "Американският президент Доналд Тръмп разговаря по телефона с австралийския премиер Скот Морисън и поднесе съболезнования за гибелта на хора в горските пожари на континента, като предложи помощ в борбата със стихийното бедствие. Мащабните пожари по източното австралийско крайбрежие, започнали през октомври, опустошиха над 6,5 милиона хектара гори, унищожиха близо 2000 жилища и към 3000 административни и стопански сгради. От Вашингтон са предложили помощ, съобщиха от пресслужбата на Белия дом. Огънят обхвана обширни територии в щатите Виктория и Нов Южен Уелс. Няколко региона по южното крайбрежие са затворени за туристи, а властите разпоредиха жителите спешно да бъдат евакуирани.", "date": "2020.01.07", "title": "Доналд Тръмп предложи помощ на Австралия"}
{"url": "https://www.novinite.bg/articles/184378/Davat-na-lovcite-oshte-vreme-za-otstrel-na-gligani-zaradi-AChS", "text": "Отпада забраната за лов в територии, в които е установен случай на африканска чума по свинете (АЧС). До 31 януари 2020 г. се удължава срокът за групово ловуване на дива свиня в цялата страна. Мярката се предприема със заповед на министъра на земеделието, храните и горите Десислава Танева. Целта е максимално редуциране на популацията на дива свиня във всички ловностопански райони на страната като мярка за ограничаване разпространението на заболяването АЧС.Освен удължаване на сроковете за ловуване, със заповед на министъра на земеделието, храните и горите се отменя и зонирането на инфектираните зони при констатирани случаи на АЧС. Отпада забраната за лов в територии, в които е установена дива свиня с наличие на вируса.Ловните дружинки следва да спазват стриктно мерките за биосигурност. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите.Всички отстреляни по време на лов диви свине задължително се изследват за вируса на АЧС като изследванията са за сметка на БАБХ.", "date": "2020.01.07", "title": "Дават на ловците още време за отстрел на глигани заради АЧС"}
{"url": "https://www.novinite.bg/articles/184375/24-dushi-s-obvineniya-za-pojarite-v-Avstraliya", "text": "Властите в щата Нов Южен Уелс са повдигнали обвинения в умишлен палеж на 24 души за последните 2 месеца, съобщава ABCNews. Общият брой на хората, по някакъв начин отговорни за огненото бедствие, е 183. Сред тях са 53 души, пренебрегнали забраната за палене на огън на територията на щата, както и 47, хванати да изхвърлят фасове.Пламъците вече изпепелиха над 50 000 квадратни километра площ (12 милиона акра). Жертвите са поне 24, а унищожените сгради - повече от 2 000.По данни на австралийски застрахователи щетите, за които са подадени искове са на стойност 485 милиона щатски долара.", "date": "2020.01.07", "title": "24 души с обвинения за пожарите в Австралия"}
{"url": "https://www.novinite.bg/articles/184373/Germaniya-izteglya-voenni-ot-Irak-sled-naprejenieto-v-regiona", "text": "Германия обяви, че ще изтегли част от разположените си в Ирак войници и ще ги предислоцира в Йордания и Кувейт заради напрежението в региона, предаде Франс прес.Германският контингент в Багдад и Таджи северно от иракската столица е с численост около 30 души. Той ще бъде временно намален и част от войниците ще бъдат прехвърлени в Кувейт и Йордания.Преговорите с иракското правителство за продължаване на мисията за обучаване на иракските военни ще продължат.Германия има общо 120 войници в Ирак, но повечето от тях не са базирани в Таджи и Багдад. Войниците, разположени там, бързо ще бъдат преместени в Кувейт и ще бъдат върнати, ако обучението се възобнови. Германия вече нареди на войниците в Таджи и Багдад да не излизат извън базите си след убийството на генерал Касем Сулеймани.", "date": "2020.01.07", "title": "Германия изтегля военни от Ирак, след напрежението в региона"}
{"url": "https://www.novinite.bg/articles/184364/Zaradi-mrasniya-vazduh-Vavedoha-kislorodni-vinetki-v-Bukuresht", "text": "Букурещ се бори с мръсния въздух и от началото на тази година въведе т.нар. \"кислородни винетки\". Центърът на града ще е затворен за автомобилите с най-ниска екологична категория. Стикерът ще бъде задължителен за автомобилите, които са с екокатегория Евро 3, съобщи БНТ, цитира ТОПНОВИНИТЕ.Букурещ е шести в класацията на градовете с най-мръсен въздух в Европа. А по улиците на румънската столица се движат над 1,5 млн. автомобили. Тези, които са произведени между 2000и 2005 г., ще трябва задължително да имат кислородна винетка, за да могат да останат и паркират в центъра на града. А по-старите нямат право изобщо да се движат в центъра на Букурещ, а само в покрайнините.Мерките се въвеждат от понеделник до петък между 7.00 и 22.00 часа. Кислородната винетка струва 1 евро на ден.Солена ще е глобата за шофьорите, които не спазват новите правила. Тя ще е между 300 и 400 евро. От българо-румънската търговско промишлена палата заявиха, че приходите от кислородната винетка ще се използват за закупуване на модерни, екологични превозни средства за градския транспорт.", "date": "2020.01.07", "title": "Заради мръсния въздух: Въведоха \"кислородни винетки\" в Букурещ"}
{"url": "https://www.novinite.bg/articles/184343/Ferari-karat-392-ma-tuzari-u-nas-109-natiskat-gazta-na-Tesla", "text": "По документи точно 392-ма души в страната имат “Ферари\", показват данните на пътната полиция. През 2019 г. 5 са били чисто новите автомобили от тази марка, които са регистрирани в страната. 14 пък са автомобилите “Ферари\" втора ръка, които са получили български номера. Луксозният автопарк у нас се е увеличил с 98 нови автомобила “Порше\" през миналата година, така общият брой на колите от тази марка става 626.5 чисто нови “Ламборгини\" са регистрирани в страната през 2019 г. Български номера са сложени и на още 9 коли от тази марка, които са били втора употреба. Така общият брой на колите “Ламборгини\" с български номера достига 277.Луксозният автомобил “Бентли\" не е толкова популярен, тъй като само 3 са чисто новите коли от тази марка, регистрирани през 2019 г. у нас. Така общият брой на автомобилите “Бентли\" достига 212. 972 души в страната карат “Мазерати\", а с електромобил “Тесла\" могат да се похвалят 109 души у нас.През 2019 г. в страната са регистрирани общо 35 484 нови коли, както и 206 059 коли втора ръка.", "date": "2020.01.07", "title": "Ферари карат 392-ма тузари у нас, 109 натискат газта на Tesla"}
{"url": "https://www.novinite.bg/articles/184349/15-novi-elektrobusi-tragvat-v-Sofiya", "text": "Нови електробуси тръгват в София. Въвеждането на този вид превозни средства е част от модернизацията на градския транспорт и мерките за подобряване качеството на въздуха в столицата.Общо 15 електрически превозни средства ще има в градския транспорт. Всички екоавтобуси ще бъдат пуснати в движение до началото на март. Те ще обслужват линиите 123, 84 и 184.", "date": "2020.01.07", "title": "15 нови електробуси тръгват в София"}
{"url": "https://www.novinite.bg/articles/184368/Pojarite-v-Avstraliya-predizvikaha-naj-golyamata-daritelska-kampaniya-v-istoriyata-na-Facebook", "text": "Големите пожари в Австралия предизвикаха най-голямата дарителска кампания в историята на Facebook, пише Ен Би Си. Близо един милион потребители на социалната мрежа дариха над 26 милиона долара на Провинциалната пожарна служба на Нов Южен Уелс (NSW Rural Fire Service). Тази сума е рекорд на Facebook за най-успешна дарителска кампания. Освен тези дарения, хора от целия свят събраха над 3 милиона долара за службата WIRES, която се грижи за спасяването на диви животни. От Facebook потвърдиха за рекорда на кампанията за пожарникарите от Нов Южен Уелс, който беше поставен благодарение на редица известни личности. Кампанията започна актрисата Селесте Барбър, а за нея говориха редица холивудски звезди, включително Ръсел Кроу и Дженифър Анистън на току що провелата се церемония по раздаването на наградите Златен Глобус.", "date": "2020.01.07", "title": "Пожарите в Австралия предизвикаха най-голямата дарителска кампания в историята на Facebook"}
{"url": "https://www.novinite.bg/articles/184350/Napoitelni-sistemi-Vsichki-yazoviri-koito-dostavyat-voda-za-pitejni-i-bitovi-nujdi-imat-30-voden-resurs", "text": "„Всички язовири, които доставят вода за питейно-битово водоснабдяване и се стопанисват от „Напоителни системи“, разполагат с 30% и над 30% воден ресурс от общия си обем. Няма констатирани нарушения по техническото състояние на тези водни басейни“. Това съобщи Снежина Динева, директор на държавното дружество, пред БНР.„Язовир „Бебреш“, който захранва с вода Ботевград, разполага с 30% ресурс от общия си обем. За критична ситуация на територията на общината не може да се говори. Ресурсът на всички значими водни басейни, които стопанисваме, се следи ежедневно. Ботевградско има алтернативни водоизточници и ние ги включихме за някои населени места, за да намалим налягането от „Бебреш“. В момента язовирът е със застопорено ниво. Ще има вода към април, но се очаква и снеготопеното. Това е един от най-бързо пълнещите се язовири“, допълни Динева.Тя увери, че няма да има поскъпване на водата за напояване: „Имаме достатъчно резерв за провеждане на напоителен сезон 2020... Очакваме да станем бенефициент по европрограмите, за да можем да направим дългоочакваната рехабилитация на по-голямата част от хидромелиоративната инфраструктура на главните и напоителни канали. Това ще ни доведе до икономия на вода над 50%“.", "date": "2020.01.07", "title": "\"Напоителни системи\": Всички язовири, които доставят вода за питейни и битови нужди имат 30% воден ресурс"}
{"url": "https://www.novinite.bg/articles/184355/Sled-medijni-publikacii-Specprokuraturata-se-samosezira-za-potencialna-vodna-kriza-v-Botevgrad", "text": "Специализираната прокуратура се самосезира по повод публикация в Медиапул (\"Ботевград на път да стане втори Перник заради частна ВЕЦ на Златеви\"), както и публикации в други електронни и печатни медии в периода 28-30 декември 2019 г., основани на изявления на кмета на Ботевград Иван Гавалюгов за потенциална скорошна водна криза в града. Според изложените в публикациите данни, при сегашните налични водни количества от полезния обем на язовир Бебреш (основен водоизточник на Ботевград) и сегашния приток и отток, вода за питейно-битово снабдяване на града ще има за още около 6 седмици.Останалите налични водоизточници не могат да задоволят нуждите на ботевградчани. Според кмета Иван Гавалюгов причина за потенциалната водна криза в града е не само остарялата ВиК мрежа, но и действащата от 2014 г. частна ВЕЦ „Бебреш“, собственост на дружеството „Агрохолд“ с управител бившия кмет на Правец Васил Златев. Според цитираните думи на кмета на Ботевград тази централа „работи извън обхвата на своето разрешително“.С разпореждане на прокурор от Специализираната прокуратура е възложена проверка на ДАНС по изнесените в публикацията данни. Дадени са конкретни указания за работата по установяване на изнесените в публикацията обстоятелства, в т.ч.: -да се изясни как от кога и при какви обстоятелства работи частната ВЕЦ, описана в публикациите, като се приложат и съответните документи; -да се изискат съответните справки за обстоятелствата, касаещи намаленото количество вода в яз.\"Бебреш\", както и за това какви мерки са били предприети за решаване на проблема с недостига; -да се изясни дали действително за гражданите на община Ботевград има опасност от режим на вода за питейно-битови нужди, от кога и по какви причини; - да се изискат експертни справки с данни за количеството на водата в яз.\"Бебреш\", в която да се посочи какъв е очакваният прогнозен период, за който тя ще бъде достатъчна. Следва да бъде изяснено налице ли са други източници на вода за питейно-битови нужди в община Ботевград.", "date": "2020.01.07", "title": "След медийни публикации: Спецпрокуратурата се самосезира за потенциална водна криза в Ботевград"}
{"url": "https://www.novinite.bg/articles/184357/Veganite-nastoyavat-dvijenieto-im-da-bade-priznato-za-religiya", "text": "Веганите настояват движението им да бъде признато за религия и така да бъде защитено от закона.Във Великобритания съдът създаде прецедент, че това е начин на живот, воден по \"философски убеждения\" и последователите му имат своите права.Нутриционистът Яна Данаилова от Българското вегетарианско общество (БВО) посочи пред Bulgaria ON AIR, че веганството е философия на живот, която изключва експлоатацията на животни. По думите ѝ веганството е крайно вегетарианство.\"Съгласно член 38 от Конституцията, никой не трябва да бъде ограничаван според своите убеждения. Аз по-скоро се храня с растителна храна, но в моето домакинство не съм наложила този стил на хранене. Първо - нямам това право, второ - в България няма условия за отглеждане на деца веганчета. В детската градина няма веган опция. Моите деца консумират месо\", обясни Данаилова.\"Моят избор да се храня така е защитен с доста сериозни генетични тестове. Влизайки в болнично заведение обаче, аз нямам право на избор\", подчерта нутриционистът в студиото на \"България сутрин\".Данаилова обяви, че няколко пъти от БВО са изпращали писма до здравното министерство с настояване за гарантиране на опционно меню за децата, посещаващи заведения на държавна издръжка. Отговорът на Министерството на здравеопазването бил, че това хранене не е пълноценно и има риск за здравето на децата.\"Веганството е тренд, който привлича все повече хора в световен мащаб. Секторът на веган продуктите нараства неимоверно в последните години. Има изцяло веган ресторанти и навсякъде веган опции меню. В България има нарастващо търсене на тези продукти. Нормално е тези хора да имат възможност да живеят спрямо своите вярвания и убеждения. Надявам се нашите апели да бъдат чути\", каза още. Яна Данаилова.По думите ѝ при балансирано хранене няма риск от дефицити на витамини. Но е много важно да се спортува и да се пие достатъчно вода.", "date": "2020.01.07", "title": "Веганите настояват движението им да бъде признато за религия"}
{"url": "https://www.novinite.bg/articles/184370/Tretiyat-lach-na-metroto-se-ochakva-da-e-gotov-prez-april", "text": "Няма забавяне в строителните работи по изграждане на третия лъч на метрото в София, съобщи директорът на \"Метрополитен\" проф. Стоян Братоев пред \"Хоризонт\".Столицата започва новото десетилетие с 12 км ново метро. За една част от трасето дейностите са приключили дори по-рано от обявения краен срок - 5 октомври, декемврийските също са завършени в срок, обясни той. \"И остават единствено изпитанията в участъка от Красно село до \"Граф Игнатиев\", които започнаха ноември и тяхната продължителност е от порядъка на пет месеца и половина.\"Системите на \"Сименс\" за управление са шест, с три подсистеми – за управление, автоматика и безопасност. \"Трябва съвместно да работят влаковете със системите. Това в момента се прави. От вчера \"Сименс\" са отново тук, на обекта, продължават тестовете, тъй като по празниците имаше спиране на работата от тяхна страна\", допълни шефът на \"Метрополитен\". Ориентировъчно се очертава изпитанията да приключат през април.", "date": "2020.01.07", "title": "Третият лъч на метрото се очаква да е готов през април"}
{"url": "https://www.novinite.bg/articles/184360/20-talibani-atakuvali-i-ubili-Tosko-negovi-averi-s-lyuta-zakana-kam-fenovete-na-PAOK", "text": "\"Мъката е много голяма. Той беше председател на фенклуба на Ботев (Пловдив). Тоско организираше всичко – сайт, фондация,  феновете за мачове. Той беше олицетворение на ботевски дух. Това е най-голямата загуба, която можеше да ни се случи. Тоско беше добро момче, не беше краен и обединяваше всички фенове\". Това заяви пред Нова телевизия Велизар, приятел на убития Тоско Бозаджийски.\"20 организирани \"талибани\" са ги нападнали. Счупили са и колата им. Те са си тръгвали от Гърция, мачът е бил в предишния ден. Призовавам консула ни на място да бъде нащрек за други подробни инциденти\", каза още Велизар, който е един от най-върлите привърженици на \"жълто-черните\".\"Той беше добър. Няма причина за нападението\", каза друг приятел на Бозаджийски.Ботев (Пловдив) стартира вчера зимната си подготовка с минута мълчание в памет на загиналия в Гърция фен на. Точно в 15:00 часа наставникът на \"канарчетата\" Ферарио Спасов изведе група от 18 футболисти за първа тренировка за 2020 година. По уважителни причини от тренировката отсъстваха трима футболисти - Джонатан Перейра, Димитър Пиргов и Александър Тонев.\"На тези подчовеци, извършили убийството мога да кажа – да се молят да не се срещнем на мач\", категоричен бе футболен фен.\"Това не е хулиганство, това е извън законите на агитките\", коментира приятел на убития българин.\"Разбрах, че момчето е било добро - не се е биел по мачове. Давал е всичко за клуба\", коментира Вили Вуцов, който е бивш треньор на Ботев и симпатизира на клуба.", "date": "2020.01.07", "title": "20 \"талибани\" атакували и убили Тоско, негови авери с люта закана към феновете на ПАОК"}
{"url": "https://www.novinite.bg/articles/184344/Slanchev-vtornik", "text": "Днес над по-голямата част от страната ще е предимно слънчево, като по-късно и над крайните югоизточни райони облачността ще се разкъса и намалее. В западната половина от страната вятърът ще утихне, докато в източната ще продължи да е умерен до силен от север-североизток, но постепенно ще отслабва. Максималните температури ще са между 0° и 5°. Над планините ще бъде предимно слънчево. Повече облаци ще има преди обяд над Стара планина. Ще духа умерен, по високите части силен вятър от север-североизток. Максималната температура на височина 1200 метра ще бъде минус 3°, на 2000 метра - около минус 10°.Над Черноморието преди обяд облачността ще е значителна, като през деня бързо ще се разкъса и намалее, най-късно в крайните южни райони. Ще духа умерен до силен вятър от север-североизток, който постепенно ще отслабва. Максимални температури на въздуха 2°-5°, температурата на морската вода ще е около 10°. Вълнението на морето ще бъде 3-4 бала.", "date": "2020.01.07", "title": "Слънчев вторник"}
{"url": "https://www.novinite.bg/articles/184374/VIDEO-Naj-malko-35-byaha-stapkani-do-smart-po-vreme-na-pogrebenieto-na-Solejmani-v-Kerman", "text": "Най-малко 35 души загинаха, а други 48 са ранени по време на погребението на убития ирански генерал Касем Солеймани в Керман.Жертвите са били прегазени от многобройната тълпа. Милиони души се събраха на централния площад в града за финалната част от погребалната церемония.Самият град Керман е точно 1-милионен, но много иранци от други градове пътуваха за процесията до Керман.", "date": "2020.01.07", "title": "(ВИДЕО) Най-малко 35 бяха стъпкани до смърт по време на погребението на Солеймани в Керман"}
{"url": "https://www.novinite.bg/articles/184361/Prevozvachite-poiskaha-ostavkata-na-Petya-Avramova-zadava-se-protest", "text": "\r\nПревозвачите поискаха оставката на регионалния министър Петя Аврамова заради приетите тарифи за толсистемата, въпреки поисканите от тях и въпреки обсъжданията в експертния съвет към МРРБ. По думите им, превозвачите и потребителите ще пострадат шоково от толсистемата. Към протеста на автобусните превозвачи на 13 януари ще се присъединят и тези на международните товарни превози.\r\n\r\n\r\n\r\n\r\n", "date": "2020.01.07", "title": "Превозвачите поискаха оставката на Петя Аврамова, задава се протест"}
{"url": "https://www.novinite.bg/articles/184354/Sastezanie-po-BEL-na-Filologicheskiya-fakultet-na-PU-dava-vazmojnost-na-zrelostnici-da-stanat-studenti-bez-drugi-izpiti", "text": "Национално състезание по български език и литература за зрелостници организира на 1 февруари, събота, от 11.00 часа Филологическият факултет на Пловдивския университет Паисий Хилендарски\".Освен че ще проверят нивото на своите знания, зрелостниците, които получат отлична оценка, ще могат да се запишат студенти във Филологическия факултет още с подаването на документите през месец юни в някоя от следните избрани от тях специалности: българска филология, славистика, български език и корейски език, български език и китайски език, български език и руски език, български език и френски език, български език и италиански език, български език и новогръцки език, български език и турски език, български език и история, български език и испански език, български език и немски език, български език и португалски език, български език и гражданско образование.Състезанието ще се проведе в сградите на ПУ „Паисий Хилендарски“, като залите ще бъдат допълнително уточнени, и ще продължи 3 астрономически часа.Форматът му ще бъде много близък до този на държавния зрелостен изпит. По-подробно за примерните задачи можете да видите тук: Участието в състезанието е безплатно, в деня на провеждането му кандидатите трябва да носят само личната си карта. Те ще работят по два равнопоставени модула – езиков и литературен. Класирането се осъществява по точки, които се приравняват в оценки от шестобалната система, закръглени до една десета (0,10). При кандидатстване за специалност във Филологическия факултет на Пловдивския университет получената отлична оценка от състезанието ще е със статут на балообразуваща, като няма да зависи от успеха, който ще има зрелостникът на матурата (стига той да е положителен). В рамките до 10 дни след провеждането на мероприятието резултатите ще бъдат обявени на сайта на Филологическия факултет. Желаещите да се включат в състезанието трябва да попълнят следната форма за регистрация ТУК: Срокът за регистриране за участие в състезанието е до 28.01.2020 г. включително. Списъкът с регистрираните участници и разпределението им по зали ще бъде обявен на 30.01.2020 г.", "date": "2020.01.07", "title": "Състезание по БЕЛ на Филологическия факултет на ПУ дава възможност на зрелостници да станат студенти без други изпити"}
