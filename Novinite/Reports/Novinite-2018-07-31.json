{"url": "https://www.novinite.bg/articles/162594/Obshtina-Chepelare-obyavi-chastichno-bedstveno-polojenie", "text": "Община Чепеларе обяви частично бедствено положение, съобщи за NOVA кметът Славка Чакърова. Причината е срутище по пътя към „Чудните мостове”.Над 500 жители на село Забърдо остават откъснати от света. Пътят към селото е затворен. Техника се опитва да почисти падналите камъни, но работата е затруднена от продължаващите дъждове.", "date": "2018.07.31", "title": "Община Чепеларе обяви частично бедствено положение"}
{"url": "https://www.novinite.bg/articles/162564/Tejka-katastrofa-kraj-Vraca-raneni-sa-dvama-mladeji", "text": "Вчера около 20:30 часа в района на сградите на „Гражданска защита” край Враца самокатастрофира лека кола “Сеат Ибиза“, съобщи BulNews.bg.При удара са пострадали шофьорът, 20-годишно момче е три години стаж зад волана и спътничката му – 19-годишно момиче от Враца.От областната дирекция на МВР съобщиха, че причината за катастрофата е не съобразена с релефа на пътя скорост при ляв завои.Причинените трамви са сериозни, но няма опасност за живота на младежите.На водачът му е направена проба за алкохол в кръвта, която е показала отрицателен резултат. Съставен му е акт.", "date": "2018.07.31", "title": "Тежка катастрофа край Враца, ранени са двама младежи"}
{"url": "https://www.novinite.bg/articles/162571/Registrirani-sa-17-tejki-katastrofi-v-stranata-za-denonoshtieto", "text": "През изминалото денонощие на територията на Бългаиря са станали 17 тежки пътно-транспортни произшествия /ПТП/, съобщават от МВР.Двадесет и трима души са ранени, загинали няма.В столицата за денонощието са регистрирани една тежка и 67 леки катастрофи, при които има един ранен.", "date": "2018.07.31", "title": "Регистрирани са 17 тежки катастрофи в страната за денонощието"}
{"url": "https://www.novinite.bg/articles/162600/ABV-ne-odobryavat-merkite-sreshtu-afrikanskata-chuma", "text": "От АБВ не одобряват мерките за справяне с африканската чума край границата ни с Румъния.От партията се обявиха против използването на държавни пари за изграждане на ограда. И поздравиха земеделския министър Румен Порожанов за наложената забрана за лов на диви свине през лятото.\"Не сме удовлетворени от това решение да се похарчи държавен ресурс за едно „инженерно техническо решение между границата България- Румъния\", което с две думи българската общественост нарече „чесало на дивите свине”, доц. Христо Михайлов от АБВ.\"Бихме посъветвали отново ръководните органи на министерството и на Изпълнителната агенция по горите малко по-смело да погледнат към иновативните подходи на вицепремиера Симеонов защо се строят съоръжения гранични, как се строят и да не бъдат чак толкова свити в разходите, които в момента са предвидили\", допълни той. ", "date": "2018.07.31", "title": "АБВ не одобряват мерките срещу африканската чума"}
{"url": "https://www.novinite.bg/articles/162596/Nad-31-mln-leva-sa-otpusnati-za-vazstanovyavane-na-shtetite-ot-navodneniyata", "text": "Над 3,1 млн. лева отпусна държавата за възстановяване на щетите от проливните наводнения в Хайредин, Мизия, Борован и Тетевен през юли. Това отчете вътрешният министър Валентин Радев по време на редовния месечен брифинг. Средствата са отпуснати от Междуведомствената комисия за възстановяване и подпомагане към МС, пише БГНЕС.Вътрешният министър разкри, че в бюджета на комисията има още 15 милиона лева, които ще са на разположение на кабинета до края на годината. Радев изрази надежда да няма повече такива проливни дъждове.След тежките наводнения премиерът нареди на вътрешния министър Валентин Радев и на регионалния Николай Нанков да посетят на място засегнатите райони и да отпуснат средства за моментално възстановяване на инфраструктурата. По нареждане на Борисов местните власти получиха спешно средствата и не се наложи да кандидатстват по обществени поръчки, а след това да ремонтират разрушените сгради и пътища.В рамките на месечния си отчет Валентин Радев отбеляза, че на годишна база е регистриран лек спад на загиналите. До момента са загинали 308 души спрямо 353 за същия период на миналата година. От началото на годината са регистрирани 3685 ПТП, ранени са 4702.От МВР отчитат успехи и за дейността на създадената Зоополиция. От януари до юни са заведени 248 досъдебни производства срещу изтезаване на животни. За сравнение през миналата година са били 148.Към момента 433 полицаи са ангажирани с разследвания срещу нападения на животни. Осигурени са 29 автомобила, усилено продължава и обучението на нови кадри в тази насока. Последно двама души са изпратени в Холандия на специализация. За целта от бюджета на МВР са платени 10 000 евро, отчете вътрешният министър.", "date": "2018.07.31", "title": "Над 3,1 млн. лева са отпуснати за възстановяване на щетите от наводненията"}
{"url": "https://www.novinite.bg/articles/162586/Prezidentat-naloji-veto-na-razporedbi-ot-Administrativnoprocesualniya-kodeks", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби. Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.Държавният глава изразява несъгласие сразпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки.Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.", "date": "2018.07.31", "title": "Президентът наложи вето на разпоредби от Административнопроцесуалния кодекс"}
{"url": "https://www.novinite.bg/articles/162573/Svlachishte-prichini-katastrofa-kraj-Ruse", "text": "Свличане на земна маса причини катастрофа край Русе.Инцидентът е станал малко след 4 ч. тази сутрин, 31 юли, на пътя между селата Божичен и Басарбово.Двама души са ранени. Те са откарани в болница в Русе в тежко състояние.По първоначални данни при падналия снощи порой на пътя се е свлякла кална маса. Предполага се, че в тъмнината водачът не е успял да реагира и колата е поднесла, след което се е ударила в крайпътно дърво, предаде bTV.", "date": "2018.07.31", "title": "Свлачище причини катастрофа край Русе"}
{"url": "https://www.novinite.bg/articles/162572/Sindikat-Zashtita-Dvama-slujiteli-na-Balgarski-poshti-sa-obyavili-gladna-stachka", "text": "Двама служители на „Български пощи“ са обявили гладна стачка. Това съобщи председателят на Национален синдикат „Защита“ Красимир Митов за БНР. „Хората са търсят правата. Това ръководство на „Български пощи“ не заслужава хората да си рискуват здравето, но е крайна мярка против потъпкването на човешките права, от две години и половина насам непрекъснат тормоз – започнаха със заплахи за уволнения и уволнения. Недопустимо е за една демократична България да се управлява по такъв начин. Тези хора нямат място. Те живеят с 30 години назад. Тези хора не могат да управляват това предприятие, защото са натрупали десетки милиони загуба. Хората са притеснени, че то умишлено се води към фалит и да се даде на концесия или да се продаде за 1 долар. Информирано е и Министерството на транспорта и съобщенията и министър-председателят – пълно мълчание засега“, заяви той. По думите му, на ръководството на синдикат „Защита“ са отнети ваучерите за храна и част от т.нар. „клас за прослужено време“. „Около 100 лева взеха от заплата на седем човека, които непрекъснато подават сигнали, че нещо в „Български пощи“ не е наред. За да им затворят устата и да ги смачкат, предприеха тази крайна мярка. Атаката е пряко срещу ръководството, за да го подчинят да мълчи“, съобщи Митов. Според останалите синдикати в „Български пощи“ няма проблеми, каза Митов. „На тях добре им се плаща. Няма пари за работно облекло, няма пари за заплати, но те са си записали, че г-н Дънешки ще ги спонсорира с 60 000 лв., така че те в момента са негови адвокати“, добави той. Митов заяви, че синдикатът умишлено не е допуснат до преговорите за колективен трудов договор и затова са внесли жалба до Комисията за защита от дискриминация. От своя страна изпълнителният директор на „Български пощи“ Деян Дънешки отрече синдикат „Защита“ да не е бил допуснат до преговорите за колективния трудов договор. „Това са абсолютно неверни неща. Всичко, което е трябвало да бъде направено е направено съгласно закона. Не виждам какви претенции може да има г-н Митов към настоящия момент“, каза той. Дънешки обясни, че ваучерите за храна и процентът за прослужено време са предмет на колективно договаряне и за да бъдат получавани, хората трябва да бъдат присъединени. „В момента те са към колективния трудов договор. Ваучерите вече са дадени, а днес ще им бъдат изплатени класовете. Причината за забавата е свързана с това, че заплатите се обработват до 18-то число, а те са се присъединили на 19-то число. Няма как цялото дружество да чака тяхното присъединяване, за да обработва заплатите на 11 000 души. Днес в рамките на деня ще им бъдат изплатени тези възнаграждения“, оясни още Дънешки. Според него няма причина служителите да стачкуват. „Няма мотив за подобни действия, тъй като това, което се поставя на масата като несправедливост не съществува. Дали някой ще иска да гласува – аз не мога да го спра, при положение, че всеки има право на личен избор. В край на краищата претенциите, че заплатите са ниски, а бонусите – малки, това са неща, които са функция на договаряне с всеки един служител. За последните 4 години заплатите са повишени с 20 млн. в дружеството. Най-ниската заплата е вдигната с 55%. Не мога да разбера за какви претенции става въпрос“, заяви още той. Митов коментира изплащането на процентите за прослужено време като действие, провокирано от информирането на медиите и институциите: „Тази грешка е съвсем предумишлена и целенасочена и цели да смачка синдиката в „Български пощи“. Според нас не се работи прекрасно – изключително ниски заплати, лоши условия на труд.“ Той се закани, че хората няма да отстъпят и стачката ще се пренесе на жълтите павета. Те ще искат увеличение на заплатите, промяна на бонус системата, незабавно да се купи работно облекло на хората, на които от 10 години не е купувано, и да се извърши пълна финансова ревизия за предприятието. ", "date": "2018.07.31", "title": "Синдикат \"Защита\": Двама служители на „Български пощи“ са обявили гладна стачка"}
{"url": "https://www.novinite.bg/articles/162574/Zakonovi-promeni-predvijdat-vinetki-i-za-karavanite", "text": "Допълнителна винетка за караваните – това предвиждат промените в Закона за пътищата, приети на първо четене от парламента, съобщава Дарик радио.Според тях, ако автомобил с ремарке или каравана надхвърля масата от 3,5 тона, ще трябва да заплати втора винетка за същата категория. Двете винетки ще могат да са за различен период, а за теглото ще следи Пътна полиция. Промените трябва да се гласуват окончателно в пленарна зала след депутатската ваканция.", "date": "2018.07.31", "title": "Законови промени предвиждат винетки и за караваните"}
{"url": "https://www.novinite.bg/articles/162598/Burgas-nyama-da-ima-nudistki-plaj", "text": "Бургас няма има плаж за нудисти. Местните управници отхвърлиха предложението на Живко Табаков за обособяването на специална зона за любителите на голото плажуване в района на Атанасовска коса. Внесената от него докладна предизвика разгорещени дебати.На днешното си редовно заседание общинските съветници все пак дадоха съгласието си общината да участва в процедура за стопанисване на плаж Атанасовска коса догодина, но и отхвърлиха предложението да бъдат платени 40 000 лева от хазната при евентуален отказ от страна на Министерството на туризма да предостави ивицата на администрацията, предаде ''Дарик''.  ", "date": "2018.07.31", "title": "Бургас няма да има нудистки плаж"}
{"url": "https://www.novinite.bg/articles/162569/Sakskoburggotski-dovolen-ot-vavejdaneto-na-TOL-taksite", "text": "Публикувано във факти.бг:Симеон Сакскобургготски поздрави регионалния министър Николай Нанков за прокарването на ТОЛ системата в България. Престолонаследникът на цар Борис III и бивш министър-председател се чуди защо са ни трябвали толкова години, докато приложим модела, съжалявайки, че не е станало по времето на неговия мандат.Ето и цялото изявление на Симеон Сакскобургготски до медиите:", "date": "2018.07.31", "title": "Сакскобургготски доволен от въвеждането на ТОЛ таксите"}
{"url": "https://www.novinite.bg/articles/162576/Kmetat-Fandakova-vrachi-kupite-na-pobeditelite-v-Svetovnoto-otborno-parvenstvo-po-shahmat-za-nezryashti", "text": "Кметът на София Йорданка Фандъкова връчи купите на победителите в Осмото световно отборно първенство по шахмат за незрящи и слабо виждащи, което се проведе в столицата. На първо място е отборът на Русия, а на второ на Полша.Награди и медали връчиха и президентът на международната брайлова асоциация, вицепрезидент на Международната шахматна федерация, председателя на Федерацията \"Спорт за хора със зрителни увреждания\". В състезанието, което се провежда за първи път в София участваха 16 отбора от 15 страни.Поздравявам шампионите и всички състезатели, защото дори участието в това състезание. Фандъкова поздрави и два български отбора. София е Европейска столица на спорта през 2018г. и градът ни е домакин на редица Световни и Европейски състезания. Нашата цел е да насърчим масовия спорт, да има възможност за повече хора да спортуват деца и възрастни, различни социални групи и хора в неравностойно положение. Досега в София са се провели 142 спортни събития, каза кметът Фандъкова.Събитието е част от програмата на София Европейска столица на спорта през2018г.", "date": "2018.07.31", "title": "Кметът Фандъкова връчи купите на победителите в Световното отборно първенство по шахмат за незрящи"}
{"url": "https://www.novinite.bg/articles/162577/Futbolen-mach-shte-blokira-centara-na-Sofiya-na-5-ti", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва: - От 00:00 до 21:00 часа на 06.08.2018 г. при сектор \"Г\" на Национален стадион \"Васил Левски\" от вход 20 до вход 26;- От 13:00 до 20:00 часа на 06.08.2018 г. на моста пред Национален стадион \"Васил Левски\" - 20/двадест/ паркоместа; - От 19:30 часа на 06.08.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по: - ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\";- бул. \"Евлоги и Христо Георгиеви\" между пл. \"Орлов мост\" и бул. \"Черни Връх\";- бул. \"драган Цанков\" между бул. \"Евлоги и Христо Георгиеви\" и бул. \"Пейо К. Яворов\". „Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.07.31", "title": "Футболен мач ще блокира центъра на София на 5-ти"}
{"url": "https://www.novinite.bg/articles/162595/Arestuvaha-sasedi-zameryali-se-s-tuhli-v-Asenovgrad", "text": "Четирима участници в междусъседско сбиване на ул. \"Росица\" в Асеновград са задържани, съобщиха от полицията. Сигнал за възникналия скандал между представители на две фамилии бил подаден около 22 часа снощи на тел. 112. По първоначални данни малко преди това братя на 34 и 24 г. се черпели с алкохол в двора си, когато тяхна 33-годишна съседка им направила забележка да не вдигат шум.Мъжете реагирали с обиди и заплахи и хвърлили срещу жената тухла, при което в нейна защита се намесили роднини, на 35 и 29 г.Двете групи взаимно започнали да се замерват с твърди предмети, но в резултат на незабавната намеса на екипи от районното управление и колегите им от сектор \"Специализирани полицейски сили\" конфликтът бил предотвратен, без да има сериозни последствия. Пострадалата жена е настанена в болница с травма на рамото.При огледите са установени счупвания на два прозореца и врата на жилищата на враждуващите семейства. Спрямо четиримата мъже е взета 24-часова мярка за неотклонение. Допълнителна справка показала, че всички те са с криминални прояви и осъждани.", "date": "2018.07.31", "title": "Арестуваха съседи, замеряли се с тухли в Асеновград"}
{"url": "https://www.novinite.bg/articles/162575/130-godini-Centralna-gara-Sofiya", "text": "На 1 август т.г. се навършват 130 години от официалното откриване на Централна гара София. Първоначалната сграда е проектирана от архитектите Антонин Колар, Богдан Прошек и Тодор Марков и е пусната в експлоатация през 1888 г. Тази сграда е напълно разрушена на 15 април 1974 г., а новата по проект на арх. Милко Бечев е открита на 6 септември 1974 г. На 3 април 2014 г. започна цялостен ремонт на гарата със средства от Оперативна програма „Транспорт“, който приключи в началото на 2016. По този повод и по случай Деня на железничаря, който по традиция се отбелязва през първата неделя на август, на 1 август от 12.00 часа в чакалнята на гарата ще се състои фолклорен флашмоб. Служители на железницата, ансамбъл Българани и пътници ще отбележат годишнината на знаковата сграда с празнични хора. ***** След Освобождението Австро-Унгария, Сърбия, България и Турция се задължават да построят на своите територии съответните железопътни участъци на международната трансбалканска железница Виена - Цариград. За страната ни това е участъкът Цариброд - София – Вакарел. Преговорите за трансбалканската железница между четирите заинтересовани държави започват от 1881 г. и продължават до май 1883 г., когато във Виена е подписана Четворна конвенция. Непосредствено след това в Народното събрание на България се внася закон за построяването на железопътната линия Цариброд - София – Вакарел. Предприемачът Иван Грозев създава българско акционерно дружество, което получава залог от Българската народна банка. Съгласно договора жп линията трябва да бъде предадена за експлоатация в края на 1886 г., но заради събитията около Съединението и обявената война на България от Сърбия, тя е завършена през 1888 г. На 7 юни линията е свързана със сръбските железници, а на 1 август е въведена в международна експлоатация. Откриването на линията за международни съобщения, а заедно с това и освещаването на Централна гара София става на 1 август 1888 г., когато по обяд пристигна първият международен влак от Лондон и Париж ( легендарният Ориент експрес), който отпътува рано на другия ден за Пловдив, Одрин и Цариград. За времето си гара София е била най-внушителната не само за България, но и за Балканите. Сградата е била едноетажна, дълга е 96 м. и широка – 12 м., в източната и в западната част е оформена с втори етаж, а в средата със скромен висок свод над вестибюла, съединен с часовникова кула, която гледа към Витоша. В нея се помещават всички служебни канцеларии, а за пътниците има 3 чакални: първи клас с червени кадифени канапета, втори клас – със зелени и трети клас – с дървени пейки. В мазето е парното отделение и банята за персонала. Плановата схема е типична за този вид сгради – обширен централен вестибюл през два етажа и странични крила. Външната архитектура е с италиански ренесансови форми. Гарата се е осветявала от газови лампи. До главната врата на перона, под перонния часовник, е имало голяма камбана, а по-късно звънец: първи звънец – продажба на билети, втори– качване на пътниците и сбогуване, с трети – тръгване на влака. За пръв началник на Софийската гара е назначен Йосиф Карапиров, служител в Хиршовата железница. Отбелязването на годишнина от съществуването на Централна гара София е част от събитията, с които ще бъде отбелязана 130-та годишнина от съществуването на Българските държавни железници, наследници на които са Национална компания „Железопътна инфраструктура“ и „Холдинг БДЖ“ ЕАД.", "date": "2018.07.31", "title": "130 години Централна гара София"}
{"url": "https://www.novinite.bg/articles/162568/Kobrata-ne-uspya-da-se-razbere-i-s-Fyuri", "text": "Промоутърите на Кубрат Пулев и Хюи Фюри не се разбраха за организирането на мач между двамата, който да определи официалния претендент за световната титла на Международната боксова федерация (IBF), която е притежание на Антъни Джошуа. Сега екипите на двамата боксьори ще участват в търг за получаване на правата на битката. Наддаването ще се проведе на 9 август в централата на IBF в Спрингфилд, информира boxingnews24.com.Участието в такъв търг не е новост за екипа на Кобрата. Наддавания имаше и за мачовете му с Дилиан Уайт и Джарел Милър. И в двата случая хората на българския боксьор печелеха правото за организиране на срещите, а съперниците му и двата пъти след това отказаха да се бият с Пулев.Уайт, наричан Костотрошача, и Милър, известен като Голямото бебе, не пожелаха да пътуват до София за мача. Хюи Фюри, братовчед на бившия световен шампион Тайсън Фюри, е готов да се срещне с Кубрат Пулев в българската столица. Явно разминаването е станало заради разпределението на парите от боя.", "date": "2018.07.31", "title": "Кобрата не успя да се разбере и с Фюри"}
{"url": "https://www.novinite.bg/articles/162599/Organizaciya-na-dvijenieto-vav-vrazka-s-remonta-na-bul-Vasil-Levski", "text": "Във връзка ремонта на бул. „Васил Левски“ от бул. „Граф Игнатиев“ до бул. „Цар Освободител“ се въвеждат промени в организацията на движение. От 00.00 часа на 31.07.2018 г. до 24.00 часа на 03.08.2018 г. се забранява влизането на пътни превозни средства по източната половина от пътното платно на бул. „Васил Левски”, между ул. „Граф Игнатиев“ и ул. „ген. Гурко“ и между ул. „ген. Гурко“ и бул. „Цар Освободител“. Движението на пътни превозни средства ще се извършва двупосочно в западната половина от пътното платно на булеварда в същия участък. От 00.00 часа на 31.07.2018 г. до 24.00 часа на 03.08.2018 г. се закриват местата за почасово платено паркиране, както следва: по бул. „Васил Левски” на 50 м преди ул. „Проф. Н. Михайлов“ в посока ул. „Ген. Гурко”; по бул. „Васил Левски” от ул. „Граф Игнатиев“ до ул. „Юри Венелин“. Въвежда се промяна в режима на работа на светофарните уредби на следните кръстовища: бул. „Васил Левски” - ул. „Граф Игнатиев“ - бул. „Патриарх Евтимий”, бул. „Васил Левски” - ул. „Ген. Гурко“, бул. „Васил Левски” - бул. „Цар Освободител“; От 00.00 часа на 31.07.2018 г. до 24.00 часа на 03.08.2018 г. превозните средства от системата на градския транспорт, преминаващи през участъка ще се движат по променени маршрути. Автобусите по линия № 9 – в посока ул. «Ген. Гурко» ще се движат по скъсен маршрут до бул. «Евлоги и Христо Георгиеви», надясно по бул. «Цар Освободител», надясно по бул. «Васил Левски», надясно по ул. «Шипка» и по маршрута си до Автобаза Искър; Автобусните от линия № 84 - в посока ул. Ген. Гурко ще се движат по скъсен маршрут от пл. Орлов мост до моста при стадион «Васил Левски». В посока летище София Терминал 2 – от моста на Стадион «Васил Левски наляво» по бул. «Евлоги и Христо Георгиеви», надясно по бул. «Цариградско шосе» и по маршрута си; Автобусите от линия № 94 – в посока СУ «Св. Климент Охридски» ще се движат по следния маршрут от бул. «Черни връх», надясно по бул. «Евлоги и Христо Георгиеви» до пл. Орлов мост, обратен завой по бул. «Евлоги и Христо Георгиеви» до бул. «Черни връх» и по маршрута си до Студентски град; Автобусните от иния № 184 - в посока ул. «Ген. Гурко» ще се движат по скъсен маршрут от пл. «Орлов мост» до моста при стадион «Васил Левски». В посока летище София Терминал 1 – от моста на стадион «Васил Левски наляво по бул. «Евлоги и Христо Георгиеви», надясно по бул. «Цариградско шосе» и по маршрута си. Нощна автобусна линия 2 - не се променя, като преминава през ремонтния участък с автомобилите; Маршрутите на тролейбусни линии №№ 1, 2, 5 и 8 не се променят; Автобусите по линии 9, 84, 94 и 184 ще спират на всички съществуващи спирки по променените маршрути. Разкрива се временна еднопосочна спирка на бул. «Цар Освободител» на 50.00 метра от пл. Орлов мост за автобусна линия № 9.", "date": "2018.07.31", "title": "Организация на движението във връзка с ремонта на бул. „Васил Левски“"}
{"url": "https://www.novinite.bg/articles/162567/Zabranena-islyamistka-partiya-stoi-zad-ubijstvoto-na-turisti-v-Tadjikistan", "text": "Таджикистанското правителство обвини забранена ислямистка партия, че е организирала атаката на 29 юли, при която бяха убити четирима туристи колоездачи от САЩ, Швейцария и Холандия, предаде Ройтерс. Като цитира признания на задържан заподозрян, министерството на вътрешните работи каза в изявление, че лидерът на нападателите е бил обучен в Иран, а след атаката групата се готвела да избяга в Афганистан. Четирима чужденци бяха убити в неделя в Таджикистан, след като кола се врязала в тях на селски път, докато карали велосипеди, а след това нападателите довършили с ножове туристите, съобщиха вчера таджикистанският вътрешен министър и посолството на САЩ. Същия ден силите за сигурност убиха четирима заподозрени нападатели и задържаха един. В днешното изявление МВР посочва, че са задържани още четири лица, заподозрени в съучастие с извършителите на атаката. Властите в бившата съветска република в Централна Азия забраниха през 2015 г. Партията за ислямско възраждане на Таджикистан (ПИВТ) и я обвиниха, че е участвала в провалил се опит за преврат. Сега лидерите на ПИВТ живеят в изгнание. Те отрекоха обвиненията и казаха, че репресиите срещу тях са целели да консолидират властта на президента Емомали Рахмон. По-рано днес ПИВТ изрази съболезнования на семействата на жертвите и на държавите, чиито граждани са били те, и каза, че се надява разследването \"не само да опровергае слуховете и предположенията\", но и да помогне също Таджикистан да възстанови доверието към себе си в очите на чужденците. Терористичната групировка \"Ислямска държава\" пое отговорност за нападението. Тя обаче не разкри подробности и не приведе доказателства в подкрепа на своите твърдения.", "date": "2018.07.31", "title": "Забранена ислямистка партия стои зад убийството на туристи в Таджикистан?"}
{"url": "https://www.novinite.bg/articles/162570/Franciya-zabranyava-mobilnite-telefoni-v-uchilishtata", "text": "Френският парламент прие закона, с който се забранява употребата на мобилни телефони в училищата. Устройствата ще могат да се използват само с учебни цели. Забраната влиза в сила от 1 септември, съобщи БГНЕС.Всяко училище само ще реши как да приложи забраната, например, като накара учениците да ги предават сутрин на влизане, или да ги държат изключени в раниците си.Родители настояват да се отложат новите критерии за прием в първи класУчителите призоваваха за подобна реформа, за да се ограничи нарастващото разсейване в класните стаи. Законът има за цел и да защити децата от опасно онлайн съдържание и кибертормоз.\"Става въпрос за \"закон на 21 век\", който изпраща много ясно послание към френското общество, но и на международно ниво\". Това каза след приемането на забраната френският министър на образованието Жан Мишел Бланке.", "date": "2018.07.31", "title": "Франция забранява мобилните телефони в училищата"}
{"url": "https://www.novinite.bg/articles/162590/Narodnoto-sabranie-e-prielo-92-zakona-i-77-resheniya-ot-nachaloto-na-godinata", "text": "От началото на годината 44-тото Народно събрание е приело 92 закона и 77 решения. Това сочи справка, подготвена от парламентарния пресцентър и дирекция „Пленарни заседания, парламентарен контрол и финални текстове“ на Народното събрание.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.07.31", "title": "Народното събрание е приело 92 закона и 77 решения от началото на годината"}
{"url": "https://www.novinite.bg/articles/162583/Garciya-obvini-Turciya-za-ogneniya-ad", "text": "Гръцки вестници излязоха с шокираща информация, че Турция е предизвикала горските пожари близо до столицата Атина, които отнеха живота на десетки граждани.Базираният в Атина вестник „Елефтери Ора“ написа, че кръгове, близки до гръцкото правителство, разпространяват сценарии, в които Анкара е главно действащо лице. Една от теориите е, че турски шпиони, използвали „руска технология“, са предизвикали пожарите.Друга конспиративна теория пък гласи, че американци са предизвикали пожарите „под фалшив турски флаг“, за да опетнят името на Турция, която „прекалено много се е сближила с Русия“, предаде „Хюриет дейли нюз“.Отношенията между Турция и Гърция са обтегнати. След опита за военен преврат през 2016 година на гръцка земя избягаха турски войници, които гръцкият съд отказа да екстрадира обратно в родината им. В Егейско море често се стига до напрежение между двете съседни страни, а гръцкият военен министър Панос Каменос дори нарече Турция „враг“.", "date": "2018.07.31", "title": "Гърция обвини Турция за огнения ад"}
{"url": "https://www.novinite.bg/articles/162566/Jegite-v-Yaponiya-vzeha-39-jertvi-za-sedmica", "text": "Най-малко 39 души са починали, а повече от 13 000 са приети в болница с топлинен удар в Япония само за седмица, след като страната беше обхваната от рекордни жеги, съобщиха от Министерството на извънредните ситуации, цитирани от БГНЕС.Най-високи са били температурите в централните и западните части на страната. В сутрешните часове живакът в термометрите в столицата е скачал до около 34 градуса.Повечето жертви на горещините са възрастни хора, които прекарват много време на открито.Миналата година от топлинен удар починаха 44-ма души, а десетки хиляди бяха хоспитализирани.", "date": "2018.07.31", "title": "Жегите в Япония взеха 39 жертви за седмица"}
{"url": "https://www.novinite.bg/articles/162582/Gruziya-legalizira-marihuanata-za-lichno-polzvane", "text": "Конституционният съд на  анулира глобите, наложени до момента на осъдени за употреба на канабис в кавказката страна с мотива, че става дума за \"правото им на лично развитие\". Той обаче потвърди, че отглеждането и продажбата на тази дрога остават под ударите на закона, предаде Франс прес.В решението си Констутиционният съд провъзгласява, че \"да се наказва консумацията на марихуана противоречи на грузинската конституция\".До момента личното потребление на канабис се наказваше с глоба от около 170 евро, посочва БТА.Конституционният съд уточнява, че употребата на марихуана оправдано се преследва от закона, когато представлява \"заплаха за трето лице\", например ако се извършва в \"образователни учреждения и някои обществени пространства\". Грузинското правителство бе упреквано от правозащитници заради, според тях, прекомерно репресивен подход в борбата с наркотиците.През май хиляди хора излязоха по улиците в столицата Тбилиси в знак на протест срещу полицейски акции в дискотеките в рамките на кампания за борба с употребата на наркотици. Според някои от присъствалите посетители на заведенията полицията е използвала спрямо тях непропорционална сила, а откриването на дрога при обиските е било постановка, разиграна от полицаите.", "date": "2018.07.31", "title": "Грузия легализира марихуаната за лично ползване"}
{"url": "https://www.novinite.bg/articles/162601/London-iska-pomosht-ot-Germaniya-i-Franciya-za-Brekzit", "text": "Министърът на външните работи на Великобритания Джеръми Хънт призова Германия и Франция да убедят Еврокомисията в необходимостта да се придържа към прагматичен подход към преговорите за Брекзит. В противен случай има голяма вероятност Лондон и Брюксел да не сключат споразумение за условията за напускането на Великобритания, каза Хънт пред в. „Ивнинг стандарт“.Джеръми Хънт, външен министър на Великобритания: Франция и Германия трябва решително да заявят на Европейската комисия, че трябва да се договорим за прагматичен и благоразумен изход от преговорите, който ще защити хората и от двете страни на Ламанша, защото след всяко работно място, изгубено във Великобритания, ще последва загуба на работни места в Европа, ако Брекзит не протече така, както трябва.По думите на шефа на Форин офис „вероятността от излизане без сделка нараства с всеки изминат ден, докато не видим промени в подхода от страна на Еврокомисията“. Тази институция „се придържа към мнението, че на нея ѝ е необходимо да изчака известно време и Великобритания да се съгласи“. „Това е просто дълбоко неразбиране за нас като страна“, констатира министърът.Джеръми Хънт, външен министър на Великобритания: Съществува реален шанс за оттегляне от споразумението без сделка. Всички вярват, че „не, не, не – това никога няма да се случи“. Всъщност това може да се случи.", "date": "2018.07.31", "title": "Лондон иска помощ от Германия и Франция за Брекзит"}
{"url": "https://www.novinite.bg/articles/162559/Bdenie-v-pamet-na-jertvite-ot-pojarite-v-Atina", "text": "Стотици се събраха в понеделник вечерта пред гръцкия парламент на бдение със свещи в памет на жертвите от пожарите край Атина преди седмица, когато загинаха повече от 90 души, а 25 са все още в неизвестност. Присъстващите, които се организираха в социалните мрежи, изписаха със свещи датата 23 юли, когато стана трагедията. Мнозина обвиняват властите за жертвите и липсата на координация между различните служби.", "date": "2018.07.31", "title": "Бдение в памет на жертвите от пожарите в Атина"}
{"url": "https://www.novinite.bg/articles/162597/Zalyaha-belgijka-s-kiselina-v-Antverpen", "text": "Жителка на северния белгийски град Антверпен бе хоспитализирана след заливане с киселина, предаде ТАСС. Престъплението стана на един от централните площади в пристанището на река Шелда. Към този момент няма данни нито за пострадалата, нито за нападателя. На мястото на престъплението пристигнаха полицаи, линейки и специализирани екипи. Районът е отцепен. Това е третият инцидент за последните няколко часа в Белгия. Днес мъж се взриви в южния град Вервие. Преди това се появи информация за прострелян мъж край брюкселската Южна гара.", "date": "2018.07.31", "title": "Заляха белгийка с киселина в Антверпен"}
{"url": "https://www.novinite.bg/articles/162555/Stolichniyat-inspektorat-vze-kupata-ot-Eko-Rali-Balgariya-2018", "text": "Столичният инспекторат взе купата от Еко-Рали България 2018.Екипите на Столичният инспекторат се класираха на второ място в шестото Еко-Рали БЪЛГАРИЯ за Електрически автомобили и автомобили с Нова енергия.Ралито се състоя от 27 юли до 29 юли 2018 г. В него участваха Румен Томов, Дафина Нешева и Силвия Кордон.Участниците  преминаха  маршрут от София до  Вършец с определена пътна карта и условия за определена скорост.Столичните инспектори разполагат с два електромобила.", "date": "2018.07.31", "title": "Столичният инспекторат взе купата от Еко-Рали България 2018"}
{"url": "https://www.novinite.bg/articles/162553/Na-mnogo-mesta-shte-ima-kratkotrajni-valeji-s-gramotevici", "text": "Днес атмосферата над страната ще се задържи неустойчива. Преди обяд на отделни, а в следобедните часове отново на много места ще има краткотрайни валежи с гръмотевици. Има условия за градушки. В отделни райони на Западна и Централна България ще има значителни валежи. Ще духа слаб северен вятър. Максималните температури ще са предимно между 26° и 31°, в София - около 26°. Над планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 16°.Над Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-26°. Вълнението на морето ще бъде 1-2 бала.", "date": "2018.07.31", "title": "На много места ще има краткотрайни валежи с гръмотевици"}
{"url": "https://www.novinite.bg/articles/162558/Proveryavat-prichinite-doveli-do-smartta-na-rodilka-v-Pleven", "text": "Продължават проверките за причините, довели до смъртта на родилка в Плевен. След планирано секцио в университетската болница жената изненадващо е починала, а бебето й все още е в кома.По данни на близките й обаче - ден преди операцията медицинските прегледи показали, че е напълно здрава.От болницата обясниха за NOVA, че няма да коментират случая преди да излязат резултатите от аутопсията.", "date": "2018.07.31", "title": "Проверяват причините, довели до смъртта на родилка в Плевен"}
{"url": "https://www.novinite.bg/articles/162556/Lyatna-akademiya-Zaedno-v-chas", "text": "Близо 1000 ученици ще учат и ще развиват умения през август в  Лятната академия на “Заедно в час”.Безплатното лятно училище се провежда в две столични училища -  90 СУ “Ген. Хосе де Сан Мартин” в кв. “Люлин” и 125 СУ “Боян Пенев” в кв. “Младост”и е част от обучението на новите участници в програмата за професионално и лидерско развитие на фондация “Заедно в час”. Академията ще продължи до 16 август и ще се провежда всеки делничен ден от 9:00 до 12:30 ч.Лятната академия се провежда за осма поредна година. През този период  близо 5000 деца от София са имали възможност да наваксат знанията си в отделни дисциплини.По време на часовете в академията децата  общуват с връстници от разнообразна среда,  учат и работят заедно и развиват своите социални умения.Преподавателите  са обучени по международния модел „Преподавай като лидер“, създаден с фокус върху успеха на всеки ученик. Учителите водят редовни учебни часове, които са подготвили специално за учениците на академията. Те работят също с екип от координатори, опитни специалисти, които наблюдават часовете, дават обратна връзка и насоки как учителите могат да подобрят работата си в класната стая. Академията се провежда напълно безплатно за учениците с подкрепата на фондация “Америка за България” , Столичната община фирми и неправителствени организации. През учебната 2018/2019 година в две софийски учители ще има зам.-директори  преминали през обученията на „Заедно в час“ - 90 СУ \"Хосе де сан Мартин\" и 160 ОУ \"Григорий Цамблак\".  Учители по програма \"Заедно в час\" преподават в София от 2011 година до настоящия момент.  През предходната учебна година - 2017/2018 - 47 участници в програмата на \"Заедно в час\" преподават в 19 училища в София град.През последната година в рамките на програма Европа 2018 на Столична община \"Заедно в час\" си партнира с общината също във връзка със споделяне на добри практики и обучение на учители по проект ”Развиване на гражданска грамотност у учениците с интерактивни методи”.", "date": "2018.07.31", "title": "Лятна академия \"Заедно в час\""}
{"url": "https://www.novinite.bg/articles/162561/Valcha-urina-shte-spira-nabezite-na-divite-praseta-ot-Rumaniya", "text": "Вълча урина ще спира набезите на дивите прасета от Румъния, които са преносители на заразата от африканска чума по свинете. Северната ни граница ще бъде третирана с ампули с животинската течност, за да не се допусне проникване у нас на епидемията, върлуваща на около 60 км отвъд Дунава, съобщи експерт от аграрното министерство.Вълчата урина е естествен репелент без химически примеси, който прогонва животните, тъй като те получават сигнал за заплаха от гладни хищници. На българските власти ще са необходими над 2660 ампули, които да се активират против африканската чума. Ефектът на всяка ампула продължава три месеца.Все още не е публично оповестена цената, която държавата ще плати за капсулите с вълча урина. Не е ясно и коя фирма ще получи поръчката за доставка. В интернет този естествен репелент се търгува на дребно по около 35 лева за 100 милилитра.До момента имаме изградени 11 км телена ограда по сухоземната граница с Румъния, съобщи междувременно земеделският министър Румен Порожанов в събота. „Забити са коловете и на още 8 км“, увери той. След оперативно заседание в Шабла за преглед на мерките срещу африканската чума по свинете министърът каза още, че оградата вече се подсилва и със спираловидна режеща тел тип „Бруно“. Препоръката за монтиране и на този вид тел била направена от експерти и от министрите на последното заседание на правителството.На най-рисковите места и по протежение на пътеките на движение на дивите животни ще бъде поставен и втори ред „Бруно“. Изграждането на оградата към момента става едновременно от 3 места – Кайнарджа, Дуранкулак и Кардам. 480 души от шестте държавни горски предприятия, от регионалните управления по горите във Варна, Русе и Шумен и Изпълнителна агенция по горите са ангажирани на място с изграждането на телената преграда срещу дивите прасета от Румъния.", "date": "2018.07.31", "title": "Вълча урина ще спира набезите на дивите прасета от Румъния"}
{"url": "https://www.novinite.bg/articles/162557/Prodaljava-otvodnyavaneto-v-rajona-na-Teteven", "text": "Отново наводнения в Тетевенско. При интензивните дъждове в понеделник в общината бяха наводнени къщи, складове и пътища. На няколко места се активираха нови свлачища.Във вторник предстои отводняване на местата, засегнати от водната стихия, както и почистване на пътната инфраструктура.Само преди седмица Тетевен обяви бедствено положение заради поройни наводнения. Тогава щетите бяха за над 6 милиона лева.„Необходими са сериозни инвестиции за укрепване на пътя Черни Вит – Тетевен, но може би сега не е най-подходящият момент те да бъдат направени. Има много сериозни щети и по общинската инфраструктура”, каза в ефира на „Здравей, България” кметът на Черни Вит Цветослава Христова.", "date": "2018.07.31", "title": "Продължава отводняването в района на Тетевен"}
{"url": "https://www.novinite.bg/articles/162554/Otkrivat-laboratoriya-za-neinvaziven-skrining-na-genetichni-zabolyavaniya-na-ploda", "text": "Министър Ананиев ще присъства на откриването на първата лаборатория за неинвазивна скрининг диагностика за генетични заболявания на плода и на обновения Медицински център към СБАЛАГ „Майчин дом“, както и на реновирания самостоятелен Медицински център към лечебното заведение.                                                                                                                   На събитието ще присъстват изпълнителният директор на СБАЛАГ „Майчин дом“ - доц. д-р Иван Костов, началникът на Националната Генетична лаборатория - проф. Алексей Савов, управителят на Медицински Център „Майчин дом“ - д-р Иван Диков и водещи лекари и специалисти в областта на неонатологията.", "date": "2018.07.31", "title": "Откриват лаборатория за неинвазивен скрининг на генетични заболявания на плода"}
{"url": "https://www.novinite.bg/articles/162560/Bogorodichni-zagovezni", "text": "Богородични заговезни се падат всяка година на 31-ви юли. Те поставят началото на така наречения Богордичен пост, който трае две седмици – до 15-ти август (Голяма Богородица). Идеята на поста е хората да се пречистят, за да отворят сетивата си и да чуят посланията на божията майка. Освен елиминирането на конкретни продукти от седмичното меню, богородичният пост има и други забрани. Например, избягват се шумни събирания, интимност с партньора, чревоугодничество.Богородичните заговезни са последния ден преди поста, когато е позволено да се яде „блажно“ (месни ястия и млечни продукти). Цялото семейство се събира около богата трапезата, на която централно място заема празничната погача. Питката се разчупва от най-възрастния член на рода. По-силно вярващите прекарват следващите три дни на хляб и вода.Богородният пост е по-благосклонен в сравнение с останалите строги пости преди големите празници, но все пак и той налага определен режим. Понеделник, сряда и петък са наречени „сухи“ дни, защото тогава не трябва да се консумира готвена храна. Позволени са сурови или сушени плодове, сурови зеленчуци, ядки, черен хляб. На Преображение Господне, (6-ти август) може да се яде риба.На Богородични заговезни се чества и паметта на Св. Евдоким. Историята разказва, че той бил млад войник, уважаван от всички заради добродетелите, с които се отличавал. Говори се, че мощите му имат целебна сила, затова когато преместили гроба му в Константинопол, хората отишли да се поклонят пред паметта му и да си вземат от пръстта около гроба. Легендите разказват, че се случвали чудеса – слепите проглеждали, а сакатите прохождали.  ", "date": "2018.07.31", "title": "Богородични заговезни"}
{"url": "https://www.novinite.bg/articles/162563/Vzimat-vtori-probi-za-chuma-v-stadoto-v-Bolyarovo", "text": "Продължава вземането на кръвни проби за наличие на чума по дребните преживни животни в 36 населени места на Ямболска област. Днес трябва да бъдат взети и втори проби от стадото в Болярово, в което две животни са реагирали положително при първото тестване.Не е посочен час, в който ветеринарите ще влязат да вземат втори кръвни проби от овцете на Тодор и Ана в град Болярово. Не е ясно и как те ще реагират въпреки решението още от преди две седмици от животните им да се вземат 51 кръвни проби, за да се докаже или отхвърли наличието на чума в стадото, предава БНР. До момента собствениците отказват да допуснат ветеринари, пред стопанството им има и протестиращи. Искането им е да се представят протоколи с резултатите от първите проби и се съмняват от манипулиране на вторите изследвания.Кръвни проби се вземат от всички стопанства в крайграничните общини Елхово и Болярово, както и в три села на община Стралджа. Извършват се и клинични прегледи на животните.", "date": "2018.07.31", "title": "Взимат втори проби за чума в стадото в Болярово"}
{"url": "https://www.novinite.bg/articles/162562/Centarat-na-Burgas-ostava-bez-tok", "text": "От Електроразпределителното дружество информират, че между 9 и 16 часа ток няма да има на ул. \"Проф. Яким Якимов\" 11, както и магазините в подлеза на Бургаската опера.Електроподаването ще бъде спряно и по ул. \"Ботев\" 13, ул. \"Св. Климент Охридски\" ( от №1 до №9), ул. Васил Априлов (от №1 до №6), ул. Александровска (от №32 до №48). От ВиК- Бургас не съобщават за планирани спирания на водата.", "date": "2018.07.31", "title": "Центърът на Бургас остава без ток"}
{"url": "https://www.novinite.bg/articles/162579/Vtora-katastrofa-na-Hemus-no-v-posoka-Varna-dvijenieto-e-ogranicheno", "text": "Временно се ограничава движението в изпреварващата лента при км 391 на АМ \"Хемус\" в посока Варна поради ПТП. Трафикът се осъществява в активната лента и се регулира от Пътна полиция.Шофьорите да се движат с повишено внимание и съобразена скорост. Това съобщиха от пресцентъра на АПИ.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – , lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.31", "title": "Втора катастрофа на ''Хемус'', но в посока Варна, движението е ограничено"}
{"url": "https://www.novinite.bg/articles/162581/Mariya-Gabriel-dava-nachaloto-na-Svetoven-simpozium-na-manoviya-med-v-Carevo", "text": "Комисарят по цифровата икономика и общество Мария Габриел ще даде началото на „Световен симпозиум по мановия мед – 10 години по-късно”, който започва днес в Царево. Събитието се провежда за втора година - десет години по-късно, както гласи и името му. Заедно с него се провежда и ежегодния Фестивал на мановия мед, стартирал миналата седмица. Официалната церемония за откриването на симпозиума ще бъде от 18:30 ч. на площада пред общината.Форумът се провежда под патронажа на Министерството на земеделието, храните и горите. Очакванията са събитието да събере пчелари, специалисти и академици от четири континента. На предходното издание взеха участие 83 специалисти и пчелари от 26 държави от Европа, Азия, Африка и Америка. На 1 август от 10:00 ч. Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“. Темата е особено актуална във връзка със загубите на пчелни семейства в последните години в световен мащаб.", "date": "2018.07.31", "title": "Мария Габриел дава началото на Световен симпозиум на мановия мед в Царево"}
{"url": "https://www.novinite.bg/articles/162565/Avtobus-se-zabi-v-stalb-na-bulevard-v-Plovdiv", "text": "Автобус на градския транспорт в Пловдив се удари в стълб на булевард \"Васил Априлов\" във вторник сутрин.Сигналът за инцидента е подаден малко преди 07:00 ч., а причината е, че на шофьора му прилошало, съобщава .Няма пострадали пътници, а на водача е оказана медицинска помощ. Екип от общината възстановява щетите от катастрофата - паднали дърво и няколко антипаркинг колчета по булеварда.", "date": "2018.07.31", "title": "Автобус се заби в стълб на булевард в Пловдив"}
{"url": "https://www.novinite.bg/articles/162587/V-Majchin-dom-otkriha-parvata-laboratoriya-za-neinvazivna-skrining-diagnostika-za-vrodeni-genetichni-zabolyavaniya", "text": "Първата и единствена по рода си у нас лаборатория за неинвазивна скрининг диагностикана вродени хромозомни аномалии на плода отвори врати днес в Университетска акушеро-гинекологична болница “Майчин дом” в София. Старт на работата ѝ даде заместник министърът на здравеопазването д-р Бойко Пенков, който участва и в откриването на обновения Медицински център към болницата. Заместник министърът подчерта, че \"Майчин дом\" не е болница, а институция. По думите му благодарение на професионалния екип в \"Майчин дом\" се раждат близо 4000 бебета годишно, което е повод за гордост. Д-р Бойко Пенков пожела на изпълнителния директор на УАГБ \"Майчин дом\" доц. Иван Костов и неговите служители да бъдат все така успешни и да даряват радост. \"Галъп\": Доплащането за здраве остава един от основните проблеми за пациентите Около 2/3 от българите, които са били в болница през последните 5 години, са „много доволни“ или „по-скоро доволни&ld... Прочети повече По време на откриването изпълнителният директор на УАГБ \"Майчин дом\" доц. Иван Костов обяви, че лабораторията за неинвазивен скрининг ще направи революция в диагностиката на бременните жени в начален стадий. Той добави още, че обновеният медицински център към болницата ще предлага най-новата и модерна апаратура, както и широк спектър от специализирани кабинети за цялостна грижа за женското здраве. По думите му това не само ще улесни пациентите, но и ще подобри значително качеството на услугите чрез пълен набор от изследвания и прегледи. Разкритата за първи път у нас лаборатория за неинвазивен дородов ДНК тест е разработена с подкрепата на Министерството на здравеопазването. Тя прави възможно провеждането на високо-технологични изследвания, които са редки и досега се правеха само в някои лаборатории в чужбина.Това е и първата подобна лаборатория в България и на Балканския полуостров, което ще намали драстично разходите за обслужване и ще позволи подобни тестове да се правят на двойно по ниска цена от съществуващите в момента предложения на пазара.Лабораторията ще се ръководи от проф. Алексей Савов, завеждащ националната генетична лаборатория,чийто опит и компетеност са от съществено значение за успешното въвеждане на неинвазивната скрининг диагностика. Медицинският център към болница \"Майчин дом\" ще предлага най-новата и модерна апаратура в областта на извънболничната АГ помощ, в това число офис хистероскопия, вагинално подмладяване, спектрален скрининг за рак на шийката на матката, скрининг за рак на гърдата, фетална морфология на всички нива,женска консултация и други. Центърът ще бъде отворен всеки работен ден от 08:00 до 17:00 ч. и ще се ръководи от д-р Мирослав Георгиев и д-р Иван Диков. Дариткова: Промяната на здравния модел няма да увеличи здравната вноска При изпълнението на тазгодишния здравен бюджет болничната помощ функционира нормално, но има сериозен преразход по отношение заплащанет... Прочети повече Един от най-сериозните проблеми, свързани с бременност при жени след 30-та година, са заболяванията, свързани с генетични аномалии на плода. Така наречените пренатални тестове са сравнително непознати у нас или пък са свързани с големи разходи от страна на бременните. Само преди няколко години подобни тестове се правеха чрез редица болезнени за родилките манипулации и не винаги даваха точни резултати. Това стана причина за бум в броя на агенциите и дистрибуторите на чуждестранни лаборатории предлагащи неинвазивен скрининг. От днес Майчин дом ще разполага със собствена лаборатория. В Университетска акушеро-гинекологична болница \"Майчин дом\", която е най-голямата и най-старата специализирана АГ болница в страната, се извършват около 4000 раждания на година. Откриването на Лабораторията, съвместно с обновения Медицински център, превръща „Майчин дом“ в единствената АГ болница в страната, която предлага комплексна услуга за профилактика на бременността, включваща ехографски изследвания, биохимичен скрининг и неинвазивни ДНК тестове, ръководени от Национална генетична лаборатория. Не на последно място е осигурената компетентна консултация от специалисти по акушерство, гинекология и генетика.", "date": "2018.07.31", "title": "В \"Майчин дом\" откриха първата лаборатория за неинвазивна скрининг диагностика за вродени генетични заболявания"}
{"url": "https://www.novinite.bg/articles/162588/Fandakova-konstatira-zabavyane-ot-2-3-dni-v-remontite-v-stolicata", "text": "До три дни забавяне в графика на ремонтите по столичните булеварди е установила проверката на кмета Йорданка Фандъкова. Тя коментира, че причина за това е дъждовното лято, но забавянето не е фатално. В момента в София се ремонтират над 30 големи обекта и вътрешноквартални улици, посочи Фандъкова. \"Към момента на по-голямата част от обектите се работи в срок. Имаме тук-там по два-три дни забавяне, което не е фатално, пък и за мен е по-важно да не се правят компромиси с качеството във връзка с валежите. Нещата вървят така, че да можем да приключим работата по по-големите обекти с интензивен трафик преди 15 септември\", обясни кметът на София.\"До средата на август ще завършим цялостният ремонт на бул. „Христофор Колумб“ между ул. Неделчо Бончев“ и ул. „Продан Таракчиев“. Планираме между 11 и 13 август, според метеорологичните условия, да затворим изцяло движението, за да се положи последният износващ слой асфалт. Освен пътните настилки, изграждаме нови тротоари, каквито нямаше и улично осветление. Веднага след това започваме ремонт на Източната тангента, който трябва да завърши до 15 септември, защото движението в участъка е изключително натоварено\", съобщи Фандъкова във Facebook. \"До края на седмицата планираме да завърши ремонтът на бул. „Васил Левски“ от ул. „Граф Игнатиев“ до бул. „Цар Освободител“. След това започваме преасфалтиране на участъка до паметника на Васил Левски. За възможно най-кратко време в първата половина на август ще се наложи да затворим кръстовището на Ректората, за да го ремонтираме, както миналата година ремонтирахме кръстовището на Орлов мост\", допълни тя. ", "date": "2018.07.31", "title": "Фандъкова констатира забавяне от 2-3 дни в ремонтите в столицата"}
{"url": "https://www.novinite.bg/articles/162578/Naj-visoka-stepen-na-zashtita-za-Carskite-konyushni-ot-15-avgust", "text": "Министър-председателят Бойко Борисов разпореди да се направи необходимито, така че сградата на „Царските конюшни“ да получи статут на културна ценност във връзка с пожара в имота.След тази разпоредба министърът на културата Боил Банов информира, че след 15 август ще бъде решен какъв ще е статутът на „Царските конюшни“.Заявлението му удва след като той подписа споразумение за разширяване присъствието на културата, изкуствата и културното наследство в образованието.„Институтът действа в момента, ще се вкара необходимата документация. Към този момент „Царските конюшни“ са под закрилата на Закона за културното наследство. Именно тя ще даде статута на културната ценнонст. А този статус само по себе си е едно отношение на държавата към културни обекти, той няма промени границите и режимите – никакво надстрояване, никакво събаряне, никаква възможност за промени“, обяви Банов.По повод собствеността на сградите Банов коментира, че тя е много объркана във времето.„Толкова е отдавана, преотдавана на различни собственици, на учреждения. Някои не са си вадили актове, други са. Тази намеса на тези агресивни собственици, които разделиха земята от имотите, също допълнително усложнява нещата”, обясни Банов, цитиран от bTV.", "date": "2018.07.31", "title": "Най-висока степен на защита за \"Царските конюшни\" от 15 август"}
{"url": "https://www.novinite.bg/articles/162591/Osnoven-remont-na-vodoprovodi-promenya-marshrutite-na-pet-avtobusni-linii-vav-Veliko-Tarnovo", "text": "Предстоящият основен ремонт на водопроводите под улиците „Иван Вазов“ и „Велчо Джамджията“ във Велико Търново временно променя маршрутите на пет автобусни линии - №5, 20, 40, 50 и 110. Измененията влизат в сила от 1 август, когато двете улици ще бъдат затворени за движение и ще бъдат в сила до приключване на строителните работи, но не по-късно от 31 август.В посоката на движение от центъра на Старата столица към крепостта Царевец крайна дестинация на линии с номера 20, 40, 50 и 110 ще бъде площад „Велчова завера“. Ще бъде създадена нова временна и начална спирка за направление от стария град към централната част  - тя ще е на ул. „Опълченска“, срещу хотел „Янтра“. Разписанията на линиите остават без промяна.Автобус №5 ще продължи да обслужва квартал „Асенов“, а маршрутът му търпи следното временно изменение. В посока на движение от централната част към жилищната зона в подножието на Царевец линията ще достига по утвърденото си трасе до кръстовището при каменния мост /до църквата „Св. Четиридесет мъченици“/. Там автобусите ще обръщат и ще потеглят обратно по ул. „Св. Климент Охридски“, пътя зад крепостта Царевец, ул. „Сливница“, ул. „Димитър Найденов“, ул „Теодосий Търновски“, главен път Варна – Велико Търново, Южен пътен възел, ул. „Христо Ботев“. От ул. „Васил Левски“ към кв. „Колю Фичето“ „петицата“ продължава по утвърденото си трасе. В това направление ще бъдат обособени три временни спирки – до въжения мост над р. Янтра /срещу бившата фабрика „Васил Мавриков“/, до кръстовището на ул. „Димитър Найденов“ и ул. „Сливница“ и до детската градина в кв. „Света гора“.Заради затварянето на улици „Иван Вазов“ и „Велчо Джамджията“ се променя и движението на автомобили по направлението Велико Търново – Арбанаси – Горна Оряховица и обратно. И в двете посоки водачите могат да ползват следния обходен маршрут: улици „Мармарлисйка“, „Магистрална“ „Христо Ботев“ и други, според идването, Южен пътен възел, главен път „Велико Търново – Варна“, улици „Теодосий Търновски“, „Димитър Найденов“, „Сливница“, път зад крепостта Царевец, ул. „Св. Климент Охридски“, кръстовището до каменния мост при църквата „Св. Четиридесет мъченици“. ", "date": "2018.07.31", "title": "Основен ремонт на водопроводи променя маршрутите на пет автобусни линии във Велико Търново"}
{"url": "https://www.novinite.bg/articles/162584/Spirat-dvijenieto-po-patya-Krichim-Devin", "text": "Движението по пътя Кричим-Девин се спира, поради преляла вода от дере в района на смолянското село Осиково, съобщиха от полицията.Полицейски служители отклоняват автомобилите по обходни маршрути.", "date": "2018.07.31", "title": "Спират движението по пътя Кричим-Девин"}
{"url": "https://www.novinite.bg/articles/162589/10-ot-ofisite-na-NAP-s-novi-bankovi-smetki-ot-1-avgust", "text": "10 офиса на НАП ще имат нови банкови сметки за плащане на данъци, осигуровки и други публични вземания от 1 август 2018 г. Промяната се налага заради вливането на СИБАНК в Обединена българска банка, в които приходната администрация е поддържала сметки досега.По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите София-област, Стара Загора, Кърджали, Габрово, Добрич, Монтана, Перник, Русе и Ямбол. Няма промяна в банковите сметки на останалите офиси на приходната агенция.Ползвателите на електронната услуга за плащане на задължения към НАП, достъпна в Портала за е-услуги на НАП ще могат да продължат д плащат без такси по електронен път. Запазва се и възможността за плащане без такса на ПОС терминал във всички структури на НАП.Всички клиенти на НАП, засегнати от промените ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки е публикувана на сайта на приходната администрация, в рубриката \"Плащане\", подрубрика \"Банкови сметки\".За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл ", "date": "2018.07.31", "title": "10 от офисите на НАП с нови банкови сметки от 1 август"}
{"url": "https://www.novinite.bg/articles/162585/Operiraha-Darina-Pavlova-v-Rim", "text": "Дарина Павлова се е подложила на операция в луксозна италианска клиника. Това стана ясно от постинг на най-популярната българска хайлайф вдовица в нейната официална Фейсбук страница.\"Животът има много цветове. Понякога те са светли, а друг път тъмни. Но такъв е животът. Днес ме изписаха от болницата след операция. Все още съм малко изтощена и уморена, но вече се чувствам по-добре у дома. Искам да благодаря на моето семейство и приятели, че са до мен, когато имам най-голяма нужда от тях. Благодаря ви за всички обаждания, съобщения, пожелания и любов, които ми показвате всеки ден. Благодаря за цялата грижа, която получих - от медицинските сестри до удивителния лекарски екип. Преди всичко благодаря на Лаура и Джанлуиджи Рицо, които ме накараха да се чувствам като у дома в клиника @nuovavillaclaudia. Да бъда обичана от толкова много хора ми дава кураж и сила за бързо възстановяване. Отново благодаря на всички\", написа Дарина Павлова в понеделник вечерта.Мадам Мулти не уточнява с какъв точно здравословен проблем се е сблъскала. Използваният от нея таг @nuovavillaclaudia свидетелства, че е била пациент на \"Нуова Вила Клаудия\" в италианската столица Рим. От описанието на луксозната частна клиника в нейната Фейсбук страница става ясно, че нейните лекари се занимават със здравен туризъм, превантивни грижи, хемодиализа, хирургия, гинекология и... естетична гинекология.", "date": "2018.07.31", "title": "Оперираха Дарина Павлова в Рим"}
{"url": "https://www.novinite.bg/articles/162593/Kmetat-Jordanka-Fandakova-proveri-remonta-na-bulHristofor-Kolumb", "text": "Планираме до средата на август да завършим ремонта на бул.“Христофор Колумб“ и веднага след това ще започне изпълнението на строително-ремонтни дейности по Източна тангента. Предвиждаме ремонтите на улиците, по които има интензивен трафик, да приключат до средата на септември. В момента извършваме ремонт на над 30 улици и булеварди. Отделно изграждаме и ремонтираме вътрешно-квартални улици. Това каза днес кметът на София Йорданка Фандъкова при проверка на ремонта на бул.“Христофор Колумб“. На проверката присъства и заместник-кметът по направление транспорт Евгени Крусев.Планира се между 11 и 13 август да се затвори изцяло движението по бул.“Христофор Колумб“, за да се положи износващият пласт асфалт и да се пусне движнието. На 8 юли започна ремонт по бул.Христофор Колумб в участъка от кръговото на ул.“Източна тангента“ до ул.“Продан Таракчиев“. Преасфалтират се пътните платна, изгражда се ново осветление, тротоари.Към момента на по-голяма част от пътно-строителните ремонти се работи в срок, на някои обекти има между два и три дни забавяне. Към момента в зависимост от метеорологичните условия обектите се изпълняват и се очаква основните да приключат до 15 септември.Източната тангента ще се ремонтира от кръстовището с бул.“Христофор Колумб“ до ул.“511“ в кв.“Христо Ботев“.До края на тази седмица се планира да завърши ремонта на бул. „Васил Левски“ от ул. „Граф Игнатиев“ до бул. „Цар Освободител“. След това ще започне преасфалтиране на участъка до паметника на Васил Левски. За възможно най-кратко време в първата половина на август ще се наложи да затворим кръстовището на Ректората, за да бъде ремонтиран, както миналата година бе извършен ремонта на кръстовището на Орлов мост.", "date": "2018.07.31", "title": "Кметът Йорданка Фандъкова провери ремонта на бул.“Христофор Колумб“"}
{"url": "https://www.novinite.bg/articles/162580/RZI-Ne-e-opasno-previshenoto-nivo-na-nitrati-vav-vodata-v-s-Zasmyano", "text": "Незначително е отклонението в нивото на нитратите във водата в аксаковското село Засмяно. Няма сериозен риск за населението. Това заяви пред БНР Ирина Вутова – старши инспектор в Регионалната здравна инспекция във Варна. \"Ние трябва да уведомим потребителите на питейна вода, за да могат сами да направят преценка на риска, заради уязвимите групи, по-чувствителни към нитратите - бременни жени, кърмачки, кърмачета, хора със заболявания на храносмилателната система и панкреаса. Това са по-рисковите групи, при които в дългосрочен план може да има отражение\", заяви Вутова.Здравните инспектори са изследвали водата в 25 населени места през юли. В тях не са установени ентерококи и ешерихия коли. 14 проби са взети от централното водоснадбяване за установяване на нивата на химически елементи във водата за питейно-битови цели. Завишени нива на натрий са установени в аксаковското село Засмяно. При норма от 50 мг/л, измереното количество натрий във водоизточници е било 51,5 мг/л.РЗИ-Варна препоръчва питейната вода да не се ползва за пиене и приготвяне на храна за бременни жени, кърмачки, кърмачета, хора със заболявания на храносмилателната система и панкреаса. Информиран е кметът на общината, който трябва да уведоми консуматорите и общопрактикуващите лекари. ", "date": "2018.07.31", "title": "РЗИ: Не е опасно превишеното ниво на нитрати във водата в с. Засмяно"}
