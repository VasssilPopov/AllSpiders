{"url": "https://www.novinite.bg/articles/177900/Manolova-svikva-forum-za-problemite-s-lichnata-pomosht-i-medicinskata-ekspertiza", "text": "Мая Манолова ще представи в институцията новия Съвет за наблюдение на и за хората с уврежданията. Събитието е отворено за медиите.Съветът е мониторингов орган, който по силата на Закона за хората с уврежданията /ЗХУ/ има за задача да осъществява наблюдение за прилагането на политиките за защита правата на тази уязвима група от обществото у нас, както и да съблюдава изпълнението в най-пълна степен на Конвенцията на ООН за хората с увреждания. Омбудсманът ще обяви приоритетите и първите стъпки в работата на Съвета за наблюдение. На фокус ще бъдат редица актуални проблеми пред гражданите с увреждания и техните близки, като включването в механизма лична помощ, асистентските услуги за възрастните хора след 31 август т.г., финансовата подкрепа по ЗХУ, медицинската експертиза и др. Манолова вече алармира, че Законът за личната помощ, който бе основен акцент в протеста на майките на деца с увреждания и в работата на институцията през 2018 г., не се познава и не се разяснява в достатъчна степен от социалните работници към ресорното министерство.Това поставя в риск получаването на асистентска подкрепа от нуждаещите се хора с увреждания, на което общественият посредник категорично се противопоставя. Припомняме, че омбудсманът е първият председател на този нов орган и като такъв е натоварен с функцията да конституира Съвета. По ЗХУ мониторинговият орган се състои от  9 членове - двама представители, определени от омбудсмана на Република България – Мая Манолова и Диана Ковачева, двама представители, определени от председателя на Комисията за защита от дискриминация – Ана Джумалиева и Баки Хюсеинов, един представител на академичната общност, определен от Българската академия на науките – Стоян Ставру, както и четирима представители на организациите на и за хората с увреждания, определени от тях. На 28 юни 2019 г., омбудсманът обяви резултатите от гласуването на организациите на и за хората с увреждания, които участваха в процедурата за избор на представители на НПО в Съвета за наблюдение. Общо 34 организации подадоха документи и номинираха 11 кандидати за членове.Специално създадена от омбудсмана Комисия, преброи на публично заседание гласовете, като най-много подкрепа получиха Васил Долапчиев, Весела Одажиева, Ива Поповска и Илиана Малинова. Мая Манолова подчерта, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. „Ще държа всеки един, за който обсъжданата тема е важна, който е приел като своя каузата на хората с увреждания, затова да бъдат реализирани в пълен обем техните права, да се чувства част от този екип, или поне докато аз съм председател на органа за наблюдение“, акцентира Манолова и обяви, че ще покани всичките номинирани 11 кандидати за членове на Съвета. На учредителното заседание са поканени представители на отговорните институции и организации на и за хората с увреждания – вицепремиерът по икономическата и демографската политика, министърите на финансите, на труда и социалната политика, на здравеопазването, председателят на парламентарната комисия по труда, социалната и демографската политика, Комисията за защита от дискриминация, Агенцията за социално подпомагане, Агенцията за хората с увреждания, Националното сдружение на общините в Република България, Българската академия на науките, представители на организации на и за хората с увреждания и др.", "date": "2019.07.07", "title": "Манолова свиква форум за проблемите с личната  помощ и медицинската експертиза"}
{"url": "https://www.novinite.bg/articles/177870/GERB-se-sabira-na-Nacionalno-sabranie", "text": "ГЕРБ ще проведе Национално събрание в Зала 3 на НДК. На събранието ще присъстват 1200 делегати от цялата страна.На него ще бъдат предложени и гласувани промени в Устава на ПП ГЕРБ и Изпълнителната комисия на партията.Очаква се да се проведат разговори за размера на членския внос, който в момента е 2 лв., съобщи шефът на парламентарната група на ГЕРБ Даниела Дартикова.", "date": "2019.07.07", "title": "ГЕРБ се събира на Национално събрание"}
{"url": "https://www.novinite.bg/articles/177877/Joncheva-Partiite-veche-shte-zavisyat-ot-oligarsi", "text": "Сергей Станишев постъпи правилно като се оттегли за председател на ЕП. Това каза евродепутатът от Партията на европейските социалисти (ПЕС) Елена Йончева в предаването „Денят започва“ с Георги Любенов във връзка с преговорите за ключовите постове в европейските институции.Йончева каза, че Франция и Германия са успели да се преборят за своите кандидатури. Предварителната уговорка за шпитценкандидати отпадна и това до някаква степен е подмяна на вота, това се усеща и в Европейския парламент по време на дискусиите, добави тя.В ПЕС има много силни брожения, много силно недоволство, защото всички вярваха, че лидерът на левицата Франс Тимерманс има реален шанс за поста председател на ЕК. Този европейски социален нов икономически модел можеше да бъде наложен, заяви Елена Йончева.„България въобще не преговаря, България се нагажда. Бойко Борисов подкрепяше Вебер, след това Тимерманс, след това лансирахме Мария Габриел, което провокира изключително негативна реакция след европейските лидери. Г-н Станишев постъпи правилно като оттегли кандидатурата си за председател на Европейския парламент, защото това щеше да означава отстъпление от принципа на водещите кандидати и щеше да намали шанса на Тимерманс за председател на Европейската комисия“, коментира Йончева. „Борисов е самодържавник, той е човекът, който създава в България едно авторитарно управление. По отношение на външната политика, той е изключително последователен в неотстояване на българските интереси“, допълни тя .По повод вътрешните разногласия в БСП, тя заяви, че е нормално в една партия да има сблъсък на идеи, така че не вижда никаква драма в това.Елена Йончева коментира и възможността да бъде поискан нейния имунитет във връзка с източването на КТБ. „Член съм на правосъдната комисия в Европарламента, на комисията по външна политика и нейната подкомисия за сигурност и отбрана. Няма от какво да се притеснявам за имунитета си, това е поредната бухалка срещу мен“, обясни тя.„Аз съм работила за ТВ7 като външна продукция, работила съм и съм направила документални филми, за които е закупена техника, така че при мен всичко е открито. Аз съм чиста и съм убедена, че истината ще излезе наяве“, посочи Йончева.Тя заяви, че намаляването на партийните субсидии от 11 на 1 лев на глас е открит удар срещу БСП, която единствена може да свали авторитарното управление, както и удар срещу десните партии, които не са в парламента.„От тук нататък партиите ще бъдат зависими от олигарсите, във финансирането им ще могат да участват фирми, които са сключвали договори за концесии, които работят в сфери, които са пряко свързани с регулация от държава, фирми, регистрирани в България, но с участие на чужди граждани. В момента имаме държавен и политически рекет - срастване на една партия с държавата“, каза още Йончева.", "date": "2019.07.07", "title": "Йончева: Партиите вече ще зависят от олигарси"}
{"url": "https://www.novinite.bg/articles/177879/Slabakov-V-EP-vidyah-i-drugi-hora-s-brada-i-mustaci-i-ne-vsichki-byaha-maje", "text": "За Ска Келер не мисля нищо хубаво, защото ми се струва прекалено войнствено настроена. За Кристин Лагард и Урсула фон дер Лайен още нищо не мога да кажа, защото съм твърде нов. Но мога да ви кажа, че в Европейския парламент видях и други хора с брада и мустаци и не всички бяха мъже. Такива са първите впечатления на евродепутата Андрей Слабаков от новите му колеги в ЕП, които той разкри в сутрешния блок на Нова Телевизия.По думите му ухажването на жена вече се е превърнало в сексуален тормоз, което е като ''номер от селските вечеринки''.,,Няма европейски ценности, има само християнски ценности. Европейските ценности стъпваха върху християнската основа, преди да решат да ги махнат и да ги подменят с други неща'', коментира още евродепутатът.,,Какво би казал баща ми, ако беше жив? Вероятно би ми казал, че не съм много нормален, защото ще се събера с лоши другарчета. В Европейския парламент е пълно с разни кариеристи и партийни функционерчета'', заяви Слабаков и увери, че ще работи само в интерес на България.На въпрос дали България трябва да влезе в Шенген и Еврозоната Андрей Слабаков отвърна, че ''би трябвало да влезем''.", "date": "2019.07.07", "title": "Слабаков: В ЕП видях и други хора с брада и мустаци и не всички бяха мъже"}
{"url": "https://www.novinite.bg/articles/177886/Intenziven-trafik-na-granicite-s-Turciya-Sarbiya-i-Rumaniya", "text": "\r\nИнтензивен е трафикът границите с Турция, Сърбия и Румъния, съобщиха от ГД „Гранична полиция“. Информацията за трафика на граничните пунктове е към 12 ч.\r\n\r\n\r\n\r\n\r\n\r\n\r\n", "date": "2019.07.07", "title": "Интензивен трафик на границите с Турция, Сърбия и Румъния"}
{"url": "https://www.novinite.bg/articles/177898/Otkriha-trupove-na-kravi-kraj-Obzor-i-Ahtopol", "text": "Четири сигнала за открити трупове на крави по морския бряг на юг от Бургас са постъпили от вчера в местната дирекция на Агенцията по безопасност на храните. Мъртвите животни са открити край Обзор и Ахтопол. Предполага се, че кравите са от румънски кораб, който е превозвал животните, съобщи ръководителят на местната дирекция на БАБХ д-р Георги Митев. \"Експедитивно и бързо се справяме с проблема, дезинфекцираме местата. Подлежи на проверка, в понеделник ще я направим в Морска администрация, действително има ли такъв кораб от Румъния или някъде по на север. Нормално и логично е, течението на Черно море е към нас, така че където и да са умрели, където и да са били изхвърлени в морето, те да идват към нас, но те не са български в никакъв случай\", категоричен е Митев. Той допълни, че проблемът е решен своевременно с помощта на община Царево. ", "date": "2019.07.07", "title": "Откриха трупове на крави край Обзор и Ахтопол"}
{"url": "https://www.novinite.bg/articles/177880/Ekaterina-Zaharieva-za-srabskiya-si-kolega-Izgubil-se-e-v-prevoda", "text": "Ние сме за добросъседски отношения със Сърбия, не търпим такива емоции от страна на Ивица Дачич. Това заяви вицепремиерът и министър на външните работи Екатерина Захариева в предаването ''Тази неделя'' в ефира на bTV във връзка със създалото се дипломатическо напрежение между България и Сърбия.,,На Балканите за пореден път показваме колко много емоции има в политиката. На мен ми се иска да има повече разум и мъдрост и по-малко емоции. Очевидно Дачич не е гледал премиера и отговорът му. Явно някой му е преразказал, защото това, което каза премиерът, е абсолютно вярно. Един външен министър не бива да си позволява да се изгуби в превода. Той трябва да види точно, буквално какво е казал, дали премиер, президент или външен министър. ЕС не признава държави и никоя организация не признава държави“, изтъкна тя и добави, че това могат да направят само други държави.Захариева отбеляза, че в Познан премиерът Борисов е отговорил на журналистически въпрос дали няма да се забави евроинтеграцията на Западните Балкани, след като новият еврокомисар по външната политика Жозеп Борел е испанец, а неговата държава не е признала независимостта на Косово и цитира думите му.,,Той казва, че когато станеш комисар, ти не защитаваш националните интереси, а интересите на Съюза. Независимо че Испания не е признала Косово, той трябва да се съобрази с останалите от нас, които сме я признали. Не виждам нищо в това изказване, което да запали тази емоция на Ивица'', изтъкна вицепремиерът.Тя припомни, че посланикът на Сърбия в България е извикан в МВнР и с него ще бъде разговаряно.,,На първо място ще препоръчаме да се види какво точно е казал премиерът. На второ място - да припомним подкрепата, която дава България на всички страни от Западните Балкани и в частност на Сърбия за европейската перспектива“, уточни външният министър.,,Има чудесни отношения премиер с премиер, нашият премиер с техния президент. Така че не мисля, че такива изказвания са продуктивни, още повече когато те са предизвикани твърде емоционално и най-вероятно за вътрешнополитически цели. Ние сме за добросъседски отношения, но не търпим такива емоции'', допълни Захариева.Външният министър допълни, че ситуацията е коментирана и с министър-председателя Бойко Борисов.,,Мисля, че нещата ще се изяснят. Той самият е извикал нашия временно управляващ в Сърбия, защото посланикът ни е в отпуск и е дал знак да се уточни това недоразумение. Приемаме го като опит за изясняване. Това е и нашата цел. Ние не искаме напрежение с нито една от държавите по света, а какво остава със съседите'', добави външният ни министър.Относно полемиката между България и Северна Македония за Гоце Делчев Захариева посочи, че той е част от общата история на двете страни и този казус е изяснен в Договора за добросъседство между двете държави.,,Гоце Делев е българин, виден революционер – една от най-важните ни исторически фигури, който се е борил за автономия на Македония и Одринска Тракия. Не виждам какво толкова се караме за него. Би трябвало тази личност да ни обединява, а не да ни разделя'', заяви в заключение първият ни дипломат.,,Не, не се притеснявам. Понякога ставаме смешни. Все си мислим, че някой отвън трябва да ни оправи, а ние не можем. Нали не си представяте, че някоя държава може да каже на друга колко да е финансирането на партиите? В Германия е 80 цента, ние не можем да им кажем вдигнете си я'', отговори Захариева на въпрос дали се притеснява от това, че БСП е изпратила сигнал в Европа за намаляването на размера на партийните субсидии.", "date": "2019.07.07", "title": "Екатерина Захариева за сръбския си колега: Изгубил се е в превода"}
{"url": "https://www.novinite.bg/articles/177881/Ninova-ubedena-Machkaha-ni-sega-iskat-da-ni-unishtojat-finansovo-Shte-oceleem", "text": "Корнелия Нинова премина в атакуващ режим след като през седмицата беше намалена партийната субсидия от 11 на 1 лев за глас. Тя ще атакува това решение и в Европа.\"Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика\", заяви тя в интервю пред агенция \"Фокус\".\"Не сме искали субсидията да остане 11 лв. Предложихме всички спокойно да обсъдим и разумно да намалим субсидията. Ние сме за намаление, но обосновано, с оценка на риска и въздействието, а не с емоции и вдигане на популистки лозунги\", заяви Нинова.Според нея желанието на хората е да се намали партийната субсидия, но отбеляза, че нито един българин не е пожелал партиите да се финансират от чуждестранни юридически или физически лица, от големите фирми, на които правителството раздава обществени поръчки, от концесионерите на българските богатства. \"Остана незабелязано, че управляващите отказаха да подкрепят предложението на БСП натрупаните в банкови сметки и неизползвани пари да се върнат в хазната. Аз съм сигурна, че народът би искал тези средства обратно\", каза още лидерът на БСП.На въпрос защо партията ѝ е сигнализирала европейски институции за намаляването на субсидията Нинова отговори, че Европа върви в обратна на нашата посока - там финансирането от бизнес се забранява или ограничава, тук се отваря.\"Европа вижда в това възможност за политическа корупция и в доклада на групата на държавите, борещи се срещу корупцията пише, че този процес се подлага на мониторинг. Има още нещо - в конкретния случай у нас става дума за убийство на опозицията. Никоя фирма няма да ѝ дари средства, защото опозицията не разпределя порциите на властта, а и всеки дръзнал да я подпомага, ще бъде наказан. А управление без опозиция е диктатура\", заяви Нинова.\"Първо искаха да ни обезличат, като ни раздадат постове и пари. Като отказахме, започнаха лъжи, клеветене, мачкане на наши кметове, депутати и хора по места. И на това устояхме. Сега е третата стъпка- финансово да ни унищожат. Ще ни е трудно, но и това няма да успее\", заяви лидерът на БСП.", "date": "2019.07.07", "title": "Нинова убедена: Мачкаха ни, сега искат да ни унищожат финансово. Ще оцелеем!"}
{"url": "https://www.novinite.bg/articles/177883/Borisov-Razbiram-kolko-gi-boli-sarbite-za-Kosovo", "text": "„Разбирам колко ги боли сърбите за Косово. Трудно им е”. Така премиерът Бойко Борисов коментира дипломатическото напрежение с Белград. Повод за него стана статутът на Косово.Сръбският външен министър Ивица Дачич се оказа засегнат от думите на премиера Борисов, който обяви че испанецът Жозеп Борел, сочен за първи дипломат на ЕС, трябва да защитава интересите на Съюза, а не интересите на Испания, която е сред страните, непризнаващи независимо Косово.„Така или иначе, ако не се разберат с Косово, няма перспектива за целия регион. Там трябва да се вземе окончателно решение”, заяви Борисов.", "date": "2019.07.07", "title": "Борисов: Разбирам колко ги боли сърбите за Косово"}
{"url": "https://www.novinite.bg/articles/177882/Nacionalnoto-sabranie-na-GERB-promenya-ustava-na-partiyata-si", "text": "На форума присъстват 1200 делегати на партията от цялата страна.Промените се налагат, тъй като след изборите за Европейски парламент Цветан Цветанов подаде оставка от всички ръководни партийни позици. Така на практика заместниците на Бойко Борисов във формацията в момента са кметовете Димитър Николов и Йорданка Фандъкова.", "date": "2019.07.07", "title": "Националното събрание на ГЕРБ променя устава на партията си"}
{"url": "https://www.novinite.bg/articles/177890/Avtomobil-padna-v-kanavka-kraj-Sofiya", "text": "Столичен шофьор изпрати колата си в канавката. При пътно-транспортното произшествие няма пострадали хора. Инцидентът е станал в неделя по обед в близост до столичното \"Околовръстно шосе\" и автомагистрала \"Тракия\", пише БГНЕС.Според Пътна полиция инцидентът е лек и е плод на разсейване на шофьора, който най-вероятно е самокатастрофирал поради невнимание.В неделя е обявен жълт код за опасно горещо време, лекарите съветват в обедните часове да не се излиза на слънце.", "date": "2019.07.07", "title": "Автомобил падна в канавка край София"}
{"url": "https://www.novinite.bg/articles/177889/Vasileva-Balgariya-e-sred-liderite-v-Evropa-po-broj-biologichni-pchelni-kosheri", "text": "България заема едно от челните места по брой пчелни кошери, отглеждани по методите на биологичното земеделие в ЕС. Това заяви заместник-министърът на земеделието, храните и горите д-р Лозана Василева при откриване на биопазар в Бургас. “Ние сме най-големият производител на биологично розово и лавандулово масло в света”, допълни тя. Д-р Василева бе категорична, че за растежа на сектора в страната допринася и подпомагането на биопроизводството по Програмата за развитие на селските райони (ПРСР 2014 - 2020 г). \"Биопроизводителите имат голям интерес, както към мярката за \"Биологично земеделие\", така и към реализиране на проекти за инвестиции по мерките от Програмата\", каза още тя. Лозана Василева информира, че за територията на Област Бургас са сключени общо 58 договора по ПРСР за подпомагане на биологични производители, на стойност 5.7 млн. евро.На събитието своята продукция представиха повече от 20 производители. След продуктите, които гостите на пазара можеха да видят и опитат бяха: сушени домати със зехтин, пчелен мед, етерични масла, биовина, био сирена и млечни продукти, тинктура от смокини, сокове от био череши, ябълка и българска роза, както и пресни плодове, зеленчуци и други. Посетителите на пазара имаха възможност да дегустират и от специално подготвените на място миди по Бургаски от Ути Бъчваров. Водещ на събитието бе Николай Станоев.", "date": "2019.07.07", "title": "Василева: България е сред лидерите в Европа по брой биологични пчелни кошери"}
{"url": "https://www.novinite.bg/articles/177885/GERB-osvobodi-Cvetanov-ot-vsichki-rakovodni-postove", "text": "Цветан Цветанов беше официално освободен от всички ръководни постове в ГЕРБ - зам.-председател на партията и зам.-председател на Изпълнителната комисия. Той обаче остава партиен член. Това бе решено по време на извънредното Национално събрание на управляващите в неделя.Предложението за освобождаването на Цветанов беше прието с 1046 гласа \"за\", 10 \"против\" и 11 въздържали се.След промените ГЕРБ остава с двама заместник-председатели, вместо с трима, както беше досега.\"На мен ми е най-тежко, но това е животът. Спокойно можех да изляза днес и да кажа: \"Спечелихме изборите. Вадим тази точка от дневния ред\". Но не го направих. Ключовата дума е справедливост и тя е важна, защото хората ни гледат. Няма да има милост за никого, защото иначе партията няма да съществува. Навремето ни избраха, защото първо бяхме добри полицаи и сега трябва да бъдем същите. Едва ли на хората, вдигнали ръка за освобождаването на Цветанов, им е било лесно след толкова години работа. НоГЕРБ показа, че е дисциплинирана партия\", коментира след гласуването на кадровите промени премиерът Бойко Борисов.В 11-членната Изпълнителна комисия делегатите решиха да влязат Цвета Караянчева и Тодор Тодоров. Кандидатурите им бяха издигнати от министър-председателя. От комисията бе извадена и Румяна Бъчварова.В речта си на събранието премиерът заяви, че очаква Изпълнителната комисия да промени размера на членския внос, предвид намалената на 1 лев за глас субсидия за партиите. Идеята е вноската да се запази за учащите и пенсионираните членове на ГЕРБ, а за останалите да стане по-висока.„Тези, които са били в листите и са спечелили изборите, трябва да дадат своя дан за функционирането на партийните структури”, категоричен бе Борисов.На Националното събрание на управляващата партия, което се проведе в НДК, присъстваха над 1000 делегати от цялата страна. В началото на форума, във видеообръщение, председателят на Европейската народна партия (ЕНП) Жозеф Дол, посочи, че делегатите, освен промени в Изпълнителната комисия, ще имат възможност да помислят за бъдещето на партията. Той благодари за лоялния ангажимент на ГЕРБ към ЕНП и определи Бойко Борисов като истински лидер с визия за своята държава и ЕС.Дол похвали и водача на евролистата на ГЕРБ Мария Габриел за безупречната й работа като еврокомисар. ", "date": "2019.07.07", "title": "ГЕРБ освободи Цветанов от всички ръководни постове"}
{"url": "https://www.novinite.bg/articles/177869/Dneven-horoskop-za-nedelya-7-yuli-2019-g", "text": "Вашето семейство се нуждае от вас, дори ако е на хиляди километри разстояние. Зарежете всичко, с което се занимавате в момента и прекарайте днешния ден с любимите хора. Това ще ви зареди с положителна енергия.Трябва да съберете още няколко парчета от пъзела, за да можете да изградите гледната си точкал. Опитайте да се абстрахирате от всички странични фактори. Денят е подходящ да направите добро дело.Детайлите наистина имат значение сега. Ще ви се наложи да работите днес и да се занимавате с някои не толкова приятни неща, но стискайте зъби, скоро всичко ще стане много по-добре. Вижте повече на : ", "date": "2019.07.07", "title": "Дневен хороскоп за неделя, 7 юли 2019 г."}
{"url": "https://www.novinite.bg/articles/177895/Silen-trafik-v-Garciya-predi-parlamentarnite-izbori-utre", "text": "\r\nПреди утрешните парламентарни избори в Гърция се отчита силен трафик. Засилено е полицейското присъствие по пътищата и без колебание се налагат сериозни глоби за нарушителите.\r\nТол таксите са премахнати до 19 ч. Облекчението е само за гръцки граждани, които пътуват, за да гласуват на предсрочни парламентарни избори. До вота се стигна след загубата на управляващата партия СИРИЗА на последните европейски избори. Опашки от избиратели имаше още в първите часове.\r\nС извънредни екипи по контрол на трафика пътната полиция осигурява по-бързо движение на автомобилите. Заедно с милионите туристи, които са в Гърция на почивка, масово пътуват и гърците за участие в изборите утре. В натоварените участъци има забрана за движение на товарни автомобили.\r\nГрадовете са почти празни, но внимавайте къде паркирате, предупреждават от полицията, защото има силна охрана на изборните секции.\r\nЗачестиха случаите на свалени номера и глоби за неправилно паркиране по гръцките острови.\r\nВ посока от Александруполис до Солун се извършват масови проверки на пътуващите в автомобилите, за да не превозват нелегални мигранти.\r\nПо нареждане на Министерството по транспорта утре се премахват тол таксите по магистралите, но само за гръцки граждани, които пътуват, за да гласуват.\r\n \r\n \r\n", "date": "2019.07.07", "title": "Силен трафик в Гърция преди парламентарните избори утре"}
{"url": "https://www.novinite.bg/articles/177871/Dnes-e-Denyat-na-shokolada", "text": "7 юли е Европейският Ден на шоколада. Датата е избрана, защото точно по това време през 1550 г. е доставена първата партида шоколад от Америка за Испания. Ацтеките наричали какаовите зърна „храна за боговете\" и ги използвали като платежно средство. Шоколадът е една от най-популярните храни и вероятността някога да излезе от мода е нулева. Най-новите научни изследвания потвърждават ползата от сладкото изкушение за здравето.Австралийски учени потвърдиха ползата от шоколада срещу високо кръвно налягане. Направеният от тях анализ на 15 изследвания е показал, че едно парче на ден има същия ефект върху кръвното налягане като половин час тренировки. Шоколадът и особено тъмният, съдържа химикали, известни като флаваноли. Те разширяват кръвоносните съдове в тялото, улесняват преминаването на кръвта през тях и понижават налягането.Всекидневната консумация на малки количества шоколад предпазва от инфаркт и инсулт. Най-полезна е тъмната разновидност на сладкото изкушение. Черният шоколад с висок процент високомаслено какао, което е здравословната суровина в шоколада, съдържа и много магнезий, което се отразява добре и на мозъчната дейност. Затова блокче черен шоколад следобед може да бъде отлично средство срещу умствената и физическата умора, които ни хващат по това време от деня. То вдига кръвната захар и ободрява ума. Според съвременната статистика през живота си човек изяжда средно около 10 000 шоколадови блокчета.", "date": "2019.07.07", "title": "Днес е Денят на шоколада"}
{"url": "https://www.novinite.bg/articles/177867/Predsrochni-parlamentarni-izbori-v-Garciya", "text": "В Гърция днес се проведат предсрочни парламентарни избори. Вотът може да сложи край на лявото правителство на премиера Алексис Ципрас.Това са третите поред избори, след европейските и местните. Анализаторите трудно прогнозират каква ще е избирателната активност, особено в разгара на натоварения туристически сезон. Все пак те дават преднина на „Нова демокрация“ пред СИРИЗА.Ако планирате пътуване към Гърция днес, имайте предвид, че контролът по пътищата ще бъде повишен. Тол таксите по магистралите в южната ни съседка ще бъдат премахнати, но само за местните жители.", "date": "2019.07.07", "title": "Предсрочни парламентарни избори в Гърция"}
{"url": "https://www.novinite.bg/articles/177868/Hilyadi-pacienti-otnovo-ostanaha-bez-jivotopoddarjashto-lekarstvo", "text": "Хиляди пациенти без животоподдържащо лекарство. От българския пазар отново трайно изчезна важен медикамент – този път за болни от ревматологични и кожни заболявания. Парадоксът е, че основният подходящ заместител не е регистриран у нас, а пациентите пътуват в чужбина, за да си го набавят.„Изтеглянето от пазара на лекарства не означава, че има недостиг” – така преди месец от здравното министерство коментираха липсата на медикаменти. Липса, с която от месеци се бори и Мариела Петрова.„Не може да се каже, че няма недостиг на лекарства. От януари установих, че го няма лекарството на българския пазар, че го няма по аптеките”, обясни Мариела Петрова.Тя е една от хилядите болни от лупус. Разбира за диагнозата си след дълъг престой в болница преди около 8 години.„Заболяването е на съединителната тъкан, автоимунно, ревматологично, проблемът е, че може да засегне съединителна тъкан във всеки орган и може да засегне всеки орган – сърце, бъбреци, кожа, мозък. Усложнения се получават и може да се стигне до смъртен изход”ы обяснява Мариела Петрова.За да може да живее нормално и да се грижи за семейството и за детето си, Мариела от години е на постоянна терапия. След като лекарството й изчезва от пазара, започва да търси начини да се лекува.„Молила съм се на приятелки от цяла България – Велинград, Видин, Хасково, който град се сетите. В началото на година бяха останали, когато ми свършиха моите запаси, по едно блистерче, по две и ми ги пращаха”, разказва Мариела.Същият медикамент се оказва основна терапия и за хиляди болни от ревматологични заболявания. От здравното министерство обясниха за NOVA, че фирмата се оттеглила от българския пазар заради производствени проблеми. Освен това за ревматичноболните и пациентите с лупус имало алтернативи. Оказва се обаче, че единственият подходящ заместител за терапията на Мариела и останалите болни от лупус не само не се поема от Касата, но и все още не е регистриран в България.„Заместителят не се продава в България, не се вкарва, не се разпространява. Алтернативният вариант е да го търсим в близките страни - Турция, Гърция. Близки, познати, приятели, когато няма кой, се пътува до Гърция – аз или мъжът ми. Голям стрес е, защото има хора, които нямат възможност да пътува, нямат възможност да си набавят заместителя и те реално стоят без лечение”, обясни Мариела Петрова.От години здравните власти договарят все по-ниски цени, по които държавата да плаща напълно или частични скъпи медикаменти. Така обаче пазарът ни става нерентабилен за някои от чуждите фирми, отчитат от бранша. В същото време, само за година от българския пазар са изчезнали близо 160 лекарства, сред които и животоспасяващи препарати.А месец след като от здравното министерство ни обясниха, че недостиг на лекарства няма, екип на NOVA отново попита – ще се вземат ли конкретни мерки срещу продължаващото изчезване на медикаменти от пазара. Така и не получи отговор.", "date": "2019.07.07", "title": "Хиляди пациенти отново останаха без животоподдържащо лекарство"}
{"url": "https://www.novinite.bg/articles/177872/Policai-ot-chetiri-strani-dejuryat-v-Slanchev-bryag", "text": "Полицаи от четири страни дежурят в „Слънчев бряг” редом с българските си колеги. Целта е да стопят езиковите бариери в опазването на реда.Командированите 7 полицейски служители от 4 европейски държави са в „Слънчев бряг” от началото на месец юли. Вече седмица приемат в полицейския участък граждани на свои страни.„От всякакво естество, не само от полицейски характер. Помагаме винаги при изгубени документи основно, издаване на документи от нас, които да им послужат при явяването и отпътуването към техните страни. Най-голям процент преобладават престъпленията против собствеността. Това са кражбите, основно на оставени вещи по плажната ивица, басейни и т.н.”, заяви главен инспектор Живко Даскалов- началник РУП-Несебър.Чуждите полицаи ще останат в курорта до 1 септември, като в началото на месец август сега работещите ще бъдат заменени от други екипи. По време на престоя си у нас ще патрулират съвместно с българските си колеги.Важен момент в работата им е обходът с българските им колеги по алеите на комплекса и на плажа. Основната им цел е да покажат на сънародниците си, дошли в България на море, че има към кого да се обърнат за помощ при нужда, както и да им дадат ценни съвети как да пазят вещите си.За първа година в „Слънчев бряг” има командирован полицай от Германия, доволен от работата си с българските униформени.„Ако имаме нужда от помощ, ако имаме  въпроси или нужда от някакъв съвет те са насреща. Това много ни помага”, обясни Кристиян Кирстен, полицай от Германия.За поредна година в курортите ни работят униформени от Полша, Чехия и Румъния. Част от тях вече са работили в „Слънчев бряг” и предното лято и сега им е по-лесно. Офицерите от Чехия разказват, че присъствието в курорта е доказано полезно за техните сънародници.„Миналата година най-често бяха случаите на кражба в автобусите, когато най-вече гастрольори от Румъния, пристигнали тук, успяваха да откраднат от нашите туристи чантите или портфейлите. Така че ние винаги им помагахме да си извадят документи, за да могат да се приберат обратно в Чехия”, обясни Дмитрий Белотский, полицай от Чехия.", "date": "2019.07.07", "title": "Полицаи от четири страни дежурят в „Слънчев бряг”"}
{"url": "https://www.novinite.bg/articles/177901/Srabskiyat-prezident-Shte-varnem-otlichnite-si-otnosheniya-sas-Sofiya", "text": "Сръбският президент Александър Вучич изрази днес увереност, че Сърбия и България бързо ще се върнат на пътя на отличните отношения и той лично ще се погрижи за това, предаде БТА.Изявлението му идва на фона  на прехвърчалите „искри” между двете страни. Коментар на външния министър Ивица Дачич по повод изказване на българския премиер Бойко Борисов във връзка с Косово и ЕС доведе до извикване на разговор на сръбския посланик в българското външно министерство и на представител на българското посолство в сръбското външно министерство.На пресконференция в Познан Бойко Борисов каза, че бъдещият върховен представител на ЕС по външната политика Жозеп Борел, чиято страна не признава Косово, трябва да защитава не националния си интерес, а интереса на целия съюз. Това изказване предизвика остра реакция на Ивица Дачич, който заяви, че позицията на Европейския съюз не е, че Косово е независимо, и българският премиер Бойко Борисов, който твърди, че е, трябва да се съобразява с това.Помолен да коментира ситуацията, Вучич припомни, че България е признала независимостта на Косово и в това е разликата между двете страни, а за всичко останало смята, че те имат добри отношения, които ще продължат да изграждат. \"Смятам това за малко, преходно недоразумение\", подчерта Вучич. Той каза, че следващата седмица ще разговаря с българския президент Румен Радев и с премира Бойко Борисов. Президентът припомни, че в Сърбия живее българско малцинство, което трябва да се чувства там у дома си и \"не бива да страда заради такива разногласия\", коментира държавният глава на западната ни съседка.\"Лично ще се постарая в най-скоро време, ако българският президент и премиер приемат това, да върнем отношенията си на нивото на отличните връзки\", каза Вучич.", "date": "2019.07.07", "title": "Сръбският президент: Ще върнем отличните си отношения със София"}
{"url": "https://www.novinite.bg/articles/177865/Dnes-shte-bade-slanchevo-okolo-i-sled-obyad-goreshto", "text": "Днес ще бъде слънчево, около и след обяд – горещо. Ще духа слаб юг-югозападен вятър. Максимални температури между 32° и 37°, в София около 33°.Над планините ще бъде слънчево, след обяд с купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще бъде около 26°, на 2000 метра – около 19°.Над Черноморието ще бъде слънчево. Ще духа слаб до умерен вятър от юг-югоизток. Максимални температури между 29° и 32°. Температурата на морската вода е 25-27°. Вълнението на морето ще бъде 1-2 бала.", "date": "2019.07.07", "title": "Днес ще бъде слънчево, около и след обяд – горещо"}
{"url": "https://www.novinite.bg/articles/177894/Lekari-na-sad-za-smart-na-rodika", "text": "Двама лекари застават пред Апелативния съд във Велико Търново по обвинение за приничяване смъртта на родилка. Престъплението е извършено през септември 2013 г. в АГ-отделението на областната болница в Габрово.\r\nПочиналата е Десислава Манолова, която постъпва в отделението и въпреки, че раждането й закъснява и тя се моли на лекарите да и бъде извършено секцио, те отказват. Малко след като майката ражда, бебето умира, а дни по-късно и самата родилка. Проведеното разследване по случая завършва с привличането на съд като виновни за смъртта на родилката бившият вече шеф на АГ отделението д-р Димитър Ангелов и колежката му водила раждането, д-р севдалина Колева. Обвинението срещу тях е, че поради немарливо изпълнение на професията си, представляваща източник на повишена опасност, са причинила смъртта на Десислава Манолова. През 2016 г. съдът в Габрово даде 5 години ефективно на д-р Ангелов и 3 години условно на колежката му. След обжалването апелативният съд върна делото на прокуратурата за ново разследване. През януари 2019 г. окръжният съд в Габрово за втори път се произнесе по случая. Като този път даде две условни присъди от по 3 години с петгодишен импитателен срок. Сега делото за втори път е в ръцете на апелативната инстанция във Велико Търново.  \r\n", "date": "2019.07.07", "title": "Лекари на съд за смърт на родика"}
{"url": "https://www.novinite.bg/articles/177899/Zatoplyaneto-na-okeanite-vodi-golemite-beli-akuli-v-evropejski-vodi", "text": "По-топлите води край бреговете на Девън и Корнуол могат да доведат до по-голямо наличие на страховития океански хищник голяма бяла акула в британски води през следващите десетилетия, съобщава Мирър.Големите бели акули могат да станат редовни посетители на водите на Великобритания до 2050 г. поради глобалното затопляне, предупреждава експерт.Страшните океански убийци скоро могат да се видят край бреговете на Девън и Корнуол, тъй като изменението на климата прави океаните по-топли, принуждавайки акулите да мигрират на север.Вече има 40 различни вида и около 10 милиона акули в британски води - но този брой може да се увеличи през следващите десетилетия.Д-р Кен Колинс от Университета в Саутхемптън каза, че не вижда \"причина\" да няма големи бели акули във водите на Великобритания дотогава. Гигантските хищници се срещат редовно в по-студените води на Южна Африка, които са подобни на тези в Корнуол, добави той.„Те може да са си спечелили лош имидж с образа от трилъра от 1975 г., но вероятно ще се наложи да свикнем с тяхното тревожно присъствие, ако се вярва на предсказанието. Вероятно ще видим повече акули в по-топлите райони като Средиземно море към нашите води в Обединеното кралство през следващите 30 години\", каза той.Но ученият предупреди също, че нарастващите пластмасови отпадъци и прекомерният риболов могат да намалят общата им популация.Наскоро бяха забелязани бели акули от рибари в Корнуол, което довежда до предположения, че те вече са мигрирали от по-топлите африкански и средиземноморски морета.", "date": "2019.07.07", "title": "Затоплянето на океаните води големите бели акули в европейски води"}
{"url": "https://www.novinite.bg/articles/177873/Novi-ognishta-na-afrikanska-chuma-po-svinete-blizo-do-Ruse", "text": "\r\nТри нови огнища на африканска чума по свинете има в района на близкия до Русе румънски град Гюргево. Заради случая със заболели животни и в никополското село Жернов се затяга контрола върху домашните стопанства и фуражите, с които се изхранват прасетата.\r\n\r\n\r\n\r\n\r\n\r\n\r\n\r\n\r\n\r\n", "date": "2019.07.07", "title": "Нови огнища на африканска чума по свинете близо до Русе"}
{"url": "https://www.novinite.bg/articles/177874/Dimitar-Margaritov-Dvojniyat-standart-pri-hranite-ne-e-na-geografski-princip", "text": "Двоен стандарт при храните има и този проблем беше признат от европейските институции. Това заяви председателят на Комисията за защита на потребителите Димитър Маргаритов пред бТВ.„Проблемът с двойния стандарт е идентифициран и всички признават, че съществува. Никой не твърди, че той е само не географски принцип или касае само по-изостаналите пазари. Търсят се начини този проблем да бъде решен”, допълни председателят на КЗП.Димитър Маргаритов заяви, че е нормално да има разлики, като даде пример с лютеницата. „Не може доматите в Пловдив да са същите като тези в Испания”, допълни той. Последното изследване по темата показа, че само при 9% от проучените от Европа продукти са открити съществени разлики между етикета на артикула и съдържанието му.„Излезе едно обективно изследване. Важни са изводите – въпреки разликите, това не показва разлика в качеството на географски принцип. Тези открити разлики са в разлики в качеството. Има обективни и законосъобразни причини за тези разлики”, посочи Яна Иванова, изпълнителен директор на Сдружение „Храни и напитки България”.Яна Иванова коментира по-ниското съдържание на калций в сухото млякото за бебета на българския пазар. По думите ѝ, това не означава, че качеството е лошо.„Това проучване се основава само на съпоставка на информацията от етикетите, без да са извършвани лабораторни анализи. Нашето проучване предвижда на тези продукти, които ние ще тестваме, не само да бъде направена съпоставка за разлика в съдържанието на етикета, но и в самия състав”, коментира Димитър Маргаритов.Изпълнителният директор на Сдружение „Храни и напитки България” заяви, че досегашните изследвания на БАБХ не са коректни, защото са сравнявани „ябълки с круши”. Тя допълни, че е сравняван шоколад 150 гр. с шоколад 300 гр. и затова са се появили разлики в съставките.", "date": "2019.07.07", "title": "Димитър Маргаритов: Двойният стандарт при храните не е на географски принцип"}
{"url": "https://www.novinite.bg/articles/177875/Novi-14-obekta-vklyuchi-YuNESKO-v-spisaka-si-za-svetovno-kulturno-nasledstvo", "text": "Организацията за култура на ООН, ЮНЕСКО, гласува за добавяне на 14 нови обекта в списъка си за световно културно наследство в събота, включително индийския \"Розов град\" в Джайпур, руините на град Лиангжу в Китай и Равнината на каменните делви, разположена в централната част на Лаос.Понастоящем има повече от 1 000 културни и природни забележителности в 167 страни, включени в списъка на световното наследство.Комитетът за световно наследство се срещна в столицата на Азербайджан, Баку, за своята 43-та сесия. Той ще гласува общо 35 заявления. Срещата ще продължи до 10 юли.В петък в списъка бяха добавени още пет обекта, между които древният иракски град Вавилон.Сред новите обекти в списъка на ЮНЕСКО са и надгробните могили, свидетелство за ранната цивилизация на Дилмун, \"по време на която Бахрейн става търговски център, чийто просперитет е позволил на жителите да разработят сложна традиция за погребение, приложима за цялото население\".Те са третият обект в Бахрейн, който е включен в списъка на световното наследство от ЮНЕСКО.", "date": "2019.07.07", "title": "Нови 14 обекта включи ЮНЕСКО в списъка си за световно културно наследство"}
{"url": "https://www.novinite.bg/articles/177876/TIR-se-obarna-na-glaven-pat-Sofiya-Varna-v-mestnostta-Boaza", "text": "Товарен автомобил се е обърнал на главен път София - Варна, няма пострадали. Това съобщиха от ОДМВР - Търговище. Сигналът за инцидента е подаде в 6.30 часа тази сутрин в оперативната дежурен част на ОД МВР - Търговище. Съобщено е за преобърнал се на пътя София - Варна в община Търговище влекач с полуремарке. Инцидентът е станал в местността Боаза до кантона на Областното пътно управление. В резултат се е разсипал на платното част от превозвани от автомобила товар - пшеница. На товарния автомобил са нанесени материални щети. Няма пострадали хора. В момента се извършва оглед на местопроизшествието. До отстраняване от платното на автомобила и на разсипания товар, участъкът е затворен за движение на МПС. На място са екипи на сектор \"Пътна полиция\" и на \"Охранителна полиция\" в РУ - Търговище, които подпомагат движението. На пътуващите в посока Варна се предлага обходен маршрут през селата Пайдушко - Божурка - Лиляк - град. Търговище, а на тези в посока София - същия маршрут в обратен ред. ", "date": "2019.07.07", "title": "ТИР се обърна на главен път София - Варна в местността Боаза"}
{"url": "https://www.novinite.bg/articles/177866/Carkvata-pochita-Sv-Nedelya", "text": "На днешния ден православната църква почита Света Неделя.Според житието на мъченицата, тя е расла в пределите на Римската империя като девица. При отказа й да се омъжи, била подложена на страшни мъчения и осъдена на смърт. Последното й желание било да се помоли. По време на молитвата издъхнала и така се избавила от посичане.През времето на Второто българско царство мощите й били пренесени в столицата Търново. Днес имен ден празнуват Недялко, Неда и Делян.", "date": "2019.07.07", "title": "Църквата почита Св. Неделя"}
{"url": "https://www.novinite.bg/articles/177887/Premierat-Sazdavame-Komisiya-po-etika-v-GERB", "text": "\r\n\"За да не се самозабравим, ще създадем Комисия по етика в ГЕРБ\". Това съобщи премиерът и лидер на ГЕРБ Бойко Борисов по време на извънредното национално събрание на партията.\r\n\r\n\r\n\r\n\r\n\r\n\r\n\r\n", "date": "2019.07.07", "title": "Премиерът: Създаваме Комисия по етика в ГЕРБ"}
{"url": "https://www.novinite.bg/articles/177878/Velikobritaniya-dava-nad-22-mln-dolara-za-borba-s-dezinformaciyata-v-Iztochna-Evropa", "text": "През следващите три години британското правителство ще отдели 18 млн. лири (22,5 млн. долара) за борба с дезинформацията и феномена \"фалшиви новини\" в страните от Източна Европа, както и за подкрепа на независимите медии в страните от Западните Балкани, предаде ТАСС, като за позова на информация на британската пресслужба.По думите на британския външен министър Джеръми Хънт, приоритет е да се създаватусловия за безпрепятствената работа на журналистите. Това заяви той преди планираната Глобална конференция за свободата на медиите, която ще се проведе на 10 и 11 юли в Лондон.\"Предвид факта, че само 10 на сто от населението на света има достъп до свободни медии, фалшивите новини и дезинформацията продължават да подкопават и дестабилизират обществеността\", предупреди Хънт. \"Целта ми на тази конференция ще бъде да работя с моите колеги, за да се договорим за начини на защита на свободата на медиите\", както и да се подготвят наказателни мерки срещу тези, които се опитват да посягат на тази свобода, отбеляза британският външен министър.", "date": "2019.07.07", "title": "Великобритания дава над 22 млн. долара за борба с дезинформацията в Източна Европа"}
{"url": "https://www.novinite.bg/articles/177888/Cvetan-Cvetanov-Az-sam-loyalen-chovek-i-vinagi-cenya-horata-s-koito-sam-rabotil", "text": "Аз съм лоялен човек и винаги ценя хората, с които съм работил. Това каза пред журналисти Цветан Цветанов след Националното събрание на ГЕРБ, предаде „Фокус“.Цветанов благодари на медиите, че в по-голямата си част отразяват обективно събитията.Попитан дали в последния месец е провеждал разговори с премиера Борисов, той каза: „Да, чували сме се. Няма нищо неизяснено“.„Има просто заявление, което аз съм си депозирал и трябваше да се насрочи Национално събрание, за да може да се гласуват всички оставки - както моята, така и на г-жа Бъчварова. Да се направят всички промени в Устава, в организационната част, в която няма да участвам, няма да отговарям за предизборните щабове и няма да участвам в тях. Мисля, че когато отминат съответните избори, може да се сравнява“, посочи той.На въпрос дали е бил „сготвен“, той отговори: „Дайте да не си говорим за сготвен или не. Важното е, че всичко мина доста по-цивилизовано, отколкото някои са очаквали и трябва да ви кажа, че аз съм лоялен човек и винаги ценя хората, с които съм работил. Тук в залата имам много приятели и им благодаря за всичко, което са направили“.Попитан как ще работи за ГЕРБ като редови член на партията, той каза: Аз вече работя от 17-ти, но в ГЕРБ и не за ГЕРБ. За ГЕРБ може да работи всеки един член и симпатизант, и всеки един, който иска да гласува\".На въпрос дали има интерес към НПО сектора, той отговори: „Точно така, аз съм в процедура, работя с достатъчно добри юристи, за да подготвим създаването на един център за евроатлантическа дейност с анализи и прогнози по темата за сигурността“, уточни той. „Плановете са ми да бъде по-често със семейството ми, защото през тези години отсъствах много“, каза още Цветанов. ", "date": "2019.07.07", "title": "Цветан Цветанов: Аз съм лоялен човек и винаги ценя хората, с които съм работил"}
{"url": "https://www.novinite.bg/articles/177891/Ramush-Haradinaj-blagodari-na-Borisov-za-poziciyata-mu-za-Kosovo", "text": "\r\nКосовският премиер Рамуш Харадинай благодари на българския си колега Бойко Борисов за, както той каза, принципната позиция по отношение на Косово и правото му да бъде част от европейското семейство, предаде МИА.\r\n\r\n\r\n\r\n\r\n\r\n", "date": "2019.07.07", "title": "Рамуш Харадинай благодари на Борисов за позицията му за Косово"}
{"url": "https://www.novinite.bg/articles/177893/Ninova-Upotrebiha-gneva-na-horata-da-legalizirat-obrachite-si-ot-firmi", "text": "Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика. Това каза лидерът на БСП Корнелия Нинова в интервю за Агенция „Фокус“ във връзка с намаляването на държавната субсидия за партиите от 11 на 1 лев за действителен глас.„Не сме искали субсидията да остане 11 лв. Предложихме всички спокойно да обсъдим и разумно да намалим субсидията. Ние сме за намаление, но обосновано, с оценка на риска и въздействието, а не с емоции и вдигане на популистки лозунги“, заяви Нинова.Тя посочи, че над два милиона българи са пожелали именно намаляване на партийната субсидия, но отбеляза, че нито един българин не е пожелал партиите да се финансират от чуждестранни юридически или физически лица, от големите фирми, на които правителството раздава обществени поръчки, от концесионерите на българските богатства.„Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика. А и остана незабелязано, че управляващите отказаха да подкрепят предложението на БСП натрупаните в банкови сметки и неизползвани пари да се върнат в хазната. Аз съм сигурна, че народът би искал тези средства обратно“, каза още лидерът на БСП.На въпрос защо партията ѝ е сигнализирала европейски институции за намаляването на субсидията Нинова отговори, че Европа върви в обратна на нашата посока - там финансирането от бизнес се забранява или ограничава, тук се отваря.„Европа вижда в това възможност за политическа корупция и в доклада на групата на държавите, борещи се срещу корупцията (ГРЕКО) пише, че този процес се подлага на мониторинг. Има още нещо - в конкретния случай у нас става дума за убийство на опозицията. Никоя фирма няма да ѝ дари средства, защото опозицията не разпределя порциите на властта, а и всеки дръзнал да я подпомага, ще бъде наказан. А управление без опозиция е диктатура“, заяви Нинова.Тя добави, че това е процес, в който е участник вече три години. „Първо искаха да ни обезличат, като ни раздадат постове и пари. Като отказахме, започнаха лъжи, клеветене, мачкане на наши кметове, депутати и хора по места. И на това устояхме. Сега е третата стъпка- финансово да ни унищожат. Ще ни е трудно, но и това няма да успее“, заяви лидерът на БСП.", "date": "2019.07.07", "title": "Нинова: Употребиха гнева на хората, да легализират обръчите си от фирми"}
{"url": "https://www.novinite.bg/articles/177897/Zaloviha-izbyagalite-mladeji-ot-popravitelniya-dom-vav-Vraca", "text": "Тримата избягали младежи от поправителния дом във Враца са заловени. Това научи NOVA.Те са били хванати след пътен инцидент с крадено такси. Зад волана му е било 17-годишно момче, което изгубило управление над возилото и то се преобърнало край пътя. ", "date": "2019.07.07", "title": "Заловиха избягалите младежи от поправителния дом във Враца"}
{"url": "https://www.novinite.bg/articles/177892/Cvetanov-shte-pravi-centar-po-sigurnost", "text": "Цветан Цветанов вече е аут от управленските структури, след като бе освобен от длъжностите на днешното национално събрание на ГЕРБ.След края на събранието той потвърди, че вече няма да участва и да отговаря за предизборните щабове.Цветанов аут от ГЕРБ и официално, Борисов остава с двама заместници\"Мисля, че когато минат съответните избори, ще може вече да се сравнява\", каза Цветанов.\"Да не си говорим сготвен-несготвен. Важното е, че всичко мина доста по-цивилизовано, отколкото може би са очаквали някои. Аз съм лоялен човек и винаги ценя хората, с които съм работил. Тук, в залата видях толкова много приятели и им благодаря за всичко, което сме направили\", изтъкна вече бившият втори в ГЕРБ.Той сподели пред медиите и своите планове за бъдещето.\"Аз съм в процедура, работя с достатъчно добри юристи, за да подготвим създаването на един център за евроатлантическа дейност с анализи и прогнози по темата за сигурността. Плановете са ми да бъде по-често със семейството ми, защото през тези години отсъствах много\", каза още Цветанов.Прочети още на: ", "date": "2019.07.07", "title": "Цветанов ще прави център по сигурност"}
{"url": "https://www.novinite.bg/articles/177896/Samo-50-cheshmi-v-parkovete-v-Sofiya", "text": "50 чешми има в столичните паркове и градски градини като по-голямата част от тях работят. Това каза директорът на общинското предприятие „Паркове и градски градини“ Милена Васева пред БГНЕС. Основната причина чешмите често да не работят са вандалските прояви.„В парк „Възраждане“ от трите чешми едната е за ремонт. Днес работи, утре не. Макар че има охрана и камери нарушителите рядко се хващат. В градината пред НДК имаме изградени 7 чешми, от тях в момента 1 не работи, тъй като многократно я чупят. Тя се намира в тихия кът. При Южния парк откъм Гоце Делчев направихме чешма с кранче, което не издържа и една седмица.Сега не работи и се чудим какво решение да вземем“, обобщи Васева. Попитана защо години наред, известната като “Чешмата с мечките и пингвините” при езерото с лилиите в Борисовата градина е в окаяно състояние, директорът отговори, че планират ремонт, но не само на чешмата, а на цялата зона. „Тя все още не е възстановена, защото не искаме козметичен ремонт, а цялостен. Искаме да се подмени подземната инфраструктура – канал, вода, захранване с ток, осветление, настилки, стара растителност. В момента за там се разработват по-подробни проекти, за да видим колко средства ще са необходими за цялостния ремонт на зоната. Надявам се догодина да започне ремонтът на чешмата и зоната“, обяви още тя и добави, че навсякъде където се прави реконструкция, се залага изграждането на чешма. Васева даде пример с възстановения Розариум в Борисовата градина, където беше изградена и чешма, която се захранва от Рилския водопровод.Запитана на какво се дължат гьоловете пред съоръженията, тя отговори, че най-често те са в резултат на запушване с всевъзможни предмети от гражданите. „Пред чешмата „6-те чучура“ гьолът е от това, че хора я запушват, за да се напълни с вода коритото й, за да къпят кучетата си. Други пък перат в нея. Изключително трудно е отпушването й когато запушат канала с пластмасови бутилки. Затова непрекъснато мислим какви сифони да поставяме“, разкрива трудностите Васева и добавя, че историческата чешма е била възстановена в автентичния й вид като единствено чучурите са били направени от гранит, но въпреки това вече са били чупени. Директорът на ОП „Паркове и градски градини“, подчерта, че на места не текат всички чучури и това не се дължи на факта, че не работят. Това решение се взима на база натовареността на обекта.По отношение на безконтролното изтичане на водата и не може ли да се поставят кранчета, директорът на предприятието каза, че те вече имат такъв опит и той е показал, че те много бързо стават обект на вандалски прояви. „На повечето места чешмите с кранчета се чупят много лесно и бързо. Вярно е, че с бутон е по-икономично, но пък е по-лесно за разваляне. Когато се счупи кран водата се излива под силна струя и за кратко време изтича много повече вода, отколкото постоянно течащите. Затова не е сигурно дали с бутоните е по-добре“, мотивира се тя. Стана ясно още, че чешмите извън тези територии са ангажимент на районните кметове. Към днешна дата се чака монтирането на чешмата пред новоремонтирания площад пред църквата „Св. Седмочисленици“.", "date": "2019.07.07", "title": "Само 50 чешми в парковете в София"}
{"url": "https://www.novinite.bg/articles/177884/Trima-nepalnoletni-izbyagaha-ot-popravitelniya-dom-vav-Vraca", "text": "Трима затворници от поправителния дом за непълнолетни във Враца са избягали тази нощ, пише NOVA.Липсата на младежите е установена тази сутрин след проверка. Обявена е тревога и е започнала операция по издирването на бегълците.", "date": "2019.07.07", "title": "Трима непълнолетни избягаха от поправителния дом във Враца"}
