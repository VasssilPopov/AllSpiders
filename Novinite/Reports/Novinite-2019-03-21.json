{"url": "https://www.novinite.bg/articles/172832/Mito-Ochite-dashterya-mu-i-oshte-11-dushi-otivat-na-sad", "text": "Специализираната прокуратура внесе в Специализирания наказателен съд обвинителен акт срещу Димитър Желязков като ръководител на организирана престъпна група за изнудване, принуда чрез заплахи, палежи и разпространение на наркотици, действала от януари 2013 г. до 2 август 2018 г. на територията на Бургас, Ямбол, Несебър и к.к. „Слънчев бряг“.На съд по същото дело са предадени още 12 лица. Деветима от тях - за участие в ръководената от Желязков група, а 3-ма за престъпления, извършени по поръчение на групата. Сред обвиняемите участници е и дъщерята на Желязков – Станислава, обвинена за събиране на „такса спокойствие“ от таксиметрови фирми и собственици на търковски обекти в курорта „Слънчев бряг“.Освен като ръкводител на организирана престъпна група, Желязков ще отговаря за 9 деяния, извършени от него и от останалите обвиняеми по негово лично разпореждане.От създаването на групата през януари 2013 до края на 2017 г. участниците получили само от две собственички на погребални агенции в Бургас близо 72 000 лв. „такса спокойствие“. Чрез заплахи те били принудени да плащат по 150 лв. за всяко погребение, като се „отчитали“ на групата на всяко 10-о число от месеца. “Ако не ми дадеш парите веднага ще има чупене на капачки, нали знаеш?“, „... ако спреш да плащаш ще съжаляваш - последствията ги знаят всички“. Само през 2013 г. събраната „такса“ възлязла на 20 100 лева.Когато в началото на следващата година те отказали да плащат, едната от тях била заплашена с пистолет в лицето: “Дължиш ми по 150 лв. за погребение... Жива няма да те оставя-не го ли разбра? Ей сега затварям вратата и те почвам. Ей сега ще те обезобразя. Ще те оставя без лице, бе! Давай парите ... мастийо долна“.  След случката плащанията продължили. „Такса охрана“, но и „Такса рекет“ бил принуден да отчита на групата предприемач от Ямбол. Най-напред той бил заставен да приеме обектите му в града да бъдат охранявани от „Аркус Сигурност Бургас“ ООД – фирмата, в която Димитър Желязков е бил назначен на длъжност експерт по сигурността.“Остави джипа - виж децата ти. Не можеш да ги пазиш непрекъснато. Има лоши хора – може да им се случи нещо лошо – я ще вземат да ги отвлекат, я някоя беля ще направят“, „съветвали“ бизнесмена хората на Желязков.  Иначе „няма да бъдат отвличани децата ти, няма да ти бъдат палени коли“, няма “да ти счупят стъкло на заложната къща или на офиса... да хвърлят нещо вътре и да ги запалят“.Таксата за охрана за обектите на предприемача в града била 2520 лв. месечно. Освен нея обаче, той трябвало да плаща на групата и „Такса рекет“. От 2013 г. до началото на 2018 г. въпросната такса плавно се покачвала, за да достигне до 45 000 лв. месечно. Когато бизнесменът отказвал да плаща повече, му показвали снимката на детето, или отправялиму смъртни заплахи на самия.Бизнесмен от Бургас пък бил изнудван да се откаже от дяловете си в успешно търговско дружество в полза на групата, както и да продаде на ниска цена своите дялове във фирма, стопанисваща казино в Слънчев бряг. Отказът довел до опожаряване на казиното и личния автомобил на бизнесмена. На друг предприемач от Бургас  Желязков наложил „глоба“ от 250 000 лева, защото отказал да плаща такса „рекет“, заплашен бил и с убийство.В част от случаите Желязков лично участвал в рекетирането на набелязаните от него жертви. За извършените от него престъпления законът предвижда до 15 г. затвор, глоба от 5 до 10 хиляди лева и конфискация на една втора от имуществото му.", "date": "2019.03.21", "title": "Митьо Очите, дъщеря му и още 11 души отиват на съд"}
{"url": "https://www.novinite.bg/articles/172801/Ministar-Karanikolov-Prez-2018-g-balgarskiyat-iznos-za-Sauditska-Arabiya-nadhvarlya-40-mln-shtd", "text": "Двустранните търговски връзки между България и Саудитска Арабия се развиват динамично и възходящо. Налице е постоянен интерес за работа и сътрудничество в различни области между бизнеса от двете страни. Това заяви министърът на икономиката Емил Караниколов в приветствие към участниците в българо-саудитски бизнес форум, който се проведе в Рияд. На форума участие взеха над 80 български и саудитски компании от секторите земеделие, хранително-вкусовата промишленост, фармацевтична и машиностроителна промишленост, информационни технологии и туризъм. Министър Караниколов изтъкна, че през 2016 г. и 2017 г. са подписани три важни документа: Меморандум за разбирателство за сътрудничество в областта на туризма, Споразумение за избягване на двойното данъчно облагане, Споразумение за взаимно сътрудничество в областта на земеделието, животновъдството и рибарството. „В момента работим за съгласуване на Споразумение за насърчаване и защита на инвестициите. Очакваме също да създадем Смесена междуправителствена българо- саудитска Комисия за икономическо сътрудничество, като подпишем Статут за нейната работа“, подчерта Караниколов. Той допълни, че с приемането на нови двустранни договорености се върви уверено напред към създаване и задълбочаване на нови партньорски дългосрочни взаимноизгодни отношения. Икономическият министър посочи, че през последното десетилетие има значителен ръст на двустранната търговия, която надхвърля 100 милиона щатски долара, на фона на доста по-скромните обеми през предходните години. „През 2018 г. се наблюдава увеличение на българския износ за Саудитска Арабия в сравнение с предходната година, като надхвърля 40 млн. щ.д. Убеден съм, че нашите две страни са в състояние да навлязат в нов етап на взаимноизгодни търговско-икономически отношения“, заяви Караниколов. По думите му настоящият форум дава отлична възможност да бъдат дискутирани и представени предимствата и качествата на продуктите, производствените технологии и ноу-хау, използвани в двете страни.", "date": "2019.03.21", "title": "Министър Караниколов: През 2018 г. българският износ за Саудитска  Арабия надхвърля 40 млн. щ.д."}
{"url": "https://www.novinite.bg/articles/172802/Volen-Siderov-Vseki-den-krepim-stabilnostta-na-koaliciyata", "text": "Стабилността на коалицията я крепим всеки ден - надявам се да не се срути, защото БСП не са готови да управляват. Това каза лидерът на ПП „Атака“ и председател на ПГ на „Обединени патриоти“ Волен Сидеров във връзка със скандалите около имотите на част от управляващите и дали те ще се отразят на стабилността на коалицията, съобщава Агенция „Фокус“.Сидеров добави, че тези скандали може да доведат до разместване на министерски постове. „Виждате, че БСП не са готови да управляват. Ако бяха готови, да кажем: „Заповядайте, поемайте властта, започвайте да управлявате“. Не са готови, значи трябва да поддържаме стабилността на коалицията, докато се появи такава сила“, коментира още Сидеров.", "date": "2019.03.21", "title": "Волен Сидеров: Всеки ден крепим стабилността на коалицията"}
{"url": "https://www.novinite.bg/articles/172799/VMRO-provejda-VII-redoven-kongres", "text": "На 23 март 2019 г. (събота) от 10.30 ч. започва работа VII-ият редовен конгрес на ПП „ВМРО – Българско национално движение“. Той ще се проведе в зала „Европа“ на парк хотел „Москва“ (адрес: гр. София, ул. „Незабравка“ № 25). Основна тема, която ще бъде коментирана на най-висшия форум на ВМРО, е какъв ЕС можем да очакваме след европейските избори през месец май т.г.Лидерът на ВМРО, министър на отбраната и вицепремиер Красимир Каракачанов ще открие конгреса. Сред официалните гости са премиерът и председател на ПП „ГЕРБ“ Бойко Борисов, лидерите на партиите от КП „Обединени патриоти“, представители на българските общности зад граница, интелектуалци и общественици. По специална покана на българския евродепутат и заместник-председател на ВМРО Ангел Джамбазки на форума на партията гости ще са редица известни лица от семейството на европейските консерватори като - председателят на АКРЕ – Ян Захрадил, Хавиер Мартин – член на испанската дясна политическа партия „Вокс“, Армин Хампел – депутат в Бундестага от „Алтернатива за Германия“, Адам Липински – заместник-председател на полската партия „Право и справедливост“, италианският сенатор от групата на „Лега“ – Мануел Вескови, членът на ЕП от датската народна партия – Андерс Вистисен, изпълнителният директор на АКРЕ – Ричард Милсом, евродепутатът от Финландия Юси Хала-ахо и евродепутатът от Румъния – Лауренти Ребега.Ръководството на ВМРО ще направи отчет за свършеното от предния конгрес до момента. Делегатите ще изберат нови ръководни и контролни органи на партията. Отделна точка от дневния ред на заседанието е посветена на политиката на ВМРО – Българско национално движение и предстоящите избори за Европейски парламент.", "date": "2019.03.21", "title": "ВМРО провежда VII редовен конгрес"}
{"url": "https://www.novinite.bg/articles/172777/Ministar-Ananiev-se-sreshtna-s-protestirashtite-profesionalisti-po-zdravni-griji", "text": "„Изпълних ангажимента към протестиращите професионалисти по здравни грижи и днес им предоставих резултатите от анализа на възнагражденията, който екипът ми извърши за всяка болница. Два са основните извода, които анализът налага. На първо място е сериозният проблем с недостига на кадри, в частност професионалистите по здравни грижи, в системата. Налице е трайна тенденция страната ни да разполага със средно 420 сестри на 100 хил. души население, което ни отрежда на предпоследно място в Европейския съюз, при средноевропейско съотношение 820 медицински сестри на 100 хил. души“. Това заяви министър Кирил Ананиев на пресконференция след среща с протестиращи професионалисти по здравни грижи.Министър Ананиев посочи, че за времето, през което екипът му е в здравно министерство, са предприети няколко стъпки за решаване на кадровия проблем в сектора. Съвместно с министъра на образованието и науката е договорено увеличение на приема за медицински сестри със 150 души, което ще бъде държавна политика, а не еднократен акт. Освен това с изменение на Наредбата за специализациите държавата се ангажира да изплаща стипендиите за обща медицина и педиатрия – дефицитни специалности, към които през последните години се наблюдава занижен интерес. Като друга стъпка за мотивиране на професионалистите по здравни грижи да останат и да практикуват професията си у нас министър Ананиев припомни приетото от Министерския съвет постановление за отпускане на 30 млн. лв. на общинските и областните лечебни заведения, като преобладаващата част от средствата е предназначена за увеличение възнагражденията на персонала.Ананиев беше категоричен, че заплатите на професионалистите по здравни грижи се очаква да бъдат актуализирани с увеличението още от 1 април. Той посочи, че процентното увеличение ще бъде различно, тъй като от една страна на много места е достигнато равнището на основната начална работна заплата по Колективния трудов договор, а освен това ще се взема предвид видът на лечебното заведение, нивото на компетентност, тежестта и обемът на извършения труд и др.По отношение възнагражденията на професионалистите по здравни грижи министър Ананиев заяви: „В лечебните заведения със 100% държавна собственост средната основна работна заплата към 1 януари е 758 лв., а средната брутна работна заплата 1470 лв.; при болниците с 50% и над 50% държавно участие в капитала средната основна работна заплата към е 668 лв., а средната брутна работна заплата 1166 лв.; при общинските болници средната основна работна заплата е 668 лв., а средната брутна работна заплата 1040 лв. Същевременно към 31 декември средната брутна работна заплата в страната е 1123 лв. Анализът ни показа, че в отделните лечебни заведения няма механизъм за формиране на работната заплата. Ето защо заедно с протестиращите професионалисти по здравни грижи съвместно ще изготвим  методика за формирането и разпределението на разходите за персонал в кратки срокове“. Работната група ще се събере още на 26 март и със задача да изготви методиката в рамките на 2-3 седмици. До 30 юни, когато е крайният срок за приемането на медицинските стандарти, ще има време да се надгради тази базисна методика. След като бъде постигнат консенсус по нея, същата ще бъде внесена в Министерски съвет, коментира още здравният министър.", "date": "2019.03.21", "title": "Министър Ананиев се срещна с протестиращите професионалисти по здравни грижи"}
{"url": "https://www.novinite.bg/articles/172776/Rumen-Radev-naznachi-chlenove-na-Centralnata-izbiratelna-komisiya", "text": "На основание чл. 98, т. 7 от Конституцията на Република България във връзка с чл. 46, ал. 4, изречение второ от Изборния кодекс, със свой указ президентът Румен Радев назначи, считано от 21 март 2019 г., членове на Централната избирателна комисия, както следва: Александър Андреев Андреев, Бойчо Иванов Арнаудов, Георги Славчев Баханов, Димитър Генчев Димитров, Емил Цветанов Войнов, Ерхан Юксел Чаушев, Ивайло Кирилов Ивков, Йорданка Цвяткова Ганчева, Катя Иванова Иванова, Мария Христова Бойкинова, Мирослав Александров Джеров, Николай Иванов Николов, Силвия Тодорова Стойчева, Таня Анчева Цанева, Цветанка Петкова Георгиева. ", "date": "2019.03.21", "title": "Румен Радев назначи членове на Централната избирателна комисия"}
{"url": "https://www.novinite.bg/articles/172812/Biser-Petkov-Prez-2032-g-ni-ochakva-nedostig-na-kadri-sas-sredno-obrazovanie", "text": "През 2032 г. ни очаква недостиг на кадри със средно образование, около 94 000 души. Тяхното място ще бъде запълнено от лица с по-високо или по-ниско образование. В същото време е прогнозиран и структурен излишък при лицата с основно и по-ниско образование и такива с висше образование. Това заяви социалният министър Бисер Петков по време на откриването на Конференция за представяне на резултатите от средносрочни и дългосрочни прогнози за развитието на пазара на труда в България до 2032 г. ,,През 2032 г. най-голяма заетост се предвижда при професиите продавачи в магазините, приблизително 163 000, при административните специалисти – 121 000 заети, както и при водачите на камиони и автобуси, около 105 600'', съобщи още той. ,,Разбира се, изготвените прогнози съдържат много данни, поради което те ще бъдат анализирани и обсъждани. Докладът и изготвените прогнози ще бъдат предоставени на институциите, за да идентифицират проблемите'', допълни министър Петков. ,,В заключение мога да кажа, че управленските решения ще се взимат, като се информираме от все повече източници. Целта е постепенно да се увеличи качественото образование и жизненият стандарт на живот'', каза още Петков.", "date": "2019.03.21", "title": "Бисер Петков: През 2032 г. ни очаква недостиг на кадри със средно образование"}
{"url": "https://www.novinite.bg/articles/172805/Prieha-nov-zakon-za-zashtita-na-targovskata-tajna", "text": "Депутатите приеха окончателно изцяло новия Закон за защита на търговската тайна, имащ за цел да осигури нейната правна закрила в съответствие с изискванията на европейското законодателство, предаде БГНЕС. Вносителите от Министерски съвет се надяват с него да се осигури юридическа защита на търговските тайни и всякакво ноу-хау от незаконно придобиване, използване и разкриване.Като понятие търговската тайна и досега съществуваше в българското законодателство, но не се считаше за интелектуална собственост и не беше защитена като такава. Така липсата на единно определение често водеше до размивания между отделните нормативни актове, до неправилно прилагане на законови разпоредби и до непоследователна съдебна практика. В действащите доскоро текстове нямаше и специални правила за присъждане на обезщетения за нарушаване на търговски тайни.В новия закон се дават определения за понятията търговска тайна, притежател на търговска тайна, нарушител и стоки-предмет на нарушение. Регламентират се и производството и мерките за защита на търговска тайна по съдебен път. Целта е създаването на гаранции, че конкурентоспособността на българския бизнес е адекватно защитена, което следва да доведе до подобряване на средата за развитие и използване на иновации и трансфер на знания в рамките на целия вътрешен пазар на ЕС. Вносителите изразяват очакване законопроектът да доведе до нарастване на иновациите и печалбите за предприятията, както и до значително намаляване на разходите за защита на търговските тайни и увеличаване на стимулите за бизнеса.", "date": "2019.03.21", "title": "Приеха нов закон за защита на търговската тайна"}
{"url": "https://www.novinite.bg/articles/172813/Cvetanov-s-ostri-dumi-sreshtu-Korneliya-Ninova", "text": "По повод извънпарламентарната комуникация, която провежда от седмици насам Корнелия Нинова, искам да подчертая, че с днешната среща с партньорите от СДС показахме, че сме чули призива на президента на ЕНП Жозеф Дол да не допуснем разпиляване на десния вот в България. За голямо съжаление, в БСП освен, че не чуха гласа на лидера си на ПЕС Сергей Станишев за единство, дори спретнаха на собствения си пленум нагледен пример как могат да бъдат фалшифицирани едни вътрешнопартийни избори. И това го заявиха не други, г-жо Нинова, а го признаха ваши вътрешни ръководни кадри в БСП!Това написа в личния си профил във \"Фейсбук\" зам.-председателят на ПП ГЕРБ и лидер на парламентарната група Цветан Цветанов.\"За разлика от БСП в ГЕРБ осъзнаваме, че европейските избори са въпрос на европейски ценности, на силен и обединен Европейски съюз, който да работи за ограничаването на влиянието на Русия и фалшивите новини, с които ни заливате всекидневно.Що се касае до срещата на ГЕРБ с Воля в парламента - днес с колегите обсъдихме всички изпълнени ангажименти от управленската програма от началото на мандата до сега. Говорихме за повишените пенсии, за Коледните и Великденските добавки за пенсионерите, за увеличените заплати, за повишените доходи на учителите, за реформите в здравеопазването и за върнатите деца в училище, за строителството на пътища и магистрали, за санирането.Но ако според Вас аз съм се отчитал на някого с повдигнати обвинения, то Вие, г-жо Нинова, само преди броени дни, лично издигнахте човек с обвинения за пране на пари за водач на евролистата на БСП! А може би сте забравила също, че в парламентарната група на БСП имате и други депутати с повдигнати обвинения за едно от най-тежките политически престъпления? От къде идва разликата в критериите и обективността Ви, г-жо Нинова? В този ред на мисли, смятам, че не Ви прави чест точно Вие да давате морална оценка за случващото се\", написа още Цветанов.", "date": "2019.03.21", "title": "Цветанов с остри думи срещу Корнелия Нинова"}
{"url": "https://www.novinite.bg/articles/172814/Vejdi-Rashidov-za-svoya-luksozen-apartament-Platil-sam-go-na-pazarnata-cena", "text": "Както вчера стана ясно, освен заместник-председателя на ГЕРБ Цветан Цветанов, имоти в столичния квартал \"Изток\" са закупили и правосъдният министър Цецка Цачева и председателят на Комисията по култура в Народното събрание Вежди Рашидов . Вежди Рашидов поясни, че е платил пазарна цена от 900 евро на квадратен метър  за двата си апартамента. Той каза, че цената е за „сделка на фаза чертеж и основи“ и след преговори с търговския директор на фирмата \"Артекс\":\"С търговския директор, когато си купувах, нормално. 900 евро не са непазарна цена! Трябва да проверите пазара!\".", "date": "2019.03.21", "title": "Вежди Рашидов за своя луксозен апартамент: Платил съм го на пазарната цена"}
{"url": "https://www.novinite.bg/articles/172778/Ministar-Dimov-Po-OPOS-se-otpuskat-5-mln-lv-za-Shablenskoto-i-Durankulashkoto-ezero", "text": "По Оперативна програма „Околна среда“ (ОПОС) се отпускат близо 5 млн. лв. за Шабленското и Дуранкулашкото езеро, а РИОСВ – Варна ще бъде бенефициент на финансирането. Това съобщи министърът на околната среда и водите Нено Димов по време на проверката в защитената местност „Шабленско езеро“, разпоредена от премиера Бойко Борисов. Министър Димов уточни, че  по приоритетна ос „Биоразнообразие“ на ОПОС е предвиден финансов ресурс от 22 млн. лв. за природозащитни дейности във влажни зони.„Дойдох лично да проверя сигналите за ситуацията на Шабленското езеро. Ние сме на мястото, което е отворено за източване на част от водата. На практика това се прави от години и не противоречи на плана за управление на защитената местност – при определени ситуации е допустимо да се намали нивото на водата. При приемането на промяната в плана през 2016 г. е направена консултация с Института по рибни ресурси, според който такъв тип дейности трябва приключи преди 1 април“, обясни министър Димов. Той допълни, че срокът е такъв, за да може езерото да се възстанови във връзка с размножителния период на рибите и птиците. Затова разрешенията, които се издават от РИОСВ при аварийни ситуации, изискват дейностите да приключат до 15 март. В случая те са приключили  преди края на февруари, обясни министърът.Отварянето на езерото е станало в участъка с най-тясна ивица между морето и езерото с цел опазване на дюнните природни местообитания, уточни  министър Димов.„От 20 години всяка година  правим това пускане поради високите нива но водите, които наводняват сградите. Изпускането беше на 15 февруари“, обясни Кралю Кралев, управител на правителствената резиденция в Шабла.Във връзка с информацията за пожара в защитената местност министър Нено Димов каза, че РИОСВ - Варна е била информирана след като пожарът е бил потушен – на 4 март. На място от експертите на екоинспекцията е установено, че около 5 дка от защитената територия са опожарени, другите са извън нея. Не са установени бедстващи животни. Подаден е сигнал до прокуратурата.", "date": "2019.03.21", "title": "Министър Димов: По ОПОС се отпускат 5 млн. лв. за Шабленското и Дуранкулашкото езеро"}
{"url": "https://www.novinite.bg/articles/172788/Dneven-horoskop-za-chetvartak", "text": "Колкото по-неразрешима е задачата пред вас, толкова по-добре ще се справите. Само не бъдете толкова праволинейни, използвайте въображението си. Не забравяйте, че прекият път невинаги е най-добрият.Не се втурвайте точно днес да изяснявате отношенията си с някого, защото може да се получи обратен ефект и всичко да стане още по-голяма каша. Оставете се на течението и недейте да се задълбочавате в мисли, които само ви товарят.Бъдете много внимателни какво казвате и пред кого, защото има доста любопитни уши около вас. Не се включвайте в никакви клюки и стойте настрана от тайни заговори, защото накрая може да се окажете виновни и да си изпатите. Вижте повече на :", "date": "2019.03.21", "title": "Дневен хороскоп за четвъртък"}
{"url": "https://www.novinite.bg/articles/172809/Rumen-Radev-za-apartamentite-na-vlastta-Reflektira-se-varhu-doverieto-v-instituciite", "text": "Румен Радев обяви, че темата с апартаментите на властта, закупени от строителна фирма „Артекс” на цени под пазарните, надхвърля конкретните случаи и пряко рефлектира върху доверието в институциите и държавността.Вчера стана ясно, че председателят на ПГ ГЕРБ Цветан Цветанов, министърът на правосъдието Цецка Цачева и депутатът от управляващата партия Вежди Рашидов са се сдобили с евтини жилища, в елитни столични квартали. Днес стана ясно, че заместник-министърът на спорта Ваня Колева ще е съседка на Цветан Цветанов в сградата на улица „Латинка” в „Изток”. Цветанов е кум на Колева.„Спомняте си, че само преди два месеца на своя годишен отчет призовах Комисията за борба с корупцията и отнемане на незаконно придобито имущество и другите органи да навлязат и в старателно отбягвания периметър на властта. И много ясно казах, че ако това не се случи, то търсенето на справедливост и възмездие може да излезе рамките и механизмите на закона“, каза още президентът Радев. Според държавния глава, антикорупционната комисия не може да разследва Цветан Цветанов, защото е назначена от него.„Няма как тази антикорупционна комисия, която е назначена и контролирана от Цветанов, да разследва Цветанов по „беззъбия“ закон, наложен от Цветанов. Поредното, според мен, гарантирано оневиняване на господин Цветанов – ще се размине с моралната присъда на обществото”, каза още президентът.Той коментира още, че създаденият преди дни Съвет за стратегическо развитие не е нито служебно правителство, нито партия. Държавният глава допълни, че утре има среща с новата Централна избирателна комисия, за да обсъдят всички мерки за спокойни и честни избори.", "date": "2019.03.21", "title": "Румен Радев за апартаментите на властта: Рефлектира се върху доверието в институциите"}
{"url": "https://www.novinite.bg/articles/172816/SDS-shte-predloji-znakovi-kandidati-na-GERB", "text": "“Това беше един знак от страна на двете формации, които преговаряха. Това беше сигнал към Националния съвет на СДС ако евентуално постигнем съгласие, на какво можем да разчитаме”, коментира председателят на Съюза на демократичните сили.Според Христов призивът на председателя на Европейската народна партия Жозеф Дол е бил катализаторът за започване на преговори с ГЕРБ. Ръководството на СДС е получило мандат от Националния съвет на партията да преговаря с другите сили, членки на ЕНП – ДСБ, ДБГ и ГЕРБ.“Това не е първият призив от страна на ЕНП към български партии. Имаше няколко преди това в годините. Едното е много знаково – в Каденабия, след което се сформира ОДС. Благодарение на това обединение ние постигнахме 138 депутата и самостоятелно мнозинство”, припомни Христов.Като залог и мотивация зад коалицията между ГЕРБ и СДС Христов определи увеличаването на броя на мандатите на ЕНП, излъчени от България.“Имаме различия с политическа партия ГЕРБ, ние ги критикуваме конструктивно и аналитично във вътрешнополитически план”, коментира той, цитирайки несъгласието им с изграждането на АЕЦ “Белене” и притесненията им във връзка с “Турски поток” и обвързаността с Русия.Относно кандидатите, които ще бъдат излъчени от СДС за общата листа, лидерът на партията ги определи като “знакови имена”. Христов обясни, че преговорите с “Демократична България” са прекратени едностранно от тях, но според него разговорите с тях могат да продължат.", "date": "2019.03.21", "title": "СДС ще предложи знакови кандидати на ГЕРБ"}
{"url": "https://www.novinite.bg/articles/172792/Petima-dushi-postradaha-pri-chelna-katastrofa-v-Smolyansko", "text": "Петима души са пострадали при катастрофа край село Търън, Смолянско.Инцидентът е станал на 20 март малко след 14:00 ч., съобщиха от полицията.23-годишен водач на „Ауди” предприел изпреварване, при което навлязъл в насрещната лента и последвал сблъсък с друг автомобил „Ауди”.Пострадали са водачът на първото превозно средство, както и спътниците му - мъж и жена на 20 и 41 години. Потърпевши при сблъсъка са водачката на другия автомобил - 18-годишно момиче и пътуващият в колата й 22-годишен мъж.Всички са с леки наранявания, изразяващи се в охлузни рани и натъртвания. На потърпевшите е извършен медицински преглед.", "date": "2019.03.21", "title": "Петима души пострадаха при челна катастрофа в Смолянско"}
{"url": "https://www.novinite.bg/articles/172804/Zadarjaha-slujitel-na-DAI-po-vreme-na-izpit-v-Lovech", "text": "Служител на областния отдел \"Автомобилна администрация\" в Ловеч е бил задържан за 24 часа. Задържането е станало след съвместна акция на ДАНС, Икономическа полиция и ОД на МВР в Ловеч, съобщават от полицията. Това е станало вчера следобед по време на теоретичен изпит за придобиване на свидетелство за управление на МПС. Задържани са още двама по случая.Единият е 30-годишен мъж от село Борима, полагащ изпит с лична карта и данни, които отговарят на друго лице. Задържан е и този, с чиято лична карта е полаган изпитът - 26-годишен мъж от Луковит.По случая е образувано досъдебно производство за изготвяне от длъжностно лице на документи с невярно съдържание - протоколи за явяване на теоретичен изпит за придобиване на свидетелство за управление на МПС, съобщи за БТА говорителят на Окръжна прокуратура - Ловеч, Кирил Петров. Той добави, че предстои наблюдаващият прокурор да реши какво обвинение да им се повдигне и дали да бъдат взети постоянни мерки за задържане.", "date": "2019.03.21", "title": "Задържаха служител на ДАИ по време на изпит в Ловеч"}
{"url": "https://www.novinite.bg/articles/172806/Chetvarti-den-prodaljava-izdirvaneto-na-2-godishnoto-dete-ot-selo-Ravnec", "text": "Четвърти ден продължава издирването на 2-годишния Юлиян от бургаското село Равнец. За съжаление до този момент без резултат. Днес в акцията се включват 25 полицаи от районното управление в Камено, съобщи говорителят на бургаската полиция Цветелина Рандева, цитирана от БНР. Общо до този момент от неделя вечерта, когато е обявено в неизвестност от роднините му, в издирването на детето са се включили 400 души - полицаи, жандармерия и доброволци. Акцията ще продължи до пълното отхвърляне на вероятността Юлиян да бъде открит.", "date": "2019.03.21", "title": "Четвърти ден продължава издирването на 2-годишното дете от село Равнец"}
{"url": "https://www.novinite.bg/articles/172815/Specprokuraturata-povdigna-obvinenie-na-kmeta-na-Cherven-bryag-Danail-Valov", "text": "Той е обвинен за длъжностно престъпление, за това, че през 2017 г., като публичен възложител по Закона за обществените поръчки, е нарушил служебните си задължения. Без да са били налице основанията в закона, е прекратил обществена поръчка за доставка на топъл обяд за социално слаби в Червен бряг и гр. Койнаре, като по този начин е облагодетелствал две свързани с него фирми.Вълов бе задържан (по Закона за МВР) на 20 март 2019 г. при провеждане на действия по досъдебно производство на Специализираната прокуратура, извършени от следователи в отдел „Следствен“ на СП и подпомогнати от служители на КПКОНПИ и МВР. След като му бе повдигнато обвинение и взета паричната гаранция в размер на 75 000 лева, Вълов бе освободен. Предстои Специализираната прокуратура да поиска от Специализирания наказателен съдда бъде отстранен от длъжност.По време на операцията бяха задържани до 24 часа и петима служители в общината, участвали в обществената поръчка. След разпит те също бяха освободени. За момента имат качеството на свидетели по делото.", "date": "2019.03.21", "title": "Спецпрокуратурата повдигна обвинение на кмета на Червен бряг Данаил Вълов"}
{"url": "https://www.novinite.bg/articles/172785/Ombudsmanat-shte-uchastva-v-nacionalniya-protest-na-medicite", "text": "Омбудсманът Мая Манолова подкрепя националния протест на медицинските специалисти, който ще се проведе пред сградата на Министерството на здравеопазването, предвиден за днес следобед.Преди обед общественият защитник , които се включват в националния протест с искане за по-достойни условия на труд и заплащане. Общественият защитник ще вземе участие и в традиционния празник „Кюстендилска пролет“ в града.От 14.00 часа Мая  към Министерски съвет, което ще се проведе в Министерството на труда и социалната политика.Дневният ред на заседанието включва обсъждане на Правилника за прилагане на новия Закон за хората с увреждания и на Проекта на Методика за извършване на индивидуална оценка на потребностите.", "date": "2019.03.21", "title": "Омбудсманът ще участва в националния протест на медиците"}
{"url": "https://www.novinite.bg/articles/172833/Specprokuraturata-iska-postoyanen-arest-za-Minyu-Stajkov", "text": "Специализираната прокуратура протестира определението на Специализирания наказателен съд от 18 март 2019 г., с което мярката за неотклонение на Миню Стайков „задържане под стража“ бе изменена в „парична гаранция“ от 500 000 лева.Със същото определение в по-лека бе изменена и мярката за неотклонение „Задържане под стража“ на другия обвинен по делото Иван Димитров – в гаранция в пари от 50 000 лв. Прокуратурата предлага Апелативният специализиран наказателен съд да потвърди взетите най-тежки мерки за неотклонение и за двамата обвинени.Стайков и Димитров бяха задържани с други лица на 5 септември 2018 г. и обвинени за участие в организирана престъпна група за пране на пари, данъчни престъпления и продажба на акцизни стоки без бандерол. ", "date": "2019.03.21", "title": "Спецпрокуратурата иска постоянен арест за Миню Стайков"}
{"url": "https://www.novinite.bg/articles/172794/Blizo-polovin-ton-nelegalen-alkohol-otkriha-v-kiler-na-turisticheska-baza", "text": "480 литра нелегален етилов алкохол в пластмасови туби откриха митнически служители от Главна дирекция „Митническо разузнаване и разследване“ в килер на частен имот на територията на село Аспарухово, област Варна. Имотът е използван от собственика за търговска дейност като туристическа база.При извършената митническа проверка на 10 март 2019 г., митническите служители откриват в килер на първия етаж десетки пластмасови туби, пълни с общо 480 литра етилов алкохол, за който собственикът на имота не е представил никакви документи за платен акциз, според Закона за акцизите и данъчните складове.Нелегалният алкохол е иззет. Взети са проби от него за лабораторен анализ.Предстои да бъде образувано административнонаказателно производство по случая.", "date": "2019.03.21", "title": "Близо половин тон нелегален алкохол откриха в килер на туристическа база"}
{"url": "https://www.novinite.bg/articles/172787/Predotvratiha-teroristichna-ataka-v-Istanbul", "text": "Турската полиция е предотвратила терористична атака в Истанбул, подготвяна от ИДИЛ. Властите са арестували мъж, за който се предполага, че е част от групировката. Това е станало по време на контратерористична операция в мегаполиса, съобщиха източници от силите за сигурност, предаде БГНЕС.Турски гражданин с инициали С.М е бил арестуван в квартал в източната част на Истанбул на 17 март. Документи, принадлежащи на терористичната групировка, също са били открити от служителите на реда.ИДИЛ извърши серия от атаки срещу Турция през последните няколко години. Последното голямо нападение беше в Истанбул на 1 януари 2017 година, когато един терорист уби 39 души в нощен клуб. През 2015 година, атентатор-камикадзе от терористичната организация уби 109 души на мирна демонстрация край централната гара в Анкара.", "date": "2019.03.21", "title": "Предотвратиха терористична атака в Истанбул"}
{"url": "https://www.novinite.bg/articles/172789/Avtobus-se-vryaza-v-peshehodci-v-Istanbul", "text": "Пътнически автобус се вряза в пешеходци в един от районите на Истанбул, съобщава телевизия NTV, цитирана от БГНЕС.При инцидента има пострадали хора, но техният брой не се уточнява. Очаквайте подробности", "date": "2019.03.21", "title": "Автобус се вряза в пешеходци в Истанбул"}
{"url": "https://www.novinite.bg/articles/172803/Avstraliya-evakuira-2000-dushi-zaradi-priblijavaneto-na-moshten-ciklon", "text": "Австралия евакуира около 2000 души заради приближаването на мощен циклон, който се очаква да връхлети страната в събота, предаде Асошиейтед прес.Евакуацията се извършва в Северната територия. Хората се извозват до централния град на региона - град Дарвин.Австралийската метеорологична служба съобщава, че циклонът Тревър с пориви на вятъра, достигащи 260 километра в час, ще донесе проливни дъждове и високи вълни.Бурята е от четвърта категория по петстепенната скала за мощността на циклоните. Заради приближаването й в Северна Австралия беше обявено извънредно положение.", "date": "2019.03.21", "title": "Австралия евакуира 2000 души заради приближаването на мощен циклон"}
{"url": "https://www.novinite.bg/articles/172790/Zaharieva-na-vizita-v-Yaponiya", "text": "Външният министър Екатерина Захариева пристигна в Токио. Тя е на посещение в Япония по покана на своя колега Таро Коно и ще участва в петата Световна асамблея на жените, в която се включват външни министри от цял свят и ръководители на международни организации.  Българският първи дипломат ще говори за предизвикателствата пред човешките ресурси в променящото се глобално общество.Освен че ще се срещне с Таро Коно, с когото ще подпише Меморандум за консултации и сътрудничество между МВнР на България и Япония, вицепремиерът Захариева ще разговаря с губернатора на Токио Юрико Койке, с Акико Игая, генерален директор на Японо-българската асоциация, с президента на Японската агенция за международно сътрудничество (JICA) Шиничи Китаока.Захариева ще се срещне и с тримата почетни български консули в Страната на изгряващото слънце и ще награди петима японски граждани с принос за развитието на двустранните отношения.", "date": "2019.03.21", "title": "Захариева на визита в Япония"}
{"url": "https://www.novinite.bg/articles/172819/Merkel-do-posledno-shte-se-bori-sreshtu-Brekzit-bez-pravila", "text": "\r\nКанцлерът на Германия Ангела Меркел направи изказване пред Бундестага преди да отпътува за Брюксел. Меркел подчерта пред депутатите, че до последния момент ще прави необходимото за избягване на Брекзит без договор и правила.\r\n\r\n\r\n\r\n\r\n\r\n", "date": "2019.03.21", "title": "Меркел до последно ще се бори срещу Брекзит без правила"}
{"url": "https://www.novinite.bg/articles/172830/Nyama-postradali-balgari-pri-incident-s-avtobus-v-Istanbul", "text": "Няма пострадали български граждани при инцидент с автобус в Истанбул, съобщиха от пресцентъра на МВнР. По информация на Генералното консулство на България в Истанбул днес преди обед в квартал Беязит шофьор на пътнически автобус, изгубил контрол над управлението, е ударил около 10 паркирани автомобила и пешеходци.На мястото на инцидента са се намирали и двама български граждани, които са в добро здравословно състояние и не се нуждаят от медицинска помощ, но автомобилът им е понесъл значителни щети.Има ранени при инцидента, които са откарани с линейки до близките болници. Сред тях няма български граждани.Няма постъпила информация за засегнати от инцидента други български граждани. Генералното консулство в Истанбул има готовност за оказване на съдействие при необходимост.", "date": "2019.03.21", "title": "Няма пострадали българи при инцидент с автобус в Истанбул"}
{"url": "https://www.novinite.bg/articles/172791/Super-luna-prirodniyat-fenomen-savpadna-s-nastapvaneto-na-proletta", "text": "Жителите на Северното полукълбо станаха станаха свидетели на красив феномен – така наречената Супер луна.Това беше третото и последно за тази година подобно събитие. Учените обясняват, че феноменът е резултат от елипсовидната форма на орбитата на естествения спътник на Земята.По тази причина има моменти, когато той се приближава до нашата планета и изглежда значително по-голям и ярък.Любопитна подробност е, че Супер луната съвпадна с настъпването на астрономическата пролет. Подобно нещо не се е случвало от близо две десетилетия.  ", "date": "2019.03.21", "title": "Супер луна – природният феномен съвпадна с настъпването на пролетта"}
{"url": "https://www.novinite.bg/articles/172831/Kurc-Velikobritaniya-ne-moje-da-uchastva-v-izborite-za-Evropejski-parlament", "text": "Великобритания не може да участва в изборите за Европейски парламент, заяви в Брюксел австрийският канцлер Себастиан Курц преди срещата на върха на ЕС, цитиран от БТА.Ройтерс цитира канцлера, че би подкрепил удължаване на срока за излизане на Великобритания от ЕС, но само ако бъде даден отговор на важните въпроси. По-добре е отлагане на Брекзит, отколкото Брекзит без споразумение, добави Себастиан Курц.Австрия е ротационен председател на ЕС за първите шест месеца на 2019 г.", "date": "2019.03.21", "title": "Курц: Великобритания не може да участва в изборите за Европейски парламент"}
{"url": "https://www.novinite.bg/articles/172774/Oblachno-shte-e-vrmeto-dnes", "text": "Днес над по-голямата част от страната облачността ще е предимно значителна, а над Източна България ще е разкъсана често намаляваща до предимно слънчево. На места, главно в планинските райони след обяд ще превали. Ще продължи да духа слаб до умерен север-североизточен вятър. Максималните температури ще са предимно между 12° и 17°. Над планините ще е предимно облачно, на много места и мъгливо. Главно в следобедните часове, над масивите от Западна България ще превали дъжд, над 1700-1800 метра – сняг. Ще духа слаб до умерен вятър от север-североизток. Максималната температура на височина 1200 метра ще е около 6°, на 2000 метра - около минус 1°.По Черноморието облачността ще е разкъсана намаляваща до предимно слънчево. Ще духа слаб до умерен вятър от север-североизток, който след обяд ще се ориентира от изток и ще утихне. Максималните температури ще са между 9° и 12°. Температурата на морската вода е 8-10°. Вълнението на морето ще е 2-3 бала.", "date": "2019.03.21", "title": "Облачно ще е врмето днес"}
{"url": "https://www.novinite.bg/articles/172797/Povdignaha-obvinenie-na-kmeta-na-Cherven-bryag", "text": "Специализираната прокуратура привлече към наказателна отговорност кмета на Червен бряг Данаил Вълов, съобщават от държавното обвинение.Той е обвинен за длъжностно престъпление. Според прокуратурата през 2017 г., без да са били налице основанията в закона, е прекратил обществена поръчка за доставка на топъл обяд за социално слаби в Червен бряг и гр. Койнаре, като по този начин е облагодетелствал две свързани с него фирми.Вълов беше задържан на 20 март 2019 г. при спецакция в Община Червен бряг.След като му е повдигнато обвинение и взета паричната гаранция в размер на 75 000 лева, Вълов е освободен, съобщават още от държавното обвинение.Предстои Специализираната прокуратура да поиска от Специализирания наказателен съд да бъде отстранен от длъжност.По време на операцията бяха задържани до 24 часа и петима служители в общината, участвали в обществената поръчка. След разпит те също бяха освободени. За момента имат качеството на свидетели по делото.", "date": "2019.03.21", "title": "Повдигнаха обвинение на кмета на Червен бряг"}
{"url": "https://www.novinite.bg/articles/172781/Taksimetrovi-shofori-izlizat-na-protest", "text": "Таксиметровият бранш излиза на протест срещу незаконните превози на пътници у нас. Недоволството е предизвикано от нелоялната конкуренция на руската фирма за превоз „Максим”.Протестиращите ще преминат по столичния булевард „Цариградско шосе” и ще стигнат до общината. Заради протеста ще бъдат затворени улици в  района около храм-паметника „Св. Александър Невски”. Очаква се движението в центъра на града да е натоварено в обедните часове. ", "date": "2019.03.21", "title": "Таксиметрови шофьори излизат на протест"}
{"url": "https://www.novinite.bg/articles/172782/KEVR-obsajda-novata-cena-na-prirodniya-gaz", "text": "Нова цена на природния газ. Комисията за енергийно и водно регулиране обсъжда с колко да поскъпне синьото гориво от 1 април.Сега цената е около 44 лева за мегаватчас. „Булгаргаз” обаче вече поиска поскъпване с 0,8 %.  Причината за исканото увеличение на цените е в поскъпването на долара и алтернативните на газа горива. ", "date": "2019.03.21", "title": "КЕВР обсъжда новата цена на природния газ"}
{"url": "https://www.novinite.bg/articles/172823/Peticiya-s-nad-700-000-podpisa-prizovava-za-otmyana-na-Brexit", "text": "Петиция, призоваваща Тереза Май да отмени Brexit чрез отмяна на член 50, събра повече от половин милион подписа, съобщават Би Би Си и БГНЕС. Уебсайтът за петициите на парламента се срина тази сутрин поради големия обем трафик.В петицията, наречена \"Отменете член 50\" гласуванията достигнаха повече от 1 000 на минута. Петицията трябва да бъде гласувана от парламента, ако премине прага от 100 000 подписа, като до момента тя е подкрепена от над 700 000 души.Случилото се е в момент, когато премиерът е в Брюксел, за да поиска от ЕС отлагане на датата на Brexit до следващия петък. Министърът на външните работи Джереми Хънт заяви пред BBC Radio 4, че отмяната на член 50 е възможна, но \"е много малко вероятна\".През декември Европейският съд постанови, че Обединеното кралство може едностранно да отмени член 50 от Договора за Европейския съюз. Това означава, че Обединеното кралство може да реши да остане в ЕС без съгласието на 27-те други държави-членки. Малцина депутати споменаха това като потенциален вариант досега. ", "date": "2019.03.21", "title": "Петиция с над 700 000 подписа призовава за отмяна на Brexit"}
{"url": "https://www.novinite.bg/articles/172838/Kremal-Vladimir-Putin-nyama-da-bade-pojiznen-prezident", "text": "Ние нямаме никакви планове да обявяваме Владимир Путин за пожизнен лидер на нашата страна, заяви прессекретарят на Кремъл Дмитрий Песков.Говорителят на държавния глава в Москва отрече статия на \"Блумбърг\". Американската медия по-рано в обширен материал написа, че в администрацията на Путин се е разработвал план, който би могъл да позволи на президента да остане начело на Русия и след 2024 г. (когато той трябва да напусне поста си окончателно, както пише във федералната Конституцията). \"Тази статия е плод на журналистическа фантазия. Тя по никакъв начин не отговаря на реалността\", категоричен бе Песков.В материала на \"Блумбърг\" се посочваше, че Путин може да оглави Съюзната държава (Русия и Беларус). \"Назначаването на Путин за лидер на новото образувание би му позволило да избегне ограниченията в основния закон\", посочи още медията от Ню Йорк.Според журналистите в Кремъл са започнали дискусиите след оставката на казахстанския президент Нурсултан Назарбаев. Той се оттегли на 19 март след като бе начело на страната 28 години. Въпреки оставката Назарбаев запази титлата си Баща на нацията.", "date": "2019.03.21", "title": "Кремъл: Владимир Путин няма да бъде пожизнен президент"}
{"url": "https://www.novinite.bg/articles/172786/Prokuraturata-reshava-obvineniyata-sled-arestite-v-Cherven-bryag", "text": "Прокуратурата ще реши колко човека ще обвини след арестите в Червен Бряг. До момента са арестувани петима от администрацията на общината и кметът на града Данаил Вълов. Сигналът в прокуратурата е от преди година.Една от линиите на разследването е за сключената обществената поръчка по програмата \"Топъл обяд\". Разследването отнело няколко месеца, за да се проверят всички твърдения в сигнала до разследващите. АДФИ също са проверявали данните.Такива схеми за източване на пари през обществени поръчки не виждали за първи път в прокуратурата, стана ясно от думите на Гешев. Ситуацията била същата като с ТЕЛК-овете. Пари има, изтичат отвсякъде и се краде много, категоричен беше Гешев.Масово кметове нарушавали законодателството по отношение на обществените поръчки и това не било в интерес нито на хората, нито на общините, обясни той.", "date": "2019.03.21", "title": "Прокуратурата решава обвиненията след арестите в Червен бряг"}
{"url": "https://www.novinite.bg/articles/172780/Remontira-se-platnoto-za-Burgas-na-mosta-nad-r-Topolnica-na-AM-Trakiya", "text": "До 30 април движението от 77-ми до 78-ми км в посока Бургас се ограничава в активната и аварийната лента, поради ремонтни дейности на моста над река Тополница на АМ „Тракия“. Движението се осъществява в изпреварващата лента. Участъкът е сигнализиран с необходимите пътни знаци.Предвиден е ремонт на дилатационна фуга, хидроизолация, възстановяване на бетонови повърхности на устой и греда, полагане на нова асфалтова настилка и хоризонтална маркировка. Агенция „Пътна инфраструктура“ припомня, че от 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София. Временната организация е за ремонт на платното за Бургас. Ремонтните дейности включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път.За да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути: • за пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; • от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; • от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София. До 31 май в участъка между 45-ти и 46-ти км в посока Бургас движението трябва да се осъществява с повишено внимание и ограничение на скоростта до 90 км/ч, поради текущи ремонти на асфалтовата настилка.", "date": "2019.03.21", "title": "Ремонтира се платното за Бургас на моста над р.  Тополница на АМ „Тракия“"}
{"url": "https://www.novinite.bg/articles/172793/V-Mladost-otnovo-shte-protestirat-sreshtu-zastroyavaneto-na-zeleni-ploshti", "text": "Пореден протест на жителите от столичния комплекс „Младост”. Причината е застрояване на зелените площи в квартала с високоетажен блок. Теренът е частен, но градинката е от малкото останала зеленина в района, според живеещите там.Те ще протестират докато не се гарантира запазването на зелените площи до бул. „Йерусалим”.„Около нас е изключително застроено, няма къде да се паркира – ние не искаме повече коли и повече блокове” каза една от протестиращите жителки на квартал „Младост” пред bTV.По думите на местните, децата няма къде да играят, защото детската площадка зад 73-ти блок е превърната в паркинг.„Един от основните проблеми е, че целия трафик от „Йерусалим” ще мине под балконите на блок 73 и второ близо 60 паркоместа ще бъдат премахнати, за да може да мине съответната улица”, каза друг протестиращ.Жителите на „Младост” изразиха притеснение, че новите жилищни сгради ще имат нужда от паркоместа, за които няма място.", "date": "2019.03.21", "title": "В „Младост” отново ще протестират срещу застрояването на зелени площи"}
{"url": "https://www.novinite.bg/articles/172779/Prezidentat-Radev-obsadi-badeshtiya-savmesten-nauchen-centar-s-shvejcarskiya-poslanik", "text": "\r\nСъздаването на Българо-швейцарски център за научни и приложни изследвания, от които да се възползват както български, така и швейцарски компании в сферата на информационните технологии, отбраната, новите технологии в енергетиката и други сфери с висока добавена стойност обсъдиха на „Дондуков“ 2 държавният глава Румен Радев и посланикът на Швейцария Мюриел Берсе Коен, съобщиха от пресцентъра на държавния глава.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.21", "title": "Президентът Радев обсъди бъдещия съвместен научен център с швейцарския посланик"}
{"url": "https://www.novinite.bg/articles/172783/Spirat-dvijenieto-po-magistrala-Hemus-kraj-Yablanica-za-nyakolko-chasa", "text": "Днес от 9.00 до 17.00 ч. ще бъде спряно движението по магистрала „Хемус“, в района на Ябланица. Ограничението ще бъде в участъка между 74-ти до 79-ти километър. Промените се налагат заради обновяване на вертикалната сигнализация.Трафикът ще се отклонява по пътя Ботевград - Ябланица.", "date": "2019.03.21", "title": "Спират движението по магистрала „Хемус“ край Ябланица за няколко часа"}
{"url": "https://www.novinite.bg/articles/172795/MZ-podgotvya-nova-naredba-za-TELK", "text": "Подготвили сме нов проект на наредбата, която се отнася до  хората с увреждания, защото около 8% от хората с ТЕЛК са ощетени от предишната. Това каза министърът на здравеопазването Кирил Ананиев в „Тази сутрин“ по бТВ.\r\nВъв връзка с болница „Лозенец“, министърът заяви, че е имал разговори със студентите от Медицинския факултет, с персонала на болницата, с ръководството на СУ и са приели тяхното предложение тя  да остане университетска, но ще вместо ведомствена, ще бъде преструктурирана в търговско дружество. Попитан дали това ще доведе до нейния фалит, министърът уточни, че държавата е поела една голяма част от дълговете в размер на 24 млн. лв. За останалите министър  Ананиев обясни, че те ще бъдат разсрочени.\r\nЗдравният министър коментира и ситуацията с ТЕЛК-овете. „Нашите данни показват, че около 8% от хората са ощетени, но дори и един човек да е ощетен, ние сме длъжни да реагираме. В момента на сайта на Министерството на здравеопазването е качен нов проект на наредбата, която касае хората с увреждания. Там предвиждаме основното заболяване, което досега беше 80% и повече увреждания, да бъде намалено на 50% и повече, като към основното заболяване се прибавят 20% от всички останали увреждания над 50%. Убедени сме, че по този начин хората няма да бъдат ощетени“, заяви Ананиев. Той обясни, че в момента разработката на информационната система на хората с ТЕЛК е на финалната права.\r\nНа въпрос кога НЗОК ще поеме функциите на Фонда за лечение на деца в чужбина, здравният министър посочи, че това ще стане от 1 април. „Всички права, които в момента имат децата, ще бъдат запазени. Даже смятам, че капацитетът на НЗОК, който е много по-голям от този на Фонда, ще даде възможност да се ускори процеса по движение а документите и респективно лечението на деца в чужбина“, каза още Ананиев.\r\nЗдравният министър обясни още, че белодробни трансплантации у нас ще могат да бъдат изпълнявани в средата или в края на 2020 г. Той припомни, че в момента тече обучение на български специалисти в Австрия. Заедно с това на определен брой българи ще бъде направена белодробна трансплантация в чужбина. „На 2 април заминават първите двама души, които са определени по специални критерии, да бъдат прегледани и да се установи готовността им за съответната белодробна трансплантация и се надявам това да стане факт“, каза Ананиев.\r\n", "date": "2019.03.21", "title": "МЗ подготвя нова наредба за ТЕЛК"}
{"url": "https://www.novinite.bg/articles/172798/Bulgargaz-poiska-ot-KEVR-prirodniyat-gaz-da-poskapne-s-pod-1", "text": "\r\n\"Булгаргаз\" поиска от КЕВР природния газ да поскъпне с по-малко от 1% от 1 април тази година.\r\n\r\n\r\n\r\n\r\n", "date": "2019.03.21", "title": "\"Булгаргаз\" поиска от КЕВР природният газ да поскъпне с под 1%"}
{"url": "https://www.novinite.bg/articles/172808/Paket-Mobilnost-vliza-v-zalata-na-Evroparlamenta-v-ponedelnik", "text": "\r\nПакет \"Мобилност\" влиза в залата на Европейския парламент в понеделник. Предложението е на председателя на либералите в Европарламента Ги Верхофстад, научи БНТ.\r\n\r\n\r\n\r\n\r\n", "date": "2019.03.21", "title": "Пакет \"Мобилност\" влиза в залата на Европарламента в понеделник"}
{"url": "https://www.novinite.bg/articles/172810/Parnoto-i-toplata-voda-nyama-da-poskapvat-ot-1-april", "text": "Не се очаква поскъпване на парното и топлата вода от 1 април. Това стана ясно от думите на председателя на Комисията за енергийното и водно регулиране Иван Иванов. „Увеличението на цената на природния газ във второто тримесечие на 2019 г. ще бъде под 1% или 0.83%, ако разбира се Комисията на своето финално заседание приеме доклада на работната група и предложението за решение“, посочи Иванов. „Това означава, че изменението е толкова малко, че няма да бъде променена нито цената натоплинната енергия, т.е. на парното, нито на топлата вода, нито на електрическата енергия“, допълни той.", "date": "2019.03.21", "title": "Парното и топлата вода няма да поскъпват от 1 април"}
{"url": "https://www.novinite.bg/articles/172784/Medicinskite-sestri-izlizat-na-protest", "text": "Медицинските сестри излизат на национален протест пред Министерството на здравеопазването с искане за достойно заплащане. Из страната също ще се проведат кратки протести. Протестиращте се организираха в социалните мрежи.В Бургас протестът ще се състои пред сградата на общината в 15 часа. В този час ще излязат на протест и медицинските сестри в Пазарджик - също пред общината. Очаква се той да е по-мащабен, въпреки заплахите, получени от недоволните медици по места, каза координатора Димитрия Димитрова. Въпреки обещанията на здравното министерство, на протест ще излязат и медиците в Габрово. Очаква се в 13:30 часа медицински сестри, фелфшери и лаборанти от Областната болница в града да излязат пред здравното заведение, за да поискат за пореден път достойно заплащане и условия на труд. Снощи медицинските сестри се срещнаха със здравния министър Кирил Ананиев, но останаха недоволни от разговорите, тъй като досега не е изпълнено нито едно от исканията им. Ананиев все пак е обещал да се изготви съвместно методика за разпределяне на средствата в лечебните заведения.Протестите ще продължат докато исканията на сестрите за стартови заплати от две минимални работни заплати не бъдат удовлетворени.Министърът на здравеопазването съобщи, че от направения анализ става ясно, че средните брутни работни заплати при държавните общински болници варират между 1470 и 1040 лева, с най-ниска стойност 580 лева при общинските болници.", "date": "2019.03.21", "title": "Медицинските сестри излизат на протест"}
{"url": "https://www.novinite.bg/articles/172796/Obyavenata-za-izdirvane-15-godishna-ot-Sliven-se-pokaza-vav-Fejsbuk-ne-iskala-da-se-pribira", "text": "Изчезналата 15-годишна Дарина Николова не е отвлечена, а на място, където е щастлива. Това разкри самата тя във Фейсбук-групата Born in Sliven.Публикуваме текста без редакторска намеса:\"Здравейте , хора . Не съм отвлечена, както говорят повечето . Не съм на околовръстното, както коментират, не съм и в Белгия или Холандия. Не си мислете , че не ви чета коментарите. И не съм \" ъндърграунд \" или \"самурай \" изумена съм от простотията на някой хора. Не гледат изчезнало момиче, а татусите му. Слава богу не всички са такива. Сега съм сигурна , че някой ще почнат цитирам \" напиши го грамотно ма\" или от този сорт, не гледайте къде има пунктуационни или правописни грешки , замислете се от написаното! Аз съм на място на което се чувствам щастлива! Не знаете какво е да ви тормозят вкъщи без причина ежедневно. Да ви заключват. Да не ви дават да излезете от вкъщи. И там където се оплачите и там да ви набият. Нямам желание да се прибера вкъщи. Това е единственото място, където не искам да ходя. И поне да бяха ми сложили снимка на ,която ми се вижда лицето. И най- важното да ви кажа не съм на 15 щото след 3/4 месеца правя 16. Водя се на 16!!!\".Припомняме, че Николова изчезна загадъчно на 2 март тази година. Полицията в Сливен я обяви за издирване, а нейни снимки бяха разпространени из цяла България. ", "date": "2019.03.21", "title": "Обявената за издирване 15-годишна от Сливен се показа във Фейсбук, не искала да се прибира"}
{"url": "https://www.novinite.bg/articles/172829/Balgariya-ima-shansove-za-domakinstvo-na-Zimnata-olimpiada-prez-2024-g", "text": "България има огромни шансове да спечели домакинството на Зимните младежки олимпийски игри през 2024 г., но трябва да реши проблема с модернизацията на съоръженията на Витоша. Това коментира министърът на младежта и спорта Красен Кралев в парламента. Той говори при изслушването относно Програмата за финансовото подпомагане на дейности по домакинства на международни спортни състезания на територията на Република България, съобщава БТА.„Огромният проблем, който трябва да решим, за да може България ефективно да издигне своята кандидатура, е несъответствието в законодателството и по-точно - в Плана за управление на Витоша и в Закона за устройство на територията”, посочи Кралев. Той обясни, че според анализа на междуведомствената група, действащият план за управление на парк \"Витоша\" разрешава единствено възстановяване на лифтовете със същите параметри. Без промяна в плана за управление няма как да бъдат модернизирани съоръженията, коментира министърът.\"Като правиш реконструкция, трябва да сложиш модерни нови съоръжения, които имат различно отстояние на стълбовете. Това е забранено, защото според ЗУТ, за да се смени бетонираният стълб, е необходимо разрешение за строеж, в същото време планът за управление на \"Витоша\" забранява строителството\", обясни Кралев. Той посочи, че от лятото на миналата година са изпратили четири писма до МОСВ и се надяват на отговор в най-скоро време, за да се задейства процедурата. „Няма как да издигнем кандидатурата, без това противоречие да бъде разрешено”, добави министърът.Той коментира, че организацията на Световното първенство по шорттрек е било като репетиция за домакинството на Зимните младежки олимпийски игри. Като други успехи той отчете организацията на Световната купа по ски в Банско и тенис турнира \"Sofia Open\".„През април ще приемем Световната купа по художествена гимнастика, а в Пловдив ще има Световна купа по гребане, съобщи министърът. В Пловдив има нужда от втори гребен канал, за да се запази като световен център за такива състезания”, добави той.„Най-мащабният спортен проект заедно с олимпийските игри е организацията на европейско или световно първенство по футбол заедно с Гърция, Румъния и Сърбия” каза още спортният министър. Трябва да се подготвим, да преценим силите си за кое от двете първенства да кандидатстваме, коментира Кралев и отбеляза, че целта е решението да бъде взето до края на 2019 г.По думите му от 2011 г. насам са били инвестирани над 400 млн. лева в изграждане на спортна инфраструктура, но стадионите не били в това състояние да приемат мачове от най-високо ниво. Той смята, че сме много далеч от стандартите за световно и европейско първенство.Според министъра България има най-големи шансове да стане домакин на Европейско първенство по футбол, и то през 2032 г., защото изискванията за такъв шампионат са по-облекчени от тези за Световно. Кралев отбеляза, че София, Пловдив, Варна и Бургас могат да кандидатстват за градове домакини, защото имат подходяща инфраструктура - транспортна система, хотели и летища.", "date": "2019.03.21", "title": "България има шансове за домакинство на Зимната олимпиада през 2024 г."}
{"url": "https://www.novinite.bg/articles/172807/Noviyat-Kanatitsa-Remixed-na-Ivan-Shopov-i-Avigeya-s-uchastieto-na-artisti-ot-cyal-svyat-postavya-balgarskiya-folklor-na-mejdunarodnata-elektronna-scena", "text": "Две години след невероятния успех на „Канатица“ - дебютния съвместен албум на мултидисциплинарния музикант, продуцент и диджей Иван Шопов и вокалната фолклорна група „Авигея“, който през 2017 направи революция на родната музикална сцена, екипът се събра отново за едно ново музикално предизвикателство - продукцията „Kanatitsa - Remixed”, този път с участието на редица изявени чуждестранни и български артисти.„Kanatitsa – Remixed” представя 10 уникални композиции, вдъхновени от българския фолклор и пречупени през музикалната призма на Иван Шопов и талантливите народни певици от “Авигея” по един съвсем нов начин – ремиксирани от повече от дузина майстори на електронния звук от цял свят, между които Clockvice (Швеция), Vorso (Англия), Asa (Англия), Ghostek (Русия), Roel Funcken (Холандия), Amotken (Мексико), Climaxim (Украйна), Merlin Ettore (Канада), Close Your Eyes (Русия), както и от редица от най-изявените родни представителни на електронното звучене като L 33, LQ, Kliment, The Science, Ogonek, Cooh, Balkansky, 1000 names, Esem, Smyah, Mytrip, Kundalini, The Third Man, Nocktern, Betafuture и още!Съвършено единство от приказни народни вокали, съвременни бийтове, преминаващи през гамата на електронните стилове ембиънт, ню джаз, дъбстеп и дръменбейс, съчетани с редица музикални инструменти като кавал, китара, пиано, които са основа на албума „Канатица,“ претърпяват своята еволюция и биват пречупени през индивидуалния почерк на повече от 25 артисти, превръщайки „Kanatisa – Remixed” в уникален продукт, който позиционира класическия български фолклор на съвременната международна музикална сцена. „Kanatisa – Remixed” завладява нови хоризонти въвличайки все повече продуценти, които вливат своята енергия в него и му вдъхват нов, многопластов живот.И това не е всичко! На 18 май, в новия Music Jam Club (ул. Пиротска 5, София), премиерата на „Kanatitsa – Remixed” ще бъде отпразнувана с мащабен 8-часов маратон с над 12 артиста в двете зали: в основната Иван Шопов и „Авигея“ ще представят на живо композициите от албума, а майсторите на електронния звук Nocktern, 1000 names, Kliment и The Science ще се погрижат за загряване на атмосферата. В основната зала ще се изявят още LQ, Ogonek и Cooh, които ще поддържат високия парти градус до ранни зори.Паралелно, във втората зала, уменията си зад пулта ще демонстрират изявените електронни музиканти The Third Man, Betafuture, Smyah и Mytrip.Събитието е очаквано с огромен интерес, тъй като е първото съвместно участие на Иван Шопов и „Авигея“ в София от година насам и точно след завръщането им от предстоящото мащабно турне в САЩ и Канада, където ще представят творчество си в редица големи градове сред които Торонто, Чикаго, Лос Анджелис и Сан Диего.Музикантите са подготвили още много изненади под формата на допълнителни участници и активности, които ще разкриват тепърва. Присъединете се и следете за всичко ново в официалното Facebook събитие тук:Видео: Ранно Пиле:15лвСтандартни: 20лвБалкон: 25лвБилети онлайн: ( чрез системата на PaySera)По Куриер с наложен платеж за цяла България: + 359 886 126 995Каса: Магазин На Тъмно София /ул. Иван Вазов 13/  ", "date": "2019.03.21", "title": "Новият “Kanatitsa – Remixed” на Иван Шопов и „Авигея“ с участието на артисти от цял свят поставя българския фолклор на международната електронна сцена!"}
{"url": "https://www.novinite.bg/articles/172811/API-ochakva-predlojenie-ot-Stolichna-obshtina-za-Severnata-tangenta", "text": "Близо три месеца, след като премиерът Бойко Борисов събра представители на Агенция „Пътна инфраструктура” и Столична община и разпореди да не се въвежда винетка за хората, които пътуват по Северната скоростна тангента, работата на експертната група, която трябва да даде становище и предложение за решение по казуса, продължава. Отсечката е част от републиканската пътна мрежа и по закон за пътните участъци извън населените места е необходима винетна такса. От АПИ заявиха в отговор на запитване на Дарик, че очакват предложението на Столична община. Текущото и зимното поддържане на Северната скоростна тангента се извършва от Агенция „Пътна инфраструктура“. То е възложено за изпълнение по договора за текущ ремонт и поддържане на републиканската пътна мрежа в Софийска област. Средномесечното поддържане на 16-километровата отсечка възлиза приблизително на 160 000 лв. с ДДС на месец, с включено зимно поддържане, уточниха от Агенцията.", "date": "2019.03.21", "title": "АПИ очаква предложение от Столична община за Северната тангента"}
{"url": "https://www.novinite.bg/articles/172835/Medicinski-specialisti-protestirat-pred-zdravnoto-ministerstvo", "text": "Над сто медицински сестри, подкрепени от синдикални организации, се събраха пред здравното министерство, за да поискат по-високи заплати и по-добри условия на труд. Предвиждат се ежедневни протестни действия, докато ситуацията не се промени.Протестът ще продължи, докато не се удовлетворят исканията ни, каза Мая Илиева, говорител на Инициативния комитет, организирал протеста.Пред сградата на МЗ протестиращите разпънаха и палатка.Илиева заяви, че протестиращите медицински специалисти не искат оставката на министър Кирил Ананиев, но беше категорична, че протестите ще продължат.Трябва да се направи всичко възможно да задържим тези специалисти в страната ни, каза омбудсманът Мая Манолова, която дойде при протестиращите.", "date": "2019.03.21", "title": "Медицински специалисти протестират пред здравното министерство"}
{"url": "https://www.novinite.bg/articles/172839/Zapochna-shestvieto-na-taksimetrovite-shofori", "text": "Протестното шествие на таксиметровите шофьори срещу нерегламентираните превози на пътници започна по бул. „Цариградско шосе“ в посока центъра на града. Такситата са се наредили в колона в аварийната лента след 7-и км на бул. \"Цариградско шосе\" в посока София. Периодично екипи на \"Пътна полиция\" спират движението по маршрута на шествието. Движението на градския транспорт се осъществява нормално. Шествието ще премине по булевардите „Цариградско шосе“ и „Цар Освободител“, улиците „Георги С. Раковски“ и „Оборище“ и ще завърши на пл. „Александър Невски“. Очаква се да приключи в 16.00 часа.", "date": "2019.03.21", "title": "Започна шествието на таксиметровите шофьори"}
{"url": "https://www.novinite.bg/articles/172817/Izpalnitelnoto-byuro-na-BSP-kam-Borisov-Dokoga-shte-malchite-za-apartamentite-na-vlastta", "text": "В последните дни независими източници осветиха поредната порочна схема за облагодетелстване на властта. Вторият човек на ГЕРБ, председателят на парламентарната им група Цветан Цветанов, е придобил луксозен имот на силно занижени цени. Всеки ден наяве излизат скандалните факти по тази сделка, които създават основателни съмнения за данъчни измами и други нарушения на закона. Самият факт, че в една и съща фирма, при преференциални условия, пазаруват Цветанов, Цачева, Рашидов и други близки на ГЕРБ е достатъчно показателен за системата на властта. Тя покровителства определени фирми и получава подаръци срещу това. Прокуратурата и органите се сезираха по въпроса. Но Бойко Борисов мълчи. Преди време пред актива на ГЕРБ министър-председателят заяви: „Трябва да ви светне червена лампичка, иначе аз ще ви светна синята”. Лампите светнаха за Цветанов. Настояваме Борисов да наруши мълчанието си и да изпълни заканата си, че няма да търпи дори съмнения за корупция около себе си.", "date": "2019.03.21", "title": "Изпълнителното бюро на БСП към Борисов: Докога ще мълчите за апартаментите на властта?"}
{"url": "https://www.novinite.bg/articles/172837/Registraciite-v-Patna-policiya-shte-badat-vremenno-zatrudneni", "text": "От 07:30 до 09:00 часа в петък ще се извърши обновяване на софтуерен компонент в системата на Пътна полиция, което ще предизвика временни затруднения в регистрациите.Обновява се „Система за планиране, разпределение и контрол на регистрационни табели и ценни образци“, с която работят звената на „Пътна полиция”. Ще бъде затруднена работата на „Регистрация и отчет на ППС и собствениците им“ при секторите „Пътна полиция” в страната.Не се очакват затруднения при подаване на заявления за издаване на свидетелства за управление на МПС и получаване на готови такива, както и за връчване и плащане на наказания по ЗДвП.Дейностите по регистрация ще бъдат възобновени в максимално бърз срок, уверяват експертите.", "date": "2019.03.21", "title": "Регистрациите в Пътна полиция ще бъдат временно затруднени"}
{"url": "https://www.novinite.bg/articles/172827/OA-proverka-na-sirennata-sistema", "text": "Областният управител Гергана Микова издаде заповед, съгласно която в периода от 25 март до 22 май ще бъде извършена техническа проверка и профилактика на сиренната система в кметствата на територията на област Стара Загора. Проверката ще бъде организирана и проведена от БТК, офис Стара Загора, заедно с неговите подразделения, РД ПБЗН и сектор КИС-Стара Загора. Тя ще се проведе по предварително съгласуван план-график, като особено внимание ще се обърне на техническата изправност на апаратурата. Сирените ще звучат еднократно за не повече от 10-15 секунди и хората не следва да се притесняват от техния звук. В същия период ще започне и изпълнението на проект, финансиран от Фонд „Вътрешна сигурност“, за изграждане на сиренна система на територията на градовете Стара Загора и Гълъбово, които ще бъдат интегрирани към Националната система за ранно предупреждение и оповестяване. При изграждането на крайните акустични устройства ще се проведе тест, свързан с излъчване на звуков сигнал и речева информация, който също не следва да безпокои хората от двата града.", "date": "2019.03.21", "title": "ОА проверка на сиренната система"}
{"url": "https://www.novinite.bg/articles/172821/Komisar-Mariya-Gabriel-Startapite-shte-opredelyat-badeshteto-na-Evropa", "text": "Българският еврокомисар Мария Габриел откри срещата на високо равнище на европейската стартъп общност в румънския град Клуж-Напока. Пред ръководителите на най-големите стартъп компании, инвеститори, институции и журналисти тя представи европейската визия за развитието на този стратегически сектор на икономиката. Европейската високотехнологична индустрия расте 5 пъти по-бързо от общия ръст на икономиката, посочи еврокомисарят.„Европейската мечта съществува. Ние я виждаме реализирана в много от стратъпите, които днес са сред нас. Този успех идва от енергията, амбицията и креативността на хората в този сектор. Моята роля като комисар е да работя за премахване на бариерите и освобождаване съзидателната енергия на иноваторите“, каза Мария Габриел и даде пример – 28 от 30 законодателните инициативи, изграждащи единния цифров пазар, вече са факт. Комисар Габриел посочи, че много работа предстои, за да се пребори Европа с конкуренцията в лицето на САЩ и Китай, които инвестират в пъти повече в тази област.Тя посочи 3 основни фактора, за да бъде европейската стартъп екосистема успешна.На първо място, Мария Габриел постави инвестициите. В момента американските фондове за рисков капитал влагат 3 пъти повече средства, а общо САЩ и Китай държат 75% от рисковите капитали.„Програма Цифрова Европа ще инвестира 9 милиарда в изкуствен интелект, кибер сигурност, суперкомпютри и цифрови умения. Европейският иновационен съвет дава, около 500 милиона евро за иновации. Целта е да се подпомогнат стартъпите, малките компании, изследователите и иноваторите, които ще създават нови идеи и пазари. Допълнително дейността им ще бъде подкрепена от европейския инвестиционен фонд в размер на 2.1 милиарда евро, обяви Мария Габриел.На второ място, комисарят по цифрова икономика и общество посочи силата на мрежите да свързват стартъпи.„Аз вярвам в шанса на малката гаражна компания, която получавайки подкрепа става много успешна, ако се свърже в мрежа, има ресурси и капитал. Европейската инициатива Startup Europeе затова -  да помогне на предприемачите да растат, да развиват своите умения и умножават своя капитал“, каза още тя.До момента с подкрепата на Стартъп Европа са свързани 20 стартъп системи, обединявайки над 3400 бързорастящи компании. За подпомагане на дейността им, в новата програма Цифрова Европа са отделени средства за цифровите иновационни хъбове. Целта заложена от комисаря във всеки регион да има такъв хъб.На трето място, Мария Габриел постави капацитета на стартъпите да създават стойност, основана на ценности.„Ние трябва да създадем култура на поемане на риск и да я популяризираме, като нещо позитивно. Малките неуспехи са стъпка към голям успех. Необходимо е да инвестираме в образование и развитие на умения и да стимулираме иновациите“, заключи комисарят по цифрова икономика общество, заяви Мария Габриел.Българският еврокомисар приветства активната работа на двете създадени по време на срещата на върха в София мрежи  Стартъп Европа Западни Балкани (SEEBN)  и Стартъп Европа Централна и Източна Европа (SECEEN). Днес те представиха своите  препоръки за по-ефективното им и успешно развитие. Разширяването на сътрудничеството им ще им помогне да растат по-бързо и да имат по-добър достъп до натрупания експертен опит, заключи Мария Габриел.", "date": "2019.03.21", "title": "Комисар Мария Габриел: Стартъпите ще определят бъдещето на Европа"}
{"url": "https://www.novinite.bg/articles/172775/Mariyana-Nikolova-i-srabskiyat-j-kolega-Lyajch-obsadiha-zadalbochavaneto-na-ikonomicheskoto-satrudnichestvo", "text": "„Трябва да работим за надграждане на икономическото сътрудничество и да ускорим усилията за инвестиции в двете страни,“ заяви заместник министър-председателят по икономическата и демографската политика Марияна Николова по време на среща със сръбския си колега Расим Ляйч в гр. Ниш, Сърбия. Ляйч отбеляза, че двете държави имат над 60 спогодби и трябва да продължат активната работа в тази посока. „Смятам, че търговския обмен има потенциал да се увеличи, защото са налице условията това да се случи“, каза сръбският вицепремиер.Двамата се договориха за организирането на съвместен бизнес форум, който да надгради постигнатите резултати от предишни подобни инициативи. Николова и Ляйч обсъдиха възможностите за обща поява на трети пазари, с цел привличане на външните инвеститори и увеличаване на туристическия поток към региона. Българският заместник министър-председател повдигна въпроса за дълга на сръбските железници към „Холдинг БДЖ“ ЕАД, който е близо 8 млн. евро. Ляйч отговори, че е запознат с казуса и пое ангажимент да го постави пред транспортния министър Зорана Михайлович. По-късно в сградата на кметството, Николова проведе среща с представители на бизнеса, която бе организирана от кмета на Ниш Дарко Булатович. Основна тема на разговорите бе засилване на връзките между представителите на малкия и средния бизнес в Сърбия и България. На съвместна пресконференция заедно с Булатович, Николова обяви, че партньорството в този сектор ще бъде сред акцентите на предстоящия бизнес форум. В генералното консулство на страната ни в Ниш българският вицепремиер се срещна и с наши сънародници от културно- информационните центрове в Цариброд, Босилеград и Звонци. В срещата участваха и представители на българо-сръбските центрове в Зайчар, Враня и Ниш.", "date": "2019.03.21", "title": "Марияна Николова и сръбският й колега Ляйч обсъдиха задълбочаването на икономическото сътрудничество"}
{"url": "https://www.novinite.bg/articles/172822/Cvetanov-Atakite-sreshtu-men-vinagi-savpadat-s-predizboren-period", "text": "\r\nАтаките по мен винаги съвпадат с някакъв предизборен период, заяви председателят на ПГ на ГЕРБ и зам.-председател на партията Цветан Цветанов, пише БГНЕС. За пореден път Цветанов коментира темата за придобития от него в края на 2018 г. луксозен апартамент в София, за който в различни медийни публикации се появи информация, че е закупен на много по-ниска от пазарната цена. Темата се разрасна, след като стана ясно, че с апартаменти от същата фирма-строител са се сдобили още правосъдният министър Цецка Цачева и депутатът от ГЕРБ и бивш министър на културата Вежди Рашидов.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.03.21", "title": "Цветанов: Атаките срещу мен винаги съвпадат с предизборен период"}
{"url": "https://www.novinite.bg/articles/172824/Borisov-Sledvashtiyat-EP-tryabva-da-reshi-za-paket-Mobilnost", "text": "Премиерът Бойко Борисов и председателят на Европейския парламент Антонио Таяни обсъдиха въпроса с разглеждането на пакета „Мобилност“ от членовете на Европейския парламент. Таяни обясни, че документът ще бъде обсъден в сряда по предложение на председателя на либералите в ЕП Ги Верхофстад, за да бъде гласуван на предпоследната сесия на парламента за този мандат, идната седмица в Страсбург.  „Смятам, че това е в нарушение на правилника, защото за първи път в пленарната зала ще влезе текст, отхвърлен от транспортната комисия“, посочи Борисов. Премиерът е категоричен, че решението за пакета „Мобилност“ трябва да се вземе от следващия състав на Европейския парламент.Таяни пък заяви, че е предложил отлагане на разглеждането на пакета, но социалистите и либералите в ЕП са гласували против.Българските евродепутати ще положат всички усилия, заедно с колегите си от останалите държави, засегнати от мерките в пакета „Мобилност“, да не се стига до гласуване в пленарната зала на ЕП на неприемливия пакет за транспортните работници.", "date": "2019.03.21", "title": "Борисов: Следващият ЕП трябва да реши за пакет \"Мобилност\""}
{"url": "https://www.novinite.bg/articles/172820/Korneliya-Ninova-Na-biznesa-e-nujno-trajno-zakonodatelstvo-a-ne-haos", "text": "\"На бизнеса е нужно трайно законодателство и конкурентни правила. Не може законите да се променят по три пъти на месец. Подкрепата за малкия и средния бизнес в България е един от основните ни приоритети. Ще имате държавна политика за българско производство.\" Това заяви лидерът на БСП Корнелия Нинова на среща с ръководството на Българската асоциация на производителите и износителите на облекло и текстил. Според нея хаотичните движения на управляващите са критични за българското производство. Тя заяви подкрепата на левицата за решаването на проблемите в сектора. Корнелия Нинова беше категорична, че във визията на левицата е да бъдат определени няколко основни национални бранша, за които има потенциал да се развиват. \"Тези браншове да бъдат определени по ясни и обективни критерии- като пазари, ресурси, кадри. След преценка колко кадри са нужни, същите да бъдат заложени с в средното професионално образование и във висшите държавни училища, а издръжката им да бъде от държавата\", каза Корнелия Нинова.  Според председателя на Асоциацията Радина Банкова браншът е донесъл на страната два милиарди и 11 милиона лева приходи за последната година. \"Около 90 000 са заетите в бранша. През 2007 година са били 165 000. Стопили са се наполовина\", посочи Банкова. \"Имаме нужда вие да лобирате за нашия бранш в Европа. Бихме искали вашите евродепутати да защитават нашите интереси там\"- продължи тя. Според нея дуалното образование би помогнало за решаването на проблема с кадрите. Тя обясни, че младите българи се ориентират в сферата на услугите. \"Ако през 2007 г. приходите са били 1,8 милиарда лева, сега са над 2 милиарда лева\", каза зам.-председателят на Асоциацията Валерия Жекова. Причината за ръста е, че в България работят компании от високите ценови нива. От ръководството на Асоциацията изразиха тревога, че големите компании от сектора изнасят производството си в трети страни, извън ЕС. Според председателя на Комисията по икономическа политика и туризъм в Народното събрание и депутат от ПГ на \"БСП за България\" Петър Кънев дуалното обучение може да помогне за решаване на проблемите в сектора, но е нужно и вдигане на заплатите на работещите. По думите му това ще намали текучеството и ще направи производството привлекателно за младите хора.", "date": "2019.03.21", "title": "Корнелия Нинова: На бизнеса е нужно трайно законодателство, а не хаос"}
{"url": "https://www.novinite.bg/articles/172826/Kaloyan-Pargov-se-sreshtna-s-protestirashtite-majki-ot-Triadica", "text": "Председателят на БСП - София Калоян Паргов прие в централата на столичните социалисти майките от \"Триадица\", които протестират срещу липсата на места в яслите и детските градини в района. Лидерът на левицата в София изслуша проблемите им и заедно обсъдиха различни варианти за справянето с тях. Майките от \"Триадица\" са инициирали и подписка, с която искат да покажат на управляващите в Столична община и на кмета на района, че проблемите наистина са сериозни и настояват във възможно най-кратки срокове да бъде намерено решение. До момента събраните подписи са над 550.\"Единственият начин проблемите с недостига на места в детските ясли и градини да бъде разрешен е да започне ударно строителство на нови такива заведения, обясни Калоян Паргов, който е заместник-председател на Комисията по образование, култура, наука и културно многообразие в СОС. - До този момент управляващите в Столична община само усвояват средства, санират, ремонтират и разширяват вече съществуващи детски градини. А после режат лентички като за нови. Това не е решение\".Калоян Паргов добави, че проблемът, който съществува в район \"Триадица\" с недостига на места в детските ясли, го има на доста места в София. \"През следващия месец ще стартират класиранията и ще започне отново голямата олелия, каза той. - Истината е, че от 2008 година насам управляващите в Столична община непрекъснато променят критериите и правилата за прием. И тези промени ги правят в зависимост от това коя целева група е по-изостанала или ощетена през тази година, за да може през новата да бъде стимулирана. И така се въртим в омагьосан кръг от 10 години. Всички обяснения на управляващите, че детските градини били закрити, преустроени и не знам още какво в миналото са само елементарни оправдания. Не може 10 години да управляват Столична община и да не намерят решение на този проблем\".Лидерът на столичните социалисти категорично заяви, че БСП е против идеята за премахването на леглата в детските градини. \"Това предложение се прокрадна миналата година след протестите на различните граждански инициативни комитети, каза Калоян Паргов. - Премахването на леглата в детските градини противоречи на всякакви медицински и санитарни изисквания. В момента нашите експерти в образованието подготвят становище по тази тема и ще го обявим съвсем официално. За мен подобна идея е скандална\".Калоян Паргов информира протестиращите майки, че с общинския съветник от БСП Борис Цветков вече са внесли доклад в СОС относно възстановяване ползването на неизползваните сграда и двор на ул. \"305\" №1 в квартал \"Драгалевци\", район \"Витоша\", за общинска детска ясла и градина чрез откриване на филиал на 160 ОДЗ \"Здравец\" и разкриване на яслени и градински групи. В доклада има и предложение за частично преодоляване на проблема с недостига на места в общинските детски ясли и градини в район \"Триадица\". То е свързано с промяна на предназначението на съществуваща общинска сграда, намираща се в квартал \"Гоце Делчев\", зад блок №238 на ул. \"Боянски водопад\", известна като \"малката Триадица\". \"Идеята е тази сграда да бъде предназначена за детско заведение, да бъде реконструирана, преустроена и да бъде използвана временно за детска ясла и градина\", обясни Калоян Паргов.", "date": "2019.03.21", "title": "Калоян Паргов се срещна с протестиращите майки от \"Триадица\""}
{"url": "https://www.novinite.bg/articles/172836/Maya-Manolova-Shte-stoya-do-medicinskite-specialisti-dokato-badat-izpalneni-spravedlivite-im-iskaniya", "text": "„Ще стоя до медицинските специалисти, докато бъдат изпълнени справедливите им искания. За тях се сещаме, когато имаме нужда от помощ, когато ние сме в беда. Сега те имат нужда от помощ и подкрепа. За това съм тук, да ги подкрепя.“ Това каза омбудсманът Мая Манолова на националния протест на медицинските специалисти пред Министерството на здравеопазването в София. По думите й проблемите на съсловието са трупани с години, но е дошло времето за тяхното разрешаване, защото положението на професионалистите по здравни грижи е станало нетърпимо. „Отговорността е пред цялото общество, пред тези, които управляват държавата и няма как медицинските специалисти да бъдат заблудени или излъгани. Това, което искат е абсолютно справедливо и трябва да им бъде дадено“, отсече омбудсманът. Тя подчерта, че вчера, заедно с протестиращите, се е срещнала с министъра на здравеопазването Кирил Ананиев, където е начертан план за решаване на проблемите, но това, с което трябвало да се започне незабавно е изготвянето на методика за формиране на възнагражденията на медицинските специалисти. „Би следвало ръководството на здравното министерство да разбере, че имаме нужда от тези специалисти, трябва да ги задържим в България и трябва да се направи всичко възможно техните искания да бъдат удовлетворени“, отбеляза общественият посредник. Манолова акцентира, че професионалистите по здравни грижи няма да отстъпят от своите искания за минимална стартова заплата, върху която, съобразно квалификация и положен труд, да им бъдат начислявани добавки. „Трудът им е подценен, заплащането им е унизително - минимална работна заплата за хора с квалификация, за хора, които извършват отговорен, високоспециализиран труд, за хора, в чиито ръце ние сме поверили живота и здравето си. Мисля, че тази професия е безценна и трябва да бъде защитена. Държавата, управлението трябва да я подкрепят“, категорична бе Манолова. Тя повтори, че ще стои до медицинските специалисти, докато техните искания бъдат осъществени, но допълни, че сред тези искания има и такива, които не могат да се случат в близките месеци, но медицинските стандарти и клиничните пътеки трябва да бъдат променени, за да се остойности сестринският труд, включително и за да имат стимул ръководителите на болници да плащат на специалистите. „Медицинските стандарти означават качество на медицинската грижа“, заключи омбудсманът. Манолова коментира и сигналите за натиск, оказван върху протестиращите професионалисти по здравни грижи. „Изразих публична позиция на възмущение и осъждане на натиска, който се осъществява върху медицинските специалисти, които протестират. Смятам, че това са срамни действия, излагащи за ръководители на болници и представители на мести власти, които си позволяват да натискат хората да не протестират. Правото да изправиш своето мнение и правото на протест са основни конституционни права“, завърши омбудсманът. По-рано пред деня общественият защитник подкрепи и националния протест на медицинските сестри в гр. Кюстендил.", "date": "2019.03.21", "title": "Мая Манолова: Ще стоя до медицинските специалисти,  докато бъдат изпълнени справедливите им искания"}
{"url": "https://www.novinite.bg/articles/172800/Vineno-kulinarnite-destinacii-sa-digitalizirani-i-dostapni-na-sajta-na-Ministerstvoto-na-turizma", "text": "12 –те винено-кулинарни дестинации са дигитализирани и достъпни на сайта на Министерството на туризма. Те са разработени по проект „Сподели България“, който се реализира съвместно от Министерството на туризма и Министерството на земеделието, храните и горите. Интерактивната карта дава възможност с един клик на избрана дестинация да се получава информация за туристически атракции, в региона, за типични кулинарни специалитети и виното, характерни за района. Включено е и описание на туристическите забележителности в дестинацията, всяка е отбелязана с точното си географско местоположение. Това може да помогне на туристите по-лесно да намерят тези обекти, които искат да посетят. Освен в интерактивна карта проектът е включен и в платформата iLoveBurgaria.През нея може информацията да се споделя от всички потребители на Вайбър, чрез Chat Extension, благодарение на услугата, която беше създадена по съвместния проект на iLoveBulgaria и Министерството на туризма, през миналата година. Винено-кулинарните дестинации са избрани да бъдат 12, за да отговарят на броя на месеците в годината. Те включват 55 общини, на територията на цялата страна, близо 120 туристически забележителности и характерните за всеки регион вино и кулинария, над 80 характерни храни и 12 традиционни вина. Очакваните ефекти от проекта са допринесе за насърчаването на пътуванията във вътрешността на страната, както и за популяризирането на по-малко познати туристически обекти и атракции. Ще повлияе за повишаване на разпознаваемостта на регионите, ще има положителен ефект върху развитието на редица общини както в областта на туризма, така и за разрастването на местната икономика като цяло. Очакваме инициативата насърчи и развитието на крилата на сезоните и утвърждаване на България като дестинация за четири сезона.", "date": "2019.03.21", "title": "Винено-кулинарните дестинации са дигитализирани и достъпни на сайта на  Министерството на туризма"}
{"url": "https://www.novinite.bg/articles/172818/Mariya-Gabriel-shte-provede-grajdanski-dialog-v-Blagoevgrad", "text": "Комисарят по цифровата икономика и общество Мария Габриел ще проведе на 25 март в Благоевград граждански диалог „Цифровото образование: двигател на цифровата икономика“. В срещата по покана на Стопанския факултет на Югозападен университет „Неофит Рилски“ и със съдействието на „Европа Директно“ и ТПП-Благоевград ще се включат студенти, преподаватели, представители на бизнеса и благоевградската общественост. Комисар Мария Габриел ще представи действията на Европейската комисия за насърчаване на цифровото образование в държавите членки, отделните инициативи и предизвикателствата, пред които се изправя цифровата икономика поради липсата на достатъчно специалисти с високи цифрови умения. Форумът започва в 11:00 ч. в зала 114 на Учебен корпус I на ЮЗУ „Неофит Рилски“. За участие в гражданския диалог е нужна предварителна регистрация на следния линк: http://bit.ly/2ua8zOi", "date": "2019.03.21", "title": "Мария Габриел ще проведе граждански диалог в Благоевград"}
{"url": "https://www.novinite.bg/articles/172828/Otkriha-izlojbeno-prostranstvo-Atanas-Burov-v-Evroparlamenta", "text": "Министър-председателят Бойко Борисов и председателят на Европейския парламент Антонио Таяни участваха в официалното откриване на изложбено пространство “Атанас Буров” в сградата на ЕП в Брюксел. На откриването присъства и внучката на Атанас Буров - Ивана Стоянова.Премиерът Борисов приветства именуването на част от централната сграда на Европейския парламент на Атанас Буров и остро осъди политиката и действията на комунистическата партия, на които жертва е бил българският общественик. „Г-жа Стоянова може да ви каже какво е страх, какво е да живееш в страх, какво е да живееш без медийни и каквито и да било човешки свободи“, заяви министър-председателят и подчерта вижданията си, че бъдещето на България е в Европа. Той припомни незаконното отнемане на имущество, убийствата и репресиите от БКП и формирания тогава Народен съд. Премиерът Борисов благодари на евродепутатите и гостите, уважили откриването на изложбеното пространство „Атанас Буров“. „Това е само началото, защото имаме и много други знаменити държавници, хора на изкуството и културата, допринесли за развитието на Европа, посочи премиерът Борисов.Откриването на изложбеното пространство „Атанас Буров“ е значимо събитие за България, защото за първи път в историята на институциите на ЕС част от Европейския парламент носи името на български общественик. Атанас Буров е европейски демократ и държавник, работил усилено за въвеждането на модерни за времето си европейски практики в България. Решението за именуването на част от централната сграда на ЕП в Брюксел на Атанас Буров бе одобрено от ръководството на Европейския парламент в края на миналата година по инициатива на български евродепутати. По време на официалната церемония беше открит също бронзов бюст на Атанас Буров и паметна плоча за делото на българския държавник.", "date": "2019.03.21", "title": "Откриха изложбено пространство „Атанас Буров“ в Европарламента"}
{"url": "https://www.novinite.bg/articles/172834/Borisov-Sled-1945-g-v-naj-hubavite-jilishta-u-nas-jiveeshe-chervenata-burjoaziya", "text": "\"След 1945 г. в най-хубавите жилища в България живееше червената буржоазия\". Това каза премиерът Бойко Борисов в Брюксел, по време на официалното откриване на изложбеното пространство „Атанас Буров“ в Европейския парламент, съобщава Агенция „Фокус“.„В момента се намираме не само в Европейския парламент, не само сме гости на г-н Таяни, а и това пространство се казва „Атанас Буров“ – първият български държавник, политик, който има в този парламент. За съжаление, разделението в България продължава, защото виждате, че тези, които наложиха геноцида срещу българския народ и ги изтребиха цялата интелигенция през 1944-1945 г. по лагерите в Белене, Скравена, Ловеч и къде ли не, ги няма и днес. Сиреч, никой не иска да се помирява. Точно обратното. Техните деца напъват да дойдат като троянски коне в Европейския парламент и към ден днешен. Няма да си разваляме повече настроението с тях, защото действително имаме възможност една историческа несправедливост да бъде не само изтрита, а и да ѝ се даде дължимото“, заяви Борисов. По думите му Атанас Буров пръв е прозрял и е казал много ясно, че бъдещето на България е Европа и е \"бил личен приятел с посланика на Съветския съюз, защото е знаел, че нашето геостратегическо място е такова, че и с великата сила Русия не трябва да се караме, а да бъдем в добри прагматични отношения\". „Но нашата пъпна връв трябва да бъде Европа – така, както е към ден днешен. Питайте, когато управляваше БСП, защото тя не се е отказала от името и историята си, какво значи страх, истински страх. Какво значи да дойдат и да ти вземат къща и всичко, което имаш и да те изгонят, безпардонно, с Народен съд? Кога забравихме всичко това? Сочат Буров, че бил буржоа. А те какви са били след 1945 г.? Кои бяха най-хубавите жилища в България? Кой живееше на „Позитано“, „Оборище“, кв. „Лозенец“, „Изток“? Кой? Родителите на сегашните права за демокрацията. Докато на нас в село Банкя ни казваха: „английски не трябва да се учи, това е буржоазна работа“. И че „Мерцедес“ не е хубав, защото му е кофти двигателят“, каза още Бойко Борисов.  ", "date": "2019.03.21", "title": "Борисов: След 1945 г. в най-хубавите жилища у нас живееше червената буржоазия"}
{"url": "https://www.novinite.bg/articles/172840/Cvetanov-za-apartamentite-Taktichesko-meropriyatie-na-BSP", "text": "Цветан Цветанов видя атаката за апартаментите му като тактическо мероприятие на БСП с цел да се фокусира вниманието върху ГЕРБ. Той отвърна задочно и на критиките на президента Радев и обвини, че това са опорните точки на политическите му опоненти преди изборите.По-рано държавният глава заяви, че случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа и държавността.Той настоя и че няма как \"Антикорупционната комисия, назначена от Цветанов, да разследва Цветанов по беззъбия закон, наложен от самия Цветанов\".\"След като Румен Радев вече взима страна за апартаментите, може да си направите равносметка преди изборите каква е опорната точка на политическите ни опоненти. Тази тема е продължение на опорната точка на БСП. Мога да задам много въпроси на г-н Румен Радев и той няма да може да отговори и няма да има кой да му каже какво да каже\", заяви пък на свой ред Цветанов.По думите му анонимният сигнал е бил внесен от лидера на БСП, а днес атаката срещу него е изкристализирала, след като вече е излязъл и Румен Радев. А целта била отклоняване на вниманието.\"Два дни вече не говорим за БСП. Това е тактическо мероприятие, което може да отклони обществото от тези теми и да фокусира вниманието върху ГЕРБ\", настоя Цветан Цветанов.Шефът на депутатите от ГЕРБ обясни за пореден път и начина, по който е придобил новия си имот. Той подчерта, че е направил замяна за два свои апартамента и е доплатил 100 000 лева, тъй като е имало разлика в квадратурата от 40 квадрата. Цветанов бе категоричен, че всичко това е станало съгласно законите на страната.\"Не съм крил нищо, свързано с апартаментите си, всичко е направено съгласно закона\", отсече Цветанов.Той настоя и че не знае фирма \"Артекс\" на какви цени продават жилища на своите клиенти.\"С всяка строителна фирма, която предлага жилища, всеки гражданин може да влезе в някакви отношения и да подпише някакъв договор\", добави Цветанов.По повод информацията, че в същата сграда има апартамент и зам.-министърът на спорта Ваня Колева, Цветанов уточни, че в имуществената си декларация тя е упоменала всичко това.", "date": "2019.03.21", "title": "Цветанов за апартаментите: Тактическо мероприятие на БСП!"}
{"url": "https://www.novinite.bg/articles/172825/Viceprezidentat-Novite-tehnologii-ne-tryabva-da-obrichat-na-socialna-izolaciya", "text": "„Скоро най-голямото предизвикателство няма да бъде развитието на технологиите или усъвършенстването на изкуствения интелект. Предизвикателството ще бъде не само да се върнат позициите на EQ (емоционалната интелигентност), но тя да изпревари тези на IQ. Емоционалните качества и способността за общуване, които се превръщат в дефицит, да се наредят пред рационалните и практическите.“ Това заяви вицепрезидентът Илияна Йотова на конференция „Жени. Технологии. Време“, организирана от списание „Жената днес“ и Женски форум за идеи. Вицепрезидентът постави въпроса за начина, по който технологиите променят човешкия образ, човешкото мислене, традиционните представи. Илияна Йотова посочи, че новите технологии безспорно спестяват време, но обричат на социална изолация. „Днес от вкъщи можем да направим всичко – поръчваме храна, работим, обличаме се само с няколко клика. Ограбваме себе си, като доброволно се лишаваме от контактуване, от необходимостта да разговаряме и обменяме идеи и мисли с другите“, отбеляза вицепрезидентът. Ние ли измисляме технологиите или те започват да измислят човека – този въпрос, който заслужава сериозно внимание, постави Илияна Йотова. „Голямо е изкушението, но голям е и рискът да затворим живота си в примката на предварително зададените параметри“, изтъкна вицепрезидентът и подчерта как новите технологии улесняват ежедневието ни, но същевременно ни лишават от въображение и мисъл. „Дори без да искаме, пренасяме модела на алгоритмите в отношенията си с хората“, заяви Илияна Йотова. „Живеенето днес като че ли е само за да го направим съвършено в удобството. Лишаваме се дори от малките идеи, което лишава и от потребността за големи идеи, за визии за развитие. Отпечатъкът върху политика, управление, стандарт е неминуем“, подчерта вицепрезидентът. По думите на Илияна Йотова днес гладът за информация се запълва почти изцяло по електронен път. „Ставаме по-безкритични към извиращия поток от информация, а това е хранителна добавка за фалшивите новини, която сами поглъщаме. Не е въпросът в злоупотребата с „новини“, а в слабостта на самите нас да ги отхвърляме“, посочи вицепрезидентът. Илияна Йотова изтъкна и предимствата на новите технологии. „Те са интригуващ и неизчерпаем свят, който отваря много възможности за развитие, открива много пътища, по които можем да минем в научните изследвания например“, отбеляза вицепрезидентът и сподели впечатленията си от посещението в централата на „Майкрософт“ в Сиатъл. Вицепрезидентът посочи, че докато в началото на зараждането и развитието на информационните технологии дейно участие са имали жените, то днес тази територия е запазена предимно за мъжете. По-голяма част от постовете в компаниите в Силиконовата долина са заети от мъже. 23 процента са жените, които работят в „Епъл“, 19% - в „Гугъл“, 17% - във „Фейсбук“. България е доброто изключение – на първо място в ЕС е по участие на жените в сектора на информационните технологии. Илияна Йотова посочи, че само 22% от професионалистите в областта на изкуствения интелект са жени. Корицата на първия брой на „Жената днес“ от далечната 1945 г. подари вицепрезидентът на екипа на списанието.", "date": "2019.03.21", "title": "Вицепрезидентът: Новите технологии не трябва да обричат на социална изолация"}
