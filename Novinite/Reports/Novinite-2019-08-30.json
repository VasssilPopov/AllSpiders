{"url": "https://www.novinite.bg/articles/179750/Techat-na-lichni-danni-ot-NAP-zasegnal-i-belgijci", "text": "Белгийци са засегнати от теча на лични данни от данъчната агенция в България миналия месец. Това съобщават белгийски медии, цитирани от в. \"Сега\".Поради тази причина Брюксел е спрял всякакъв автоматичен обмен на данъчна информация с България - до ново нареждане.От \"НАПлийкс\" са били засегнати данни на белгийци, живеещи в България и притежаващи банкови сметки в Белгия, а също така и данни на българи, живеещи в Белгия и притежаващи сметки в България.Според в. \"Соар\" в България живеят 643 белгийци. Не е ясно колко от тях са пострадали от теча.Белгийските, българските и европейските власти са взели необходимите мерки за гарантиране на сигурността и защитата на споделяните данни, е уверила Федералната обществена финансова службаПри хакерската атака бяха свалени лични данни на над 5.1 млн.души, а файловете бяха пуснати в интернет. ", "date": "2019.08.30", "title": "Течът на лични данни от НАП засегнал и белгийци"}
{"url": "https://www.novinite.bg/articles/179767/Dvama-maje-i-dete-se-udaviha-kraj-Sinemorec", "text": "Двама мъже и дете се удавиха морето край Синеморец в петък на обяд. Към 12.07 ч. в РУ-Царево е получено съобщение за инцидент, възникнал на неохраняем плаж \"Липите\". В морето започнали да се давят две деца. За да им помогнат, във водата влезли двама мъже. Успели да извадят едното дете. Влизайки за второто обаче, и двамата били повлечени от мъртвото вълнение.Малко по-късно е извадено тялото на единия от “спасителите”, който е на видима възраст около 40 години. Самоличността му все още не е установена. Издирват се другият мъж и детето. Спасителните действия продължават.Очаквайте подробности!", "date": "2019.08.30", "title": "Двама мъже и дете се удавиха край Синеморец"}
{"url": "https://www.novinite.bg/articles/179756/Nad-190-000-sa-podali-zayavleniya-za-postavyane-na-individualna-ocenka", "text": "Над 190 000 души са подали заявления за поставяне на индивидуална оценка по новия Закон за личната помощ от началото на април. Това обяви социалният министър Бисер Петков.“Започва предоставянето и финансирането на личната помощ от 1-ви септември, законът влезе в сила от началото на годината. От месец април започна поставянето на индивидуалната оценка на хората с увреждания, част, от която е и оценката напотребността от лична помощ. Над 190 000 са подадените към момента заявления за индивидуална оценка. Ще имаме пълните данни към първи септември. Тогава ще стане ясно колко хора са подали заявления в общините, с колко от тях са сключени договори, колко са получили помощ”, каза Петков. Според него процесът по оценяване протичал нормално до момента и се правел в срок.=“Хората, които са с добавка за чужда помощ и искат да се включат в механизма, дават съгласието си тя да бъде превеждана от съответната община като съфинансиране на услугата”, продължи Петков. И припомни, че никой няма да загуби подкрепата, която му се предоставя, тъй като по решение на правителството договорите са удължени.“Общините стартират и операцията патронажна грижа за възрастни хора и хора с увреждания, която предоставя интегрирана здравно-социална услуга. Очакваме, че около 17 000 лица ще бъдат подкрепени”, допълни той.На въпрос подкрепя ли идеята на КТ “Подкрепа” да се ограничи сумираното изчисляване на работното време и работи ли се по въпроса, Петков обясни, че има работна група, предложенията ѝ се очаквали през есента. Припомни и, че в началото на май министерството бе готово с малък пакет от промени, свързани и със сумираното изчисляване на работното време, но той не получи подкрепа.", "date": "2019.08.30", "title": "Над 190 000 са подали заявления за поставяне на индивидуална оценка"}
{"url": "https://www.novinite.bg/articles/179769/Otvaryat-tri-lenti-ot-AM-Struma-kraj-Dupnica", "text": "Отварят три ленти от участъка от АМ „Струма” край Дупница, където горя депо за отпадъци. Те ще бъдат отворени от 14:00 часа днес (30 август).В петък и събота двете ленти са в посока Кулата, в неделя и понеделник – посока София.По повредения от пожара 10-километров участък засега могат да се движат само превозни средства до 12 тона. Товарните автомобили трябва да използват обходен маршрут.При движение към Кулата при пътен възел „Диканя” се отклоняват по главен път Е-79 и при Бобошево отново се връщат на магистралата.В обратна посока от Бобошево до Дупница се движат по стария път, след което се включват в магистралата, съобщи bTV.", "date": "2019.08.30", "title": "Отварят три ленти от АМ „Струма” край Дупница"}
{"url": "https://www.novinite.bg/articles/179770/Mejdu-Montana-i-Sofiya-shte-se-patuva-po-napalno-obnoven-pat", "text": "Приключват ремонтните работи по пътя между Монтана и София през старопланинския проход \"Петрохан\". Така по най-краткия път между Видинска и Монтанска област със София вече ще се пътува по напълно обновено шосе, съобщиха от Областната управа в Монтана.Напълно е завършена работата по лот 3, който включва 21 километра от върха на прохода до село Бучин проход. Другият лот от селото до град Костинброд също е пред завършване и шосето вече е асфалтирано. Двата участъка с обща дължина 43 километра се ремонтират със средства от Оперативна програма \"Региони в растеж\" на ЕС и със съфинансиране от бюджета на България.През 2015 година по програма \"Транзитни пътища\" беше ремонтиран участъка в област Монтана от Берковица до върха на прохода, припомниха от областната управа в Монтана. Пътят София-Петрохан-Монтана-Лом е изграден през 1970 година и е най-пряката връзка на Видин, Монтана, Лом, Берковица, Вършец и други селища със столицата. Шосето преминава през билото на Стара планина на 1700 метра височина. До скоро пътят беше в лошо състояние и с множество дупки, но вече е напълно обновен. Трасето е подобрено, направено е отводняване, положена е нова асфалтова настилка, подновена е хоризонталната маркировка, поставени са нови мантинели и пътни знаци обявиха от областната управа в Монтана", "date": "2019.08.30", "title": "Между Монтана и София ще се пътува по напълно обновен път"}
{"url": "https://www.novinite.bg/articles/179758/Biser-Petkov-Srednata-zaplata-v-Balgariya-se-povishava-s-okolo-10-godishno", "text": "През последните тримесечия България отчита едни от най-високите темпове на нарастване на средната заплата в Европейския съюз – с около 10% на годишна база. Това заяви министърът на труда и социалната политика Бисер Петков по време на международна конференция „Синдикални политики за устойчива заетост, достоен труд и преодоляване на нарастващата несигурност на работното място“, организирана от КТ „Подкрепа“.През последните години усилията на българското правителство са насочени към увеличаване на доходите, поддържане на икономическа стабилност и привличане на нови инвестиции. Това са основните предпоставки за осигуряване на устойчива заетост и достоен труд, отбеляза министър Петков. Налице са и определени резултати от прилагането на тези политики – нарастваща заетост и намаляваща безработица, достигаща рекордно ниски нива от 4,2% по данни на Националния статистически институт за второто тримесечие на 2019 г.В изказването си министър Петков се спря на последствията от засилващата се дигитализация на обществото и икономиката. Резултатите са повишаване на разнообразието от режими на работа, нови бизнес модели, нарастваща фрагментация на икономическите субекти и появата на световни производствени мрежи. Дигиталната трансформация поставя нови изисквания към професионалния профил на работната сила, свързани с притежаването на необходимите цифрови умения, които придобиват ключово значение за устойчива заетост и намиране на работа, заяви министър Петков.Добрият социален диалог е свързващото звено, което сближава позициите на бизнеса и работната сила и по този начин става гарант за правилното и взаимоприемливо регулиране на трудовите отношения. Важно е да се възползваме от възможностите, предоставени от настъпващите промени, за да създадем по-добро бъдеще и да осигурим икономическа сигурност, равни възможности и социална справедливост, което в крайна сметка да укрепи структурата на обществото и да гарантира достойни условия на труд за всички работещи, добави министър Петков.", "date": "2019.08.30", "title": "Бисер Петков: Средната заплата в България се повишава с около 10% годишно"}
{"url": "https://www.novinite.bg/articles/179771/Akciyata-v-Levski-Zadarjan-e-Kelesha-otkriti-sa-mnogo-pari", "text": "Град Левски е блокиран от полиция и жандармерия заради мащабна спецакция срещу телефонни измамници.По неофициална информация има около 10 задържани, сред които и ръководителят Димитър Серафимов по прякор Келеша. В дома му разследващите открили голяма сума пари и златни пендари, съобщава Bulgaria ON AIR.Преди три години Келеша беше арестуван в Пловдив заедно с братовчед си, след което беше осъден на близо две години затвор. Тогава бяха доказани 6 телефонни измами.Около 20 адреса в Левски са претърсени от полицията. Всички входно-изходни артерии на града са под контрола на властите. Спират се и се проверяват всички автомобили.Град Левски е известен с \"квартала на богатите\", където са издигнати огромни палати, подобна акция имаше и в Горна Оряховица.На място е зам.-главният прокурор Иван Гешев и шефът на Националната полиция Христо Терзийски, който по-късно ще дадат брифинг.", "date": "2019.08.30", "title": "Акцията в Левски: Задържан е Келеша, открити са много пари"}
{"url": "https://www.novinite.bg/articles/179775/19-jivotni-sa-umartveni-pri-15-napadeniya-na-mechki-za-mesec-v-Smolyansko", "text": "19 животни са умъртвени при 15 нападения на мечки през август в Смолянско, съобщават от Регионалната инспекция по околната среда и водите. В мечите лапи са попаднали предимно овце, кози и говеда, както и пчелни кошери.Осем от щетите са регистрирани в района на Държавно горско стопанство - Славейно, в землищата на селата Дебеляново, Гълъбово, Сливка и Глогино, Община Баните и местност „Хайдушки поляни“, землище на село Кутела, Община Смолян. Най-голямата от тях е от 29 август, когато при проверката е установено, че 13 от общо 43 пчелни кошера, собственост на жител на село Гълъбово са напълно унищожени. За останалите 30 броя кошери са били взети превантивни мерки, като същите са били оградени с електрическа ограда.Освен в община Баните, през месеца са регистрирани щети в землищата на селата Белица, община Лъки,  Буйново, общ. Борино, Триград, община Девин, село Дишлийци, Община Мадан и село Полковник Серафимово, Община Смолян.При всички огледи е констатирано, че щетите са нанесени от кафява мечка. Изготвени са предложения за обезщетение на собствениците.", "date": "2019.08.30", "title": "19 животни са умъртвени при 15 нападения на мечки за месец в Смолянско"}
{"url": "https://www.novinite.bg/articles/179776/Kilometrichni-opashki-po-granicite-s-Turciya-i-Sarbiya", "text": "Километрични опашки по границите с Турция и Сърбия. В момента е пикът на трафика заради гастарбайтерите, които се прибират към Западна Европа.Очаква се движението да бъде изключително натоварено до 8 септември. От „Гранична полиция” препоръчват да се използват алтернативни маршрути.", "date": "2019.08.30", "title": "Километрични опашки по границите с Турция и Сърбия"}
{"url": "https://www.novinite.bg/articles/179777/NOI-s-vajna-informaciya-za-izplashtaneto-na-dobavkata-za-chujda-pomosht-kam-pensiite-na-horata-s-uvrejdaniya", "text": "От 1 септември 2019 г. се променя редът за изплащане на добавката за чужда помощ към пенсиите на лицата с увреждания, които са подали в Агенцията за социално подпомагане (АСП) заявление-декларация за предоставяне на лична помощ с изричното съгласие тя да се превежда на АСП след сключване на трудов договор с асистент.За тези лица Националният осигурителен институт (НОИ) е длъжен да превежда на агенцията дължимата сума за добавка за чужда помощ за времето от датата на започване на изпълнението на трудовия договор с асистента (винаги от първо число на месеца, следващ месеца на сключване на договора) до края на месеца, в който договорът е прекратен. След като договорът с асистента бъде прекратен, НОИ ще започне отново да изплаща добавката към пенсията на лицето за периода от първо число на месеца, следващ месеца на прекратяването, до края на месеца, през който е сключен нов трудов договор, съобщиха от пресцентъра на НОИ.Промяната е във връзка с влизането в сила на Закона за личната помощ и на чл. 50а от Наредбата за пенсиите и осигурителния стаж и засяга само лицата с увреждания, които са подали заявление-декларация към АСП за предоставяне на лична помощ от асистент. Тя се отнася единствено за добавките за чужда помощ към изплащаните им пенсии, но не и за самите пенсии. Те ще продължат да се изплащат от НОИ по досегашния ред.За лицата с увреждания, за които има сключен трудов договор с асистент до 30 август 2019 г. включително, дължимите за месец септември суми за пенсии и други добавки (без добавката за чужда помощ) ще бъдат изплатени от НОИ с пенсионен запис по заявения от тях начин – в пощенска станция или по банков път. От месец октомври 2019 г. изплащането им ще става в обичайните срокове.Същият ред за изплащане на пенсиите и добавките за чужда помощ ще се прилага и за лицата с увреждания, които в бъдеще подадат заявление-декларация за предоставяне на лична помощ със съгласие за превеждане на добавката им за чужда помощ към АСП след сключване на договор с асистент.Справки и консултации относно дължимите суми за пенсии/добавки могат да се правят в съответното териториално поделение на НОИ, което ги изплаща.", "date": "2019.08.30", "title": "НОИ с важна информация за изплащането на добавката за чужда помощ към пенсиите на хората с увреждания"}
{"url": "https://www.novinite.bg/articles/179739/Dneven-horoskop-za-petak", "text": "Днес усещате много повече контрол върху емоциите си от обикновено и от хората около вас. Денят е много подходящ да предадете на семейството си ценен урок- че не всеки конфликт трябва да се превръща в скандал.Успокойте се и се съсредоточете върху дребните проблеми, защото може да се окажат много по-сериозни от големите. Ако не изчистите малките пречки, те заплашват да засенчат бъдещето ви. Намерете начин да се отървете от тях. Днес трябва да се притеснявате за социалното си положение и да се замислите върху нещата. Не е задължително отговорът на въпросите да е \"да\", но е много добра идея да разберете отговорите. Вижте повече на:", "date": "2019.08.30", "title": "Дневен хороскоп за петък"}
{"url": "https://www.novinite.bg/articles/179768/Shefat-na-Sofijskiya-zatvor-e-depoziral-ostavkata-si", "text": "С днешна дата съм депозирал заявление до министъра на правосъдието да ме освободи от длъжност, коментира шефът на Софийския затвор за сигурността Десислав Трайков.Нямам идея откъде и как г-н Румен Петков опетни името ми. Това поведение не е характерно за политик от подобен ранг, коментира той.Нито аз съм сменял режима от строг на общ, нито аз съм го направил общежитие от отворен тип, каза още Трайков.Нямам идея какво се е случило в порядъка на 10-15 години назад. Но аз се почувствах лично засегнат, семейството ми също, заяви Трайков шефът на Софийския затвор.Поведението на Румен Петков е неприемливо, добави той. \"Аз заставам зад всичките си думи и дела.Бих поканил г-н Петков на теритоята на затвора. И да преценим обстоятелства, каза още Трайков.", "date": "2019.08.30", "title": "Шефът на Софийския затвор е депозирал оставката си"}
{"url": "https://www.novinite.bg/articles/179734/Mashtabna-akciya-sreshtu-alo-izmamnici-v-Levski", "text": "Град Левски осъмна блокиран от полиция и жандармерия. При акцията се претърсват 10 адреса. По информация на NOVA вече има и арестувани. Операцията е срещу телефонните измамници, които живеят в квартал на богатите, но официално нямат доходи. Струпване на сили на реда има пред дома на познатият като Келеша Димитър Серафимов, считан за един от тарторите на групи за измами. Подобна акция имаше и в Горна Оряховица. А Левски е един от трите града с концентрация на този вид престъпност. Очкавайте подробности!", "date": "2019.08.30", "title": "Мащабна акция срещу \"ало\" измамници в Левски"}
{"url": "https://www.novinite.bg/articles/179735/Sadat-reshava-da-ostavi-li-v-aresta-izvarshitelite-na-dvojnoto-ubijstvo", "text": "Очаква се днес съдът да реши дали да остави в ареста обвинените за жестокото двойно убийство, което потресе страната.Телата на жертвите бяха открити преди десетина дни, в язовир край Негован.Арестуваните  Пламен  Шляпашки  и  Георги Нанков  са направили пълни самопризнания. И двамата са криминално проявени. Те правели ремонт в дома на възрастното семействои. Планирали са убийството цяла година. Престъплението извършили в апартамента на жертвите -  в центъра на София и след това изхвърлили телата в язовира край Негован.Мотивът за убийството е финансов. Извършителите искали да откраднат парите от продаден имот на възрастните хора.", "date": "2019.08.30", "title": "Съдът решава да остави ли в ареста извършителите на двойното убийство"}
{"url": "https://www.novinite.bg/articles/179744/Caprugata-na-ubieca-Georgi-Nanchev-e-bila-nakichena-c-bijutata-na-Mariyana", "text": "Cъпругaтa нa 44-гoдишния Гeoрги Нaнчeв e билa нaкичeнa c бижутaтa нa Мaриянa Aтaнacoвa, кoятo зaeднo cъc cъпругa cи e убитa, рaзфacoвaнa и изхвърлeнa крaй язoвирa в Нeгoвaн. Тoвa cъoбщи нaчaлникът нa Криминaлнa пoлиция в CДВР кoмиcaр Aнгeл Бaдънкoв в cутрeшния блoк нa bTV. Кoгaтo пoлицaитe oтишли в дoмa им, нaкититe били пo тялoтo ѝ.Плaмeн Шляпaшки e зacтрeлял двaмaтa cъпрузи c нeзaкoнeн пиcтoлeт, кoйтo ca купили cпeциaлнo зa прecтъплeниeтo. Пocлe двaмaтa ги нaрязaли в бaнятa. Нe oткрили гoлямa плячкa в жилищeтo. Взeли пaри и бижутaтa.Кacaпитe oбaчe ca пoщaдили кучeтo нa жeртвитe. Eдин oт тях прeдлoжил дa гo убият, нo другият гo пoпитaл: \"Зaщo дa убивaмe живoтнoтo?\", и гo пуcнaли в eдин oт квaртaлитe нa Coфия нa път зa Нeгoвaн.\"Бяхa мнoгo близки, пoвeчe oт приятeли, пo 18 чaca бяхa зaeднo\", кaзa oщe Бaдънкoв и ce възмути oт липcaтa нa цeннocтнa cиcтeмa у двaмaтa cтрoитeли, кoитo нa 14 юли пo нaй-брутaлeн нaчин ликвидирaли жeртвитe cи и ce oпитaли дa зaличaт cлeдитe cи.Гeoрги Нaнчeв e бил дoвeрeн мaйcтoр нa бившия трeньoр пo бoрбa oт 15 гoдини. Тoй и Плaмeн рeшили дa убият ceмeйcтвoтo и дa ги oгрaбят, cлeд кaтo мъжът cпoдeлил, чe лихвитe нa бaнкитe ca ниcки и нямa cмиcъл дa ce дeпoзирaт cрeдcтвaтa oт прoдaжбa нa aпaртaмeнт. Cлeд убийcтвoтo oбaчe двaмaтa нaмeрили дoкумeнт, чe пaритe въпрeки тoвa ca в бaнкa.Oчaквa ce днec Нaнчeв и Шляпaшки дa бъдaт изпрaвeни прeд cъдa и пo иcкaнe нa прoкурaтурaтa дa бъдaт зaдържaни пoд cтрaжa зa пocтoяннo.", "date": "2019.08.30", "title": "Cъпругaтa нa убиеца - Гeoрги Нaнчeв, e билa нaкичeнa c бижутaтa нa Мaриянa"}
{"url": "https://www.novinite.bg/articles/179753/Kriminalist-za-sluchaya-Negovan-Prestaplenieto-e-izvarsheno-profesionalno", "text": "\"Една седмица разследващите са работили денонощно, след като са намерили следи за извършителите на жестокото убийство край Негован, заяви началникът на криминалния отдел на СДВР Ангел Бадънков пред bTV.Той допълни, че престъплението е планирано отдавна и е извършено професионално, а мотив са били парите на жертвите. Двама строителни работници бяха арестуваните за убийствата по случая.Прокуратурата вече е повдигна обвинения на задържаните. Това са 44-годишният Пламен Шляпашки и 39-годишният Георги Начев. Те са направили самопризнания.Бадънков разкри, че частите от телата на жертвите са били разпръснати около и в езерото. Той посочи, че гледката е била брутална и това e най-тежкият случай в кариерата му.Криминалистът заяви, че разпространените впоследствие снимки на вещите на жертвите са изиграли ключова роля в разплитането на мистерията около тежкото престъпление.\"Снимките свършиха работа, макар и много късно. Една седмица знаехме кои са извършителите, стигнахме до тях, но няколко дни не знаехме кои са евентуалните жертви. Нямаше подадени сигнали\", каза разследващият.По думите на криминалиста, убийството е планирано професионално. Той допълни, че единият от извършителите - Георги Начев, е лежал 4 пъти в затвора. При разпитите е станало ясно, че те са били доста добри майстори.\"Изненада ме фактът, че са прибегнали към извършването на това престъпление, защото техният бизнес е доходоносен и изкарват добри пари. Престъплението е планирано една година. Георги е познавал жертвите от 15 години, той е бил техен майстор. Жертвите са били заможни хора и доста често са прибягвали към неговите услуги. Те са му имали доверие и са му споделяли неща, които не е трябвало\", посочи криминалистът.Според Бадънков, мотивът за нападението е пари. Те са споделили на Георги Начев, че наскоро са продали апартамент в столицата, а банките дават много малки лихви. Криминалистът добави, че задържаните са си помислили, че парите от сделката са в имота им и затова са решили да извършат тежкото престъпление. Разследващият посочи, че престъплението е извършено в апартамента на жертвите, с пистолет със заглушител, а оръжието е придобито незаконно. В имота обаче имало малка сума пари и ценности, които по-късно са продадени в заложна къща. Бадънков допълни, че Георги Начев дори подарил на жена си огърлица и гривна, собственост на убитата жена.Убийство, разчленяване на телата, прибирането в три различни бидона, транспортирането до езерото, разхвърлянето на частите с идеята животни да ги разнесат, всичко е планирано. Физическият извършител по самопризнанията е Пламен, той е застрелял и двете жертви в главата, а Георги е разкомплектовал телата, заяви разследващият.Бaдънков допълни, че следите са били заличени професионално с белина и препарати. Той заяви, че работата по случая продължава и всички съпричастни към него ще понесат наказателна отговорност.Криминалистът каза, че по време на разследването е останал с впечатление, че заподозрените за тежкото престъпление имат много силна връзка помежду си: \"Определено са в по-силна връзка, отколкото са само партньори в работата. Те денонощно са заедно, имаха силна връзка - от 24 часа, те 18 бяха заедно''.По думите му, задържаните са проявили милост към кучето и не са го убили. В последствие отвели животното в съседен квартал. 'За мен това е шок, как може да се смилиш над куче, а да посегнеш на две човешки същества\", заяви Бадънков.", "date": "2019.08.30", "title": "Криминалист за случая \"Негован\": Престъплението е извършено професионално"}
{"url": "https://www.novinite.bg/articles/179760/Mashtabna-specoperaciya-i-aresti-v-grad-Levski", "text": "\r\nМащабна операция на спецпрокуратурата в град Левски срещу група, заподозряна в извършване на телефонни измами. Акцията е започнала тази сутрин и продължава и в момента.Около 10 къщи са били претърсени до обяд в Левски. Няма официална информация за задържани. В момента част от спецекипите претърсват дома на сочения за тартор на група, извършвала телефонни измами.\r\n\r\n\r\n\r\n\r\n\r\n\r\n\r\n\r\n", "date": "2019.08.30", "title": "Мащабна спецоперация и арести  в град Левски"}
{"url": "https://www.novinite.bg/articles/179761/Nad-2-miliona-kasa-cigari-zadarjaha-na-Kapitan-Andreevo-prez-avgust", "text": "Над 2 100 000 къса контрабандни цигари задържаха през месец август митническите служители на ГКПП „Капитан Андреево“, съобщиха от Агенция „Митници“.Задържаното количество е два пъти по-голямо от това през юли.Само за два дни, на 27 и 28 август, митническите служители са задържали 272 600 къса - 13 630 кутии цигари без български акцизен бандерол. На нарушителите са съставени актове за опит да бъдат пренесени акцизни стоки – цигари през държавната граница без знанието и разрешението на митническите органи.", "date": "2019.08.30", "title": "Над 2 милиона къса цигари задържаха на „Капитан Андреево“ през август"}
{"url": "https://www.novinite.bg/articles/179772/Sled-skandal-53-godishen-naraga-maj-vav-Veliko-Tarnovo", "text": "Бързо производство за причинена телесна повреда е образувано в РУ В.Търново след възникнал скандал между двама мъже. Това съобщиха от ОДМВР-Велико Търново.Сигналът за сбиване е подаден на 29 август вечерта, като възникналия спор между двама мъже на 53 и 51 години, прераства в сбиване, при което 53-годишният мъж взема нож и причинява на другия мъж няколко порезни рани. Пострадалия е прегледан в МОБАЛ „Д-р Стефан Черкезов“ и е освободен за домашно лечение, а извършителят е задържан и настанен в определените за целта помещения. В РУ В.Търново е образувано бързо производство по чл. 131, ал.1, т.12 от НК.", "date": "2019.08.30", "title": "След скандал: 53-годишен наръга мъж във Велико Търново"}
{"url": "https://www.novinite.bg/articles/179763/Intenziven-e-trafikat-na-granicite-na-stranata", "text": "Интензивен е трафикът на границите с Гърция, Сърбия, Турция и Румъния, съобщиха от ГД „Гранична полиция“.На границата с Република Сърбия на ГКПП „Калотина“ трафикът е интензивен на изход за леки автомобили. На границата с Република Гърция на ГКПП „Кулата“ трафикът е интензивен на вход и на изход за леки автомобили. На границата с Република Турция на ГКПП „Капитан Андреево“, ГКПП „Лесово“ и ГКПП „Малко Търново“ трафикът е интензивен на вход за леки автомобили. На границата с Румъния на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили.На границата с Република Северна Македония трафикът е нормален на всички гранични контролно-пропускателни пунктове.", "date": "2019.08.30", "title": "Интензивен е трафикът на границите на страната"}
{"url": "https://www.novinite.bg/articles/179773/Varnenec-zadignal-parite-na-mestna-ekskurzovodka", "text": "След проведени своевременни оперативно-издирвателни действия, автопатрулен екип и служител от криминална полиция на полицейското управление в Габрово са установили и задържали 44-годишен мъж от Варна, извършил кражба на портфейл с пари на 27 август на територията на културна институция в Габрово.Сумата в размер на няколко десетки лева е намерена и иззета.", "date": "2019.08.30", "title": "Варненец задигнал парите на местна екскурзоводка"}
{"url": "https://www.novinite.bg/articles/179738/Nyama-gej-gen-ustanoviha-ucheni", "text": "Няма определен ген на хомосексуалността, но има смесица от генетични фактори и фактори на заобикалящата среда, които влияят на сексуалното поведение, се казва в ново проучване, публикувано в авторитетното списание Science.Учените са изследвали генетиката на почти половин милион души, които сами са съобщили дали са преживели сексуално поведение с лице от същия пол. Не е бил установен модел сред генетичните варианти, който биха могли да използват за смислено идентифициране на сексуалната ориентация или поведение на човекПроучването показва, че подобно на личността и на други сложни човешки черти, поведението се влияе от комбинация от генетични и фактори на обкръжаващата среда.Авторите на проучването са анализирали отговорите на пациентите и са извършили асоциативни проучвания в генома върху данни на повече от 477 522 души. Открити са били пет генетични варианта, които са значително свързани с еднополовото сексуално поведение.Вариантите само частично се припокриват между мъже и жени и не позволяват смислено предсказване на сексуалното поведение на индивида, според проучването.„Установихме, че основната генетична архитектура е много сложна, но със сигурност няма единична генетична детерминанта - понякога наричана в медиите „гей ген“, заявиха изследователите.„Всички измерени общи варианти заедно обясняват само част от генетичната наследственост на ниво популация и не позволяват смислено предсказване на сексуалните предпочитания на индивида.“ ", "date": "2019.08.30", "title": "Няма \"гей ген\", установиха учени"}
{"url": "https://www.novinite.bg/articles/179733/Dnes-shte-e-predimno-slanchevo", "text": "Днес ще е предимно слънчево, в следобедните часове с временни увеличения на облачността. Ще продължи да духа слаб, в източните райони – до умерен вятър от изток-североизток. Ще се задържи горещо, с максимални температури между 30° и 35°, София - около 30°. Над планините ще бъде предимно слънчево, след обяд с временни увеличения на облачността, но вероятността за валежи е много малка. Ще духа до умерен североизточен вятър. Максимална температура на височина 1200 метра около 22°, на 2000 метра – около 15°.Над Черноморието ще е предимно слънчево. Ще духа до умерен вятър от изток-североизток. Максимални температури на въздуха: 27-28°. Температурата на морската вода е 27°. Вълнението на морето ще бъде 2-3 бала.", "date": "2019.08.30", "title": "Днес ще е предимно слънчево"}
{"url": "https://www.novinite.bg/articles/179781/Djonsan-obeshta-da-podnovi-usiliyata-za-postigane-na-sdelka-s-ES", "text": "\r\nСъд в Шотландия отхвърли искане да блокира временното спиране на работата на британския парламент. Окончателното изслушване ще е след седмица. Премиерът Борис Джонсън поиска Уестминстър да преустанови работа за пет седмици до средата на октомври и получи одобрението на кралицата за това, но депутати се опитват да намерят начин да му попречат.\r\n\r\n\r\n\r\n\r\n", "date": "2019.08.30", "title": "Джонсън обеща да поднови усилията за постигане на сделка с ЕС"}
{"url": "https://www.novinite.bg/articles/179736/Pravoslavnata-carkva-pochita-pametta-na-Sv-Aleksandar", "text": "Днес православната църква почита паметта на Цариградския патриарх Свети Александър.Той живял в царуването на Константин Велики и бил ревностен защитник на вярата.Имен ден празнуват Алеко, Александър, Александра, Александрина.", "date": "2019.08.30", "title": "Православната църква почита паметта на Св. Александър"}
{"url": "https://www.novinite.bg/articles/179765/V-sabota-i-nedelya-se-ogranichava-dvijenieto-prez-Shipchenskiya-prohod", "text": "На 31 август, и на 1 септември /неделя/, от 9.30 ч. до 17.30 ч. ще бъде ограничено движението през Шипченския проход - път I-5 Габрово - Шипка в участъка от 170-ти до 183-ти км. Спирането на трафика е за провеждането на традиционното автомобилно планинско състезание „Шипка – Дамасцена 2019“.По време на състезанието превозните средства ще бъдат пренасочени по следните обходни маршрути: За моторните превозни средства до 3,5 тона, пътуващи от Габрово към Казанлък по път I-5, движението ще се отбива при 170-ти км и ще се насочва по път III-5005 връх Шипка - връх Бузлуджа.След това ще преминава по общинския път Национален парк Бузлуджа и ще се включва отново в път I-5 за Казанлък при 188-ми км. По време на състезанието третокласният път III-5005 връх Шипка - връх Бузлуджа ще бъде отворен само за МПС до 3,5 тона само в посоката връх Шипка - връх Бузлуджа. За превозните средства над 3,5 тона, идващи от Габрово движението ще се отбива по път II-55 Проход на Републиката – гр. Гурково, след което трафикът ще минава през пътния възел на път II-55 с I-6 и след това движението ще продължава по Подбалканския път I-6 Калофер – Бургас. За пътуващите от Южна към Северна България преминаването е през Прохода на Републиката. Шофьорите, идващи от Стара Загора към Габрово ще се отбиват по път I-5 Стара Загора – Казанлък при 204-ти км (пътен възел „Мъглиж“). Ще се насочват по път I-6, а на пътния възел на I-6 и II-55 ще минават към път II-55 Гурково – Проход на Републиката – Велико Търново. Необходимо е шофьорите да карат внимателно, да спазват поставената сигнализация и указанията на „Пътна полиция“. Движението на моторните превозни средства по път I-5 (E-85) ще бъде възстановено след 17,30 ч. на 1 септември.", "date": "2019.08.30", "title": "В събота и неделя се ограничава движението през Шипченския проход"}
{"url": "https://www.novinite.bg/articles/179741/Planinata-stava-dostapna-za-hora-s-uvrejdaniya", "text": "Българин изобрети устройство, чрез което хора с увреждания могат да изкачват планини. Иновативната инвалидна количка дава възможност на трудноподвижни хора самостоятелно да стигат дори до най-високите върхове, съобщи bTV.„Решихме да направим нещо, което да помага на хората с по-специални нужди”, сподели Ивайло Колев, изобретател на устройството. „Следващата голяма цел, която предстои, е изкачване до хижа „Мусала”.Тренираме на различни места, главно в планините. Изкачихме най-високия връх в Люлин планина. Предстои да се изкачим и до Лозенския манастир. Тренираме и в градска среда”, разказа той.„До момента най-екстремната дестинация е Черни връх”, отбеляза Владимир Гюров. По думите му количката е проста за управление. „Изключително интересно и полезно е за мен като човек с увреждания. До голяма степен е баланс на тялото, така че това е един вид своеобразна физиотерапия”, каза мъжът.На този етап количката е прототип. До края на годината ще бъдат направени още тестове. Надеждите са някой ден количката да влезе в серийно производство. В момента на пазара има две фирми, които правят подобни продукти, но според изобретателя никой не е постигнал това, което екипът му е успял да направи.", "date": "2019.08.30", "title": "Планината става достъпна за хора с увреждания"}
{"url": "https://www.novinite.bg/articles/179737/Reorganizirat-dvijenieto-po-AM-Struma-zaradi-trafika", "text": "\r\nОт 14 ч. днес до 10 ч. в неделя в участъка от АМ „Струма\" в района на Дупница ще има две ленти за движение за леките автомобили в посока Кулата и една за София. От 10 ч. в неделя до 14 ч. в петък, когато трафикът за столицата е по-интензивен, ще има две ленти за София и една за Кулата.\r\n\r\n\r\n\r\n\r\n", "date": "2019.08.30", "title": "Реорганизират движението по АМ \"Струма\" заради трафика"}
{"url": "https://www.novinite.bg/articles/179743/CIK-za-rekordnata-cena-na-izborite-Normalno-e", "text": "След като вчера стана ясно, че бюджетът за предстоящите през есента местни избори е рекордно висок - над 70 млн. лв. или с 20 млн. лв. повече сравнение с предните такива, днес говорителят на Централната избирателна комисия - Александър Андреев, каза пред bTV, че увеличението е напълно нормално и уместно.\"Разходите за секционните избирателни комисии и Общинските избирателни комисии не бяха увеличавани от 2011 година. Това не мотивираше членовете на СИК активно да участват в изборите\", аргументира се Андреев.Говорителят на ЦИК уточни и че ако в тези избори е имало и машинен вот - бюджетът е щял да бъде много по-голям. С решение на парламента обаче този тип гласуване отпадна за кметските избори в страната.\"Не може през 2019г., при тези цени, ние да искаме членовете на СИК да са подготвени и мотивирани за същото възнаграждение, като преди четири години. За първи тур предвидихме председател да получи 100 лв., зам.-председател и секретар - 90 лв. и 80 лв за член на комисия\", заяви още той.Андреев допълни, че са предвидени по още 10 лв., ако членовете участват в обученията, които ще се провеждат от Общинските избирателни комисии.Той посочи и че ЦИК се надява с по-високото възнаграждение да привлече хора, които ще положат повече усилия в изборния ден.Андреев обясни, че се обсъжда възможността приемането на изборните книжа в София да бъде разпределено в три пункта. Целта е да се облекчи работата на Общинската избирателна комисия и да се намали напрежението, за да не се стига до ситуацията от 2015 година, когато членовете на комисиите останаха цели 3 дни в зала \"Арена Армеец\", заради хаос при приемането и предаването на протоколите.Припомняме, че вчера от ЦИК съобщиха, че регистрациите на партиите и коалициите за вота стартира от 2 септември. Крайния срок е 11 септември 2019 година. За може един гражданин да гласува или да се регистрира като кандидат е необходимо да е живял не по-малко от 6 месеца преди датата на изборите в населеното място.", "date": "2019.08.30", "title": "ЦИК за рекордната цена на изборите: Нормално е"}
{"url": "https://www.novinite.bg/articles/179755/Gorski-slujiteli-i-pojarnikari-sa-predotvratili-razrastvaneto-na-95-procenta-ot-gorskite-pojari-samo-prez-avgust", "text": "Над 80 пожара в горските територии на цялата страна са възникнали само през месец август. Стихията е засегнала горски масиви на площ от 950 ха. Бързото локализиране на огъня и своевременната намеса на горски служители и пожарникари в повечето от случаите не допуснаха навлизането на огъня в горските територии. Като резултат до момента върховите пожари са само 5 % от опожарената площ.Най-сериозен бе пожарът, възникнал в землището на село Еленово, община Нова Загора, който премина през около 270 ха горски територии, от които 160 ха залесени, 110 ха незалесени. Най-много от възникналите пожари са в териториалните обхвати на регионалните дирекции по горите – Кърджали, Сливен, Пловдив и Бургас. При потушаването им са участвали повече от 700 горски служители. През август специализираните групи от държавните горски стопанства, регионалните дирекции по горите и държавните предприятия са реагирали на 55 сигнала, подадени на телефон 112 за възникнали пожари в горски територии или в близост до тях. От началото на година само 2 процента от горските пожари са причинени по естествен път - мълния. За всички останали причините са човешка небрежност.", "date": "2019.08.30", "title": "Горски служители и пожарникари са предотвратили разрастването на 95 процента от горските пожари само през август"}
{"url": "https://www.novinite.bg/articles/179748/Ekstremalen-indeks-za-pojaroopasnost-e-v-sila-na-mesta-v-18-oblasti-na-stranata", "text": "Екстремален индекс за пожароопасност е в сила на места в 18 области на страната. Това сочи справка в сайта на Националния институт по метеорология и хидрология (НИМХ).Индексът обхваща територии от областите София, София-град, Враца, Плевен, Ловеч, Габрово, Велико Търново, Русе, Добрич, Варна, Бургас, Ямбол, Хасково, Пазарджик, Пловдив, Благоевград, Кюстендил и Перник.Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.08.30", "title": "Екстремален индекс за пожароопасност е в сила на места в 18 области на страната"}
{"url": "https://www.novinite.bg/articles/179749/Spasi-Sofiya-Ot-mestoprestaplenieto-Kade-sa-darvetata-na-Sofiya", "text": "Тази сутрин София осъмна с няколко сцени на убийства на дървета. На различни места в града, активистите от Спаси София извършиха огледи, по време на които констатираха следи от случващите се години наред престъпления. За изясняване на обстоятелствата по извършените деяния, активистите очертаха върху земята силуетите на отдавна отсечените дървета. В края на огледите те отправиха и питане към Общината, защо над 900 пъна по данни на администрацията, все още не са заместени от нови дървета?Колко години и колко сигнали трябва да изпратят гражданите, за да се полага системна грижа за уличното озеленяване? Именно то е сред важните елементи на зелената система на всеки град. Добре известно е, почти като клише, че дърветата пречистват въздуха и имат шумоизолираща функция. Но най-много им се радваме през лятото, когато всеки търси хладната им сянка.  Често обаче по тротоарите на цели участъци от улици зеят празни дупки. Дърветата в София страдат от замърсяването, ограничения достъп до влага и въздух за корените, чести наранявания, а поради това и от различни заболявания и вредители.   Голям бич за здравето на дърветата се очертава поддръжката на короните им - гражданите са свидетели на кастрене, граничещо с унищожаване. Повечето от тях се възстановяват, но с отслабена здравина на короните, компрометиран вид и състояние, което рано или късно води до тяхната гибел. “Престъпно нехайство е подобна масова практика - години след отсичането на улични дървета, те не се възстановяват. Налага се гражданите да напомнят поотделно за всяко дърво, като сами поемат инициативата. Системна грижа от страна на “Зелени системи” изглежда липсва.” заяви Борис Бонев от Спаси София и допълни: “Обичайна гледка е, възстановяването на уличното озеленяване да става с маломерни фиданки. Те изискват много повече и редовна грижа, за да се прихванат, а понеже такава отсъства, виждаме едни изсъхнали пръчки, но щедро платени с нашите пари.“ От Спаси София смятат, че трябва драстично да се подобри управлението на зелената система. Тя трябва да включва, както актуална карта с всяко едно дърво и неговото състояние, така и промяна на техниките по садене, кастрене, поддръжка и лекуване.", "date": "2019.08.30", "title": "Спаси София: От местопрестъплението: Къде са дърветата на София?"}
{"url": "https://www.novinite.bg/articles/179742/Patriarsheskata-katedrala-Sv-Aleksandar-Nevski-chestva-hramov-praznik", "text": "Патриаршеската катедрала \"Св. Александър Невски\" чества един от своите храмови празници - Пренасяне честните мощи на св. Александър Невски на 30 август.Св. благоверен княз Александър Невски е един от най-благочестивите и ревностни руски държавници, живял през XIII век и неимоверно потрудил се за утвърждаването на светото Православие сред руския народ, въпреки многобройните татарски нашествия и завладявания, които земите между Новгородското княжество, Азовско и Черно море преживявали в онова време.На 23 ноември Църквата чества паметта на св. Александър Невски, а на 30 август - събитията, свързани с решението на император Петър Велики мощите на светеца да бъдат тържествено пренесени от храм \"Рождество Богородично\" - гр. Владимир, където почивали, в новооснования Санкт Петербург, съобщиха от Светия Синод.Св. мощи на благоверния княз Александър били положени в построената в негова чест Александро-Невска лавра, където почиват и до днес.", "date": "2019.08.30", "title": "Патриаршеската катедрала \"Св. Александър Невски\" чества храмов празник"}
{"url": "https://www.novinite.bg/articles/179779/Rumen-Petkov-Udovletvoren-sam-ot-otstranyavaneto-na-direktora-na-Sofijskiya-zatvor", "text": "Изразявам удовлетворение от отстраняването на директора на Софийския затвор – единствено от АБВ настояхме това да се случи. Това каза лидерът на АБВ Румен Петков по повод уволнението на директора на Централния Софийски затвор Десислав Трайков. В свое телевизионно участие Румен Петков поиска в четвъртък до обяд премиерът Бойко Борисов да уволни началника на Централния софийски затвор.Петков отправи това искане до министър-председателя във връзка с информацията, че наркобосът Будимир Куйович е арестуван на магистралата, докато излежава присъда. „Оценяваме по достойноство факта, че премиерът го отстранява“, посочва още Румен Петков.„Изразявам удовлетворение от отстраняването на директора на Софийския затвор г-н Трайков. Единствено ние от АБВ настояхме този човек да бъде отстранен поради неадекватното си отношение към един закоравял престъпник, производител и трафикант на наркотици, човек, за който ползването на фалшиви документи е въпрос на необходимост. Отстранявенот му е знак, че могат да се решават нещата в правилната посока. Когато от АБВ настояхме за отстраняването, сме го направили със съзнанието, че българинът се нужаде от усещане за справедливост. Една малка, но добра стъпка. За всички трябва да е ясно, че АБВ ще продължава да следи за правоохраната и правораздаването и ще търси отговорност от всички държавни служители, които с действията си подкопават усещането за сигурност и справедливост и работят против държавния и обществения интерес“, заяви още Румен Петков.", "date": "2019.08.30", "title": "Румен Петков: Удовлетворен съм от отстраняването на директора на Софийския затвор"}
{"url": "https://www.novinite.bg/articles/179752/Cveta-Karayancheva-Radev-govori-kato-bekvokal-na-Ninova", "text": "Очаквам много динамична парламентарна сесия, защото началото на предизбората кампания почти съвпада с нея, каза във Варна председателят на Народното събрание Цвета Караянчева, която присъства на започналия днес 12-ти летен университет на младежката структура на ГЕРБ.Според нея тонът в парламента ще е същият както преди изборите за Европейски парламент. Тя смята, че ще има доста по-засилени политически дебати, защото това е възможността от парламентарната трибуна да се отправят политически послания. Надявам се колегите да не се увличат в черния пиар, да не бъдат толкова жлъчни и арогантни понякога, добави Караянчева.За предстоящата сесия тя каза още, че НС има 18-то вето от президента, което предстои да бъде разгледано следващата седмица. Караянчева допълни, че есенната сесия е бюджетна, защото това е най-важният закон на държавата. Структурите на ГЕРБ са мобилизирани, работят и очакваме добро представяне на предстоящите избори, каза още Караянчева в отговор на въпрос. По думите й август е месец за почивка, а хубавото е, че хората могат да си позволят и по-дълги ваканции, което показва, че икономиката върви и покупателната способност на българина се повишава.Тя коментира още за предстоящите местни избори, че предизборните кампании в България са изключително изострени, с много черен пиар, но ГЕРБ ще останат верни на себе си и продължат да работят както досега - да разказват какво е направено до момента и какво може да се направи занапред, което е добро за страната и за българските граждани.Караянчева каза още, че в момента се работи върху платформата за местните избори и в скоро време тя ще бъде официализирана.В отговор на въпрос за критиките, отправени от президента Румен Радев на Шипка, Караянчева посочи, че не знае откъде се информира президента, защото по думите й \"вчера в България беше председателят на ЕК и каза, че страната ни се развива изключително добре, има икономически ръст\". Аз това го забелязвам и не знам дали той не се информира само от партийната телевизия на БСП, защото говори като беквокал на Корнелия Нинова, коментира председателят на НС.", "date": "2019.08.30", "title": "Цвета Караянчева: Радев говори като беквокал на Нинова"}
{"url": "https://www.novinite.bg/articles/179764/Roterdam-shte-e-gradat-domakin-na-Evroviziya-2020", "text": "Организаторите на 65-ото издание на конкурса за песен Евровизия обявиха днес кой е градът, който ще домакинства тазгодишното издание на престижната европейска музикална надпревара. Това е Ротердам, който успя в последния етап на конкурса за избор да победи кандидатурата на Маастрихт.Големият финал на Евровизия 2020 ще се проведе на 16 май в залата Rotterdam Ahoy, а първият и вторият полуфинал – на 12 и 14 май. Холандия спечели правото да домакинства Евровизия 2020 след победата на младия и дотогава неизвестен изпълнител Дънкан Лорънс с песента „ Arcade “.Тя се превърна в хит в цяла Европа и Австралия, като дори 4 месеца след края на конкурса в Тел Авив песента все още намира място в редица музикални класации. Това ще е петото домакинстване на Евровизия на холандската национална телевизия. Предишната победа на страната е през далечната 1975 година, когато конкурсът се провежда в Стокхолм. Ротердам беше предварителният фаворит за спечелване на домакинството, след като стана ясно, че Амстердам се отказва още в ранния етап на надпреварата.Една от основните причини за това е, че градът разполага с една от най- модерните спортни и концертни зали в Холандия - Rotterdam Ahoy. Капацитетът ѝ от 16 хиляди, близък до този на Арена Армеец, я превръща в перфектната зала домакин на най-мащабната телевизионна продукция в Европа. Ротердам също разполага с нужната хотелска база и транспортна инфраструктура за подобно мащабно събитие. Това са важни условия за домакинстването на конкурса заради хилядите журналисти и фенове, които ще посетят града през май 2020 година.Това носи огромни приходи на домакините и затова изборът където точно да се проведе Евровизия е толкова оспорван. Официално представяне на Ротердам като домакин на Евровизия 2020: България не взе участие в конкурса през 2019, който се проведе в Тел Авив. Преди отказването си страната ни беше една от най-успешните държави на конкурса, с второто място на Кристиан Костов през 2017, четвъртото място на Поли Генова през 2016 и 14-тото място на групата Equinox.След като България прекрати своето участие на конкурса зрителите на Евровизия организираха подписка с искане страната ни да се завърне на конкурса, която за броени дни събра над 20,000 подписа. Всяка година Евровизия събира пред екрана на 200 милиона зрители от цял свят. Конкурсът се излъчва без прекъсване всяка година от 1956 насам, което го прави една от най-дълго съществуващите телевизионни програми в света. Мащабното шоу се излъчва на територията на цяла Европа и Австралия, както и в САЩ, Канада, Китай, Индия, Корея и Нова Зеландия, макар че тези държави не участват в него.", "date": "2019.08.30", "title": "Ротердам ще е градът домакин на Евровизия 2020"}
{"url": "https://www.novinite.bg/articles/179740/Jiteli-na-Kostinbrod-izlizat-na-protest", "text": "Жители на Костинброд излизат на протест заради липсата на достатъчно автобуси към и до София. Много от хората в града учат и работят в столицата и са притеснени, че със започването на учебната година няма да има с какво да пътуват.Нова поръчка, нов превозвач и ново разписание. Това са промените, които засягат междуградската линия Петърч - София, обслужваща и жителите на град Костинброд. По старото разписание са се движили 36 автобуса, а по новото те са 22. Оказва се, че тази линия е обслужвана от две фирми, ангажирани от две общини - София и Костинброд. \"Ние влизаме във варианта за републиканска транспортна схема, откъдето двете общини на квотен принцип имат правото да възлагат самостоятелно транспорт, който да обслужва гражданите пътуващи по съответната линия\", заяви кметът на Община Костинброд - Трайко Младенов.Двете автобусни компании се движат по една линия, но имат различни начални спирки. За да се решат част от проблемите, община и превозвачи са се разбрали да бъдат пуснати 12 допълнителни курса по линията от 2 септември.Въпреки взетите мерки, недоволните граждани ще протестират след 17:30 ч. в петък в локалните платна на бул. \"Ломско шосе\".", "date": "2019.08.30", "title": "Жители на Костинброд излизат на протест"}
{"url": "https://www.novinite.bg/articles/179754/VMRO-i-SDS-shte-vodyat-pregovori-za-mestniya-vot-v-Sofiya", "text": "Във връзка с предстоящите местни избори в края на октомври ТОПНОВИНИ потърси общинския съветник от ВМРО Карлос Контрера, който разкри повече подробности около политиките на партията в София.„Политическата обстановка в момента е изнервена. Имаме два противостоящи си лагера – ГЕРБ и независимият кандидат, да го наречем, Манолова“, заяви Контрера.Според него в тази ситуация вариантите на ВМРО за местните избори са два – самостоятелно явяване и търсене на по-широк формат, който да обедини хората с разумни и прагматични виждания за града.„Става дума за формат, който може да включва и СДС, и НФСБ, и други десни партии, които не се увличат по левите и популистки политики, станали доста популярни напоследък. Виждаме, че заявилите се до момента кандидати щедро ще раздават от общинския бюджет за каквото се сетите – милиарди да купуват градинки, милиарди за чист въздух без яснота какъв ще бъде точно ефектът. Има една лява вълна, на която ние от ВМРО държим да се противопоставим, защото София не е град за експерименти“, посочи Контрера.Въпреки че СДС сключи с ГЕРБ рамково споразумение на национално ниво, ВМРО ги разглежда като потенциален възможен партньор за местния вот в София.„В крайна сметка и ВМРО, и СДС представляват онази част от обществото, която е свързана с малкия бизнес, с дребния бизнес, с работещите хора, които със своите данъци издържат и държава, и общини. И е редно те да имат ясен и силен глас, когато се вземат решенията“, каза още Карлос Контрера.„В кампанията си за кмет на София ВМРО ще постави няколко тежки въпроса, на които съответно да се опитаме да дадем решение. Защото градът освен станалите вече тривиални проблеми и разправии има и няколко големи теми, по които няма яснота. Например бъдещето на „Топлофикация“ или концесията на водата, която изтича 2025 г. Което означава, че ние в следващия мандат трябва да подготвим и да обезпечим водоснабдяването на града“, каза още общинският съветник.По отношение на партията на Валери Симеонов той уточни, че след като коалиция „Обединени патриоти“ продължава да функционира на национално ниво, е логично да се потърси консенсус и на местните избори.„Искаме да създадем един силен център около ВМРО с подкрепата на други десни формации, за да защитаваме ясни и точни тези“, заяви Контрера.Той посочи, че в момента няма разговор за данъците и за бюджета на София. „Как ще се управляват те в следващите 4 години? Липсата на този разговор показва, че може би все още големите партии бягат от това, тъй като финансовото измерение на обещанията им не кореспондира с това, което те могат да осигурят като приходи в града“, уточни общинският съветник.Контрера заяви, че се опасява от създаването на един фрагментиран общински съвет в следващия мандат, който трудно ще стига до консенсус. „Но без стабилност в него и без ясни принципи на групите, които го съставляват, рискуваме да хвърлим града в хаос. И това е нещо, което ме плаши“, каза още той.Следващата седмица ще има заседание на Националното ръководство на ВМРО, което ще разгледа различните предложения по общини. След което областният комитет в София ще вземе решение за формата на явяване и одобрение на кандидатите за кмет и общински съветници.„Амбицията ни е в началото на септември да имаме яснота как ВМРО ще влезе в кампанията за местния вот“, заяви Карлос Контрера.", "date": "2019.08.30", "title": "ВМРО и СДС ще водят преговори за местния вот в София"}
{"url": "https://www.novinite.bg/articles/179751/Viceprezidentat-v-Perushtica-Greshna-e-filosofiyata-vseki-da-se-spasyava-poedinichno", "text": "„Погрешно е постоянно да се оплакваме, че сме на дъното, на последните места. Трябва да вземем живота си в нашите ръце и да вярваме, че заедно, сплотени, можем да градим страната, стабилна и просперираща. Ако героите на Перущица се спасяваха поединично, нямаше да я има днес България. Те ни показаха, самочувствие на българи, дръзнали да се вдигнат и срещу могъщата Османска империя заради свобода, вяра и род.“ Това заяви вицепрезидентът Илияна Йотова в Перущица на честването на 50-годишнината от обявяването на населеното място за град. „Днес често спорим за идентичност, за държавност. Нека по-често идваме в този град, в априлските градове на 1876 година, за да чуем камбанния звън и думите на героите за вяра, за родина, за свобода, за българщина. Днешният прочит на тези думи означава да имаме самочувствие като българи“, подчерта в приветствието си вицепрезидентът Йотова. Вицепрезидентът определи Перущица като един от символите на многовековната и славна българска история и изтъкна саможертвата на героите. „Те не чакаха някой да ги призовава срещу робството и тиранията. Мъчениците от „Св. Архангел Михаил“ не бяха войводи, не бяха революционери, а обикновени хора, но с делата и саможертвата осмислиха понятията родолюбие и патриотизъм. Те написаха историята не само на Перущица, а на цяла България“, заяви вицепрезидентът Йотова. Вицепрезидентът се обяви категорично против опитите за промяна или дописване на историята. „Днес, когато взимаме решения, трябва да поглеждаме към героите от априлските дни на 1876 г. и често да препрочитаме Захари Стоянов. Отвъд клишетата“, изтъкна Илияна Йотова. Вицепрезидентът отговори на многобройните въпроси на гражданите за перспективите пред региона, за бъдещето на малките общини, за възможностите за инвестиции. „Днешната кауза на държавници, политици и общество трябва да бъде просперираща България, която мотивира младите хора да остават, да се развиват и изграждат у дома, в родината“, подчерта Илияна Йотова.", "date": "2019.08.30", "title": "Вицепрезидентът в  Перущица: Грешна е философията всеки да се спасява поединично"}
{"url": "https://www.novinite.bg/articles/179757/Manolova-se-otchete-122-000-grajdani-tarsili-ombudsmana", "text": "122199 граждани са потърсили съдействие от националния омбудсман Мая Манолова от началото на нейния мандат. Това сочи специален отчет на дейността на институцията, разпратен до медиите вчера.Причина за него е \"засиления обществен интерес към работата на омбудсмана и с оглед принципа за прозрачност и отчетност\", казват още от офиса на Манолова.Според представените данни, постъпилите жалби и сигнали към омбудсмана са 45 016, от които 43 569 вече са приключени.В топ пет на жалбите и сигналите през години са нарушения на \"Права и потребители\" - 11 291 бр.; \"Социални права\" - 6 360 бр.; \"Основни права и свободи\" - 5 858 бр.; \"Право на собственост\" -  4 585 бр.; \"В изпълнителното производство\" - 3 318 бр.Манолова твърди, че е отправила цели 5 113 препоръки към държавни и общински органи, от които \"всяка втора е изпълнена\".Отчетът показва, че Манолова е имала 114 изнесени приемни в страната и чужбина. Имала и четири големи тематични приемни - \"Топлофикация\", ЧСИ, права на децата, проблеми в медицински специалисти\".Това са съкратените и обобщени данни за дейността на Мая Манолова от началото на нейния мандат. В продължението на отчета тя се спира по подробно върху своите законодателни инициативи и препоръки за нормативни промени.Сред тях можем да намерим основните теми, по които Манолова се изказваше през времето на своя мандат - Изборен кодекс, Закон за ДДС, Кодекса за социално осигуряване, Законопроекта за равнопоставеност на жените и мъжете, Кодеска на труда и Законодателството за хората с увреждания.Сред основните битки на омбудсмана, посочени и в доклада, е нейният законопроект за несъсстоятелността на физическите лица. Манолова входира проекта в последния работен ден на парламента преди неговата почивка и се очаква той да бъде разискван от депутатите през новия сезон от септември.В секцията \"Финансов отчет\" можем да видим всички договори, които офисът на омбудсмана е сключвал с физически и юридически лица. Имената на някои от фирмите са заличени, заради Закона за достъп до обществена информация, според който фирмите имат право да поискат да останат анонимни.Пълният отчет на омбудсмана Мая Манолова може да бъде видян от гражданите на сайта на институцията.Припомняме, че Мая Манолова е един от възможните кандидати за кмет на София на предстоящите местни избори през есента. До момента тя не е обявила своята кандидатура официално и не разкрива своите планове. Въпреки това социологическите агенции започнаха да мерят нейните шансове в последните проучвания, които показват, че към момента тя има малко преднина пред сегашния кмет на столицата Йорданка Фандъкова.", "date": "2019.08.30", "title": "Манолова се отчете: 122 000 граждани търсили омбудсмана"}
{"url": "https://www.novinite.bg/articles/179762/Karakachanov-sprya-targa-na-krajmorski-imot-do-Sozopol", "text": "Прекратена е тръжната процедура за продажба да поземления имот в местността „Герени“, община Созопол, съобщиха от военното министерство. Със заповед на министъра на отбраната Красимир Каракачанов е прекратена процедурата за провеждане на търга за продажба на поземления имот с идентификатор № 67800.1.187 с площ 19,847 дка, който се намира в гр. Созопол, местност „Герени“, община Созопол, област Бургас, гласи информацията на Министерството на отбраната. Решението е въз основа на приключила проверка, разпоредена от министъра на отбраната. По банков път ще бъдат възстановени сумите на участниците за закупени тръжни книжа и внесени депозити за участие в търга.В коментар за  вицепремиерът заяви, че е разпоредил спиране на продажбата заради появилата се информация, че става въпрос за дюни край морето.\"Тъй като става въпрос за имот, за който се твърди, че са дюни, съм разпоредил да се провери и ще бъде изваден от списъка за продажба\", обясни Каракачанов. Той поясни, че през това време трябва да се произнесат екоминстерството и съответните държавни органи, за да се изясни статутът на земята.", "date": "2019.08.30", "title": "Каракачанов спря търга на крайморски имот до Созопол"}
{"url": "https://www.novinite.bg/articles/179759/Fandakova-misli-do-drugata-sedmica-dali-shte-se-kandidatira-za-kmet", "text": "\"През следващата седмица кметът на София Йорданка Фандъкова ще обяви дали ще се кандидатира за нов мандат. Това каза тя по време на проверка на ремонта на бул. \"Асен Йорданов\" в столичния кв. \"Дружба\", предаде БТА.\"Сега се извършва рехабилитация на бул. \"Асен Йорданов\" от бул. \"Проф. Цв. Лазаров\" до бул. \"Христофор Колумб\" и на ул. \"Искърско шосе\" от бул. \"Христофор Колумб\" до ул. \"Димитър Пешев\". Общата площ на реконструкцията на двата булеварда е 3 км. В участъка ще бъде подменена цялата подземна инфраструктура, ще има ново улично осветление, ще бъдат изградени тротоари и велоалея\", каза кметът.По думите й ремонтът на обекта е тежък, в хода на работата се е появил проблем с канализацията, което е забавило работата. Наложило се е да се мобилизират допълнително експлоатационните дружества. Установено е, че изпълнителите са успели да наваксат забавянето и в момента ремонтът се движи в необходимите срокове, посочи столичният кмет. Тя съобщи, че в края на октомври строителните дейности трябва да приключат, а в началото на ноември движението трябва да бъде изцяло възстановено по протежението на тези 3 км от двата булеварда.", "date": "2019.08.30", "title": "Фандъкова мисли до другата седмица дали ще се кандидатира за кмет"}
{"url": "https://www.novinite.bg/articles/179774/Ivan-Geshev-Svarshi-vremeto-na-mutrite-idva-krayat-i-na-alo-mafiyata", "text": "Както свърши времето на мутрите, така скоро ще свърши и времето на телефонните измамници. Това обеща зам.-главният прокурор Иван Гешев след днешната акция на спецпрокуратурата и МВР в град Левски. При нея беше разбита бандата на един от ветераните на ало мафията у нас Димитър Серафимов-Келеша. В ареста освен тартора са още седем негови съучастници, сред които и мъж от София, за когото се предполага, че е бил мулето на групата. Гешев обясни, че на най-високо ниво, с участието на премиера и главния прокурор, са обсъдени мерки, които трябва да края на годината или най-късно до следващото лято рязко да се ограничи този вид престъпност.  Зам.-главният прокурор заяви, че ало измамниците по принцип са хора с нисък социален стаус и образование, но в същото време разполагат с впечатляващи с лукса къщи и коли. \"Не можем да позволим повече такива групи да тормозят възрастните хора в страната и да обират спестяванията и последните им пари. Държавата е в дълг на потърпевшите от телефонните измамници\", заяви още Гешев.Той определи разбитата банда в Левски като организирана престъпна група, срещу която имало достатъчно събрани доказателства. От думите му стана ясно, че при днешните арести и обиски е открито повече от кило злато в дома на Серафимов, който се оказа собственик и на луксозни лимузини.  Намерени и иззети са и много телефони, които са били \"оръдия на труда\" на групата, предава . ", "date": "2019.08.30", "title": "Иван Гешев: Свърши времето на мутрите, идва краят и на ало мафията!"}
{"url": "https://www.novinite.bg/articles/179746/Targovec-na-svobodniya-pazar-otnovo-poiska-Elektrorazpredelenie-Yug-da-izklyuchi-zahranvaneto-na-obekti-na-ViK-Sliven", "text": "В „Електроразпределение Юг“, част от EVN Група, постъпи официална заявка от търговец на електроенергия на свободния пазар за спиране на електрозахранването към обекти на ВиК Сливен на 04.09.2019 г. Като причина са посочени неизплатени задължения за потребено електричество на водното дружество към търговеца на електроенергия.   Подадените обекти за изключване са: „Мараш I-ви Подем - гр. Сливен“ и „Мараш II-ри Подем - гр. Сливен“.В „Електроразпределение Юг“ няма информация кои места ще бъдат засегнати от спиране на водоснабдяването. Предишната заявка за изключване на обекти на ВиК Сливен беше за 15 август. „Електроразпределение Юг“ е информира водното дружество и местната власт в Сливен за новопостъпилата заявка.   „Електроразпределение Юг“ уточнява, че ВиК Сливен закупува енергията си от търговец на свободния пазар. Водният оператор заплаща към „Електроразпределение Юг“ единствено цени за ползване на мрежовите услуги на дружеството, които се регулират от КЕВР и не подлежат на пряко договаряне.„Електроразпределение Юг“ като мрежови оператор е задължен, съгласно Закона за енергетиката, да спази процедурата и да изпълни заявката, постъпила от търговеца на електроенергия. Ролята на „Електроразпределение Юг“ в подобни случаи е ясно регламентирана от Закона за енергетиката в нормативно установените ангажименти на мрежовите оператори на свободния пазар.В тази връзка „Електроразпределение Юг“ няма отношение към въпросите, касаещи търговските взаимоотношения между ВиК Сливен и избрания от водното дружество доставчик на електроенергия - относно размер на дълга за консумирана електроенергия, срокове и начини на плащане, договорена цена на енергията и т.н.   В същото време „Електроразпределение Юг“ изразява надежда, че двете компании ще намерят начин за изчистване на търговските претенции помежду си, за да не се стига до спиране на електрозахранването, а оттам и на водоснабдяването за клиенти на ВиК Сливен.", "date": "2019.08.30", "title": "Търговец на свободния пазар отново поиска „Електроразпределение Юг“ да изключи захранването на обекти на ВиК Сливен"}
{"url": "https://www.novinite.bg/articles/179747/Kitajskiyat-proizvoditel-na-elektrobusi-Alfa-Bus-s-interes-za-investicii-u-nas", "text": "Първият сертифициран от Европейския съюз китайски производител на електробуси и единственият, получил европейски сертификат за всичките му компоненти Alfa Bus е на посещение в България по покана на министъра на икономиката Емил Караниколов. Двете страни обсъдиха в детайли възможностите за сътрудничество, потенциалната инвестиция и институционалната подкрепа от страна на държавата.На срещата присъстваха членове на Борда на директорите и заместник-министърът на икономиката Лъчезар Борисов. По време на разговора стана ясно, че китайският производител проучва пазара на България и има голям интерес от изграждането на завод, не само за асемблиране на автобуси, но и за производство на техните батерии, които да намерят пазарна ниша както у нас, така и в страните от Европейския съюз.Министър Караниколов онагледи макроикономическите показатели за българския бизнес климат, като изтъкна, че България няма конкурент по кредитен рейтинг в региона. Зам.-министър Борисов допълни, че страната ни скоро ще бъде на първо място по финансова стабилност в цяла Европа. Екипът на Министерството на икономиката се ангажира с пълно съдействие и реализиране на контакти в посока на бъдеще ползотворно сътрудничество. Компанията е един от най-ранните производители на автобуси в Китай, като е разработила своя първи електробус през 2002 г. Компанията развива успешна R&D и производствена дейност на ключови резервни части за електробуси, като батерии и електрически мотори. Alfa Bus използва подобрена японска технология за производство на литий-манган батерии. Разполага с технологии за производство на резервни части със собствени права на интелектуална собственост. Alfa Bus е един от производителите, навлезли най-ранно на европейския пазар. През 2012 г. компанията получава първата ЕС хомологизация за свой електробус. През 2017 г. учредява в Италия смесена компания с италиански партньор. Електробусите на Alfa Bus постепенно навлизат на пазарите в Испания, Полша и други страни.", "date": "2019.08.30", "title": "Китайският производител на електробуси Alfa Bus с интерес за инвестиции у  нас"}
{"url": "https://www.novinite.bg/articles/179780/8-dushi-sa-arestuvani-ot-razbitata-grupa-za-telefonni-izmami-v-grad-Levski", "text": "Общо осем души са арестувани при специализирана акция срещу телефонни измамници в град Левски, като един от тях е от София, пише „24 часа“.„Не можем да говорим за ръководители на престъпна група, но двама от задържаните са доминирали в нея“, заяви заместник-главният прокурор Иван Гешев. По неговите думи,на базата на събраните доказателства ще се прецени правната квалификация за тях – дали като участници или ръководители на групата.Той заяви още,че групата за телефонни измамници е една от най-сериозната, работили на териротията на България.", "date": "2019.08.30", "title": "8 души са арестувани от разбитата група за телефонни измами в град Левски"}
{"url": "https://www.novinite.bg/articles/179745/Izmryala-riba-zadrasti-reka-Yantra", "text": "Жегата измори рибата в река Янтра. Във вторник в местната РИОСВ е получен сигнал от рибар за плуваща мъртва риба във водите на реката под крепостта Царевец. Веднага на място са били изпратени екоинспектори, които са извършили замерване, пише \"Монитор\". Установено е, че химическо замърсяване на водата от промишлен характер няма, но нивото на кислород е много ниско. Изчерпването на кислорода може да се дължи на няколко причини: жегата и високите температури, голямото количество наноси и утайки и силното замътяване на водите от падналия в понеделник кален дъжд.", "date": "2019.08.30", "title": "Измряла риба задръсти река Янтра"}
{"url": "https://www.novinite.bg/articles/179766/Tarsyat-se-198-vojnici-za-13-grada-u-nas", "text": "За 22 войнишки длъжности има свободни места във формирования от гарнизон Шумен, съобщават от Военно окръжие-Шумен.Общо за нуждите на Сухопътните войски е обявен конкурс за 198 вакантни войнишки длъжности във военните формирования в: Шумен, София, Стара Загора, Хасково, Ямбол, Карлово, Свобода, Белене, Асеновград, Мусачево, Горна Оряховица, Смолян и Пловдив.За гарнизон Шумен желаещите могат да кандидатстват за длъжностите - младши специалист по съхранение на въоръжение и техника, притежаващ свидетелство за управление на моторно превозно средство категория \"С\"; електромеханик - акумулаторист също с категория \"С\"; помощник - гранатометчик, младши изчислител; автоматчик и номер от разчет на тежка противотанкова гранатохвъргачка.За всички свободни места документи се приемат до 30 септември във Военно окръжие - Шумен. Конкурсът ще се проведе в периода 25 ноември - 18 декември.", "date": "2019.08.30", "title": "Търсят се 198 войници за 13 града у нас"}
{"url": "https://www.novinite.bg/articles/179785/Neno-Dimov-shte-bade-na-rabotno-poseshtenie-v-Republika-Severna-Makedoniya", "text": "Министърът на околната среда и водите Нено Димов ще бъде на работно посещение в Република Северна Македония по покана на министъра на околната среда и пространственото планиране Насер Нуредини.Това съобщиха от пресцентъра на МОСВ. Работната среща между двамата министри ще се проведе на 2 септември. Те ще обсъдят сътрудничеството между двете държави в областта на околната среда. Министър Димов и министър Нуредини ще разговарят и по конкретни въпроси в рамките на предприсъединителния процес на Република Северна Македония към ЕС, и по-специално преговорите по отношение на Глава „Околна среда“.", "date": "2019.08.30", "title": "Нено Димов ще бъде на работно посещение в Република Северна Македония"}
