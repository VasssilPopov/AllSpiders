{"url": "https://www.novinite.bg/articles/178791/Jestoka-katastrofa-na-na-patya-Sozopol-Primorsko", "text": "\r\nКатастрофа между три автомобила е станала на пътя Созопол - Приморско. При инцидента са пострадали петима души, сред които 2 деца, съобщи радио „Фокус“.\r\n\r\n\r\n\r\n\r\n", "date": "2019.08.05", "title": "Жестока катастрофа на на пътя Созопол - Приморско"}
{"url": "https://www.novinite.bg/articles/178807/Spirat-dvijenieto-za-chas-po-AM-Evropa-v-sryada-i-sabota", "text": "\r\nВ сряда и събота от 23 ч. до 24 ч. ще бъде спряно движението в двете посоки в участъци от АМ „Европа“. Ще се монтират рамки на тол системата, съобщиха от АПИ.\r\nНа 7 август /сряда/ от 23 ч. до 24 ч., ще бъде спряно движението в двете посоки в участък от АМ „Европа“, преди отбивката за Нови Искър и Своге, пътувайки в посока София - Кулата. За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол).\r\n\r\n\r\n\r\n\r\n\r\n\r\n", "date": "2019.08.05", "title": "Спират движението за час по АМ \"Европа\" в сряда и събота"}
{"url": "https://www.novinite.bg/articles/178805/CGM-veche-bez-posrednik-pri-parkiraneto-s-SMS-i-v-sinya-i-zelena-zona", "text": "Центърът за градска мобилност придобива системата за обработване на SMS-и от паркирането в “синя” и “зелена” зонa в София и вече няма да работи с посредник.Това ще позволи на дружеството да намали и финансовите си разходи.До момента тази дейност минава през фирма-посредник между дружеството и мобилните оператори, но договорът с нея, сключен през 2015 година, изтича този септември, съобщиха от ЦГМ.ЦГМ обяви процедура за възлагане на обществена поръчка на договаряне по реда на ЗОП с мобилните оператори и доставчици в България за предоставянето на услугата паркиране в „синя“ и „зелена“ зони чрез SMS-и.Договорите с доставчиците на услугата ще са за срок от 5 години, а общата прогнозна стойност на поръчката, за всички потенциални по закон изпълнители, е 7,9 млн. лева за целия петгодишен период.  Стойността е определена в съответствие на приходите от SMS-и от зоните за платено паркиране в София. Реално тази прогнозната сума представлява до 12% от общите приходи от услугата.Доставчиците, с които се очаква да бъдат сключени договори по обявената поръчка, ще я получат за организиране и гарантиране непрекъснатост на услугата за паркиране чрез SMS-и. За сравнение до 2015 г. процентът, който е взиман от фирмата-посредник, е бил 15 на сто, а за последните 4 години е 13 на сто. В настоящата обществена поръчка е до 12 на сто.За самите клиенти на зоните за почасово платено паркиране няма да има промяна в тарифите.До края на  годината ЦГМ ще пусне и т.нар. дигитален талон за паркиране през мобилни приложения.Дружеството планира  да има такова приложение, както и дава правото на всеки търговец да разработи свое и да го предложи срещу 10 % търговска отстъпка (такава е тя към момента и за търговците, които продават хартиени талони за паркиране). Дигиталният талон ще позволи на водачите на автомобили да имат по-голям избор при заплащане на престоя при паркиране в зоните, а не само чрез хартия, на паркомат или с SMS-и.Приходите от зоните за почасово платено паркиране се инвестират обратно в системата като 50% от тях отиват за възстановяване на тротоари, изграждането на паркинги (в момента се довършва този на метростанция „В. Левски“, който е със 197 места, и предстоят ремонтите на паркингите на Централна гара и бул. „Сливница“) и поддържането на самата зона за почасово платено паркиране, в която вече има близо 30 000 места. Останалите средства от приходите отиват за покриване на транспортната задача на градския транспорт.", "date": "2019.08.05", "title": "ЦГМ вече без посредник при паркирането с SMS-и в „синя” и „зелена” зона"}
{"url": "https://www.novinite.bg/articles/178815/71-ot-balgarite-otdavat-po-malko-znachenie-na-materialnoto", "text": "71% от българите смятат, че бихме живели по-добре, ако не отдаваме толкова голямо значение на материалното. 11% са тези, които мислят, че това няма да се отрази добре, а още толкова, че не е от значение. Останалите пък не могат да преценят, показва проучване на „Галъп интернешънъл“, цитирано от БНТ.\r\nСтатистиката показва, че делът на българите, които разсъждават по този начин, надвишава средния за света с цели 10%. Делът на негативните отговори обаче е двойно по-малък от средния за света. В сравнение със съседите ни, единствено в Гърция ни надминават по този показател. 60% от анкетираните по света не са материалисти, а смятат, че ще е по-добре хората да търсим начини да се наслаждаваме на живота, без да е нужно да правим постоянно калкулации и да мислим за сметки. 21% не мислят така, а 14% пък са на мнение, че няма значение дали мислим за пари, или не. Останалите 5% се колебаят. Според изследването обаче хората с по-високо образование и заплата, са склонни да искат свят, в който парите са по-малко важни.\r\nВ Европа и Северна Америка гражданите са по-склонни да оставят материалното на по-заден план, докато в Азия и Африка отговорите „ще бъде по-добре“, макар и мнозинство, са със сравнително по-малък дял. Това може да се обясни с факта, че по-богатите и развити общества могат да си позволят в по-голяма степен да мислят за ценности, оставайки парите на заден план - тъй като не изпитват толкова силно тяхната липса.\r\n", "date": "2019.08.05", "title": "71% от българите отдават по-малко значение на материалното"}
{"url": "https://www.novinite.bg/articles/178796/Prekasnato-e-dvijenieto-mejdu-Levski-i-Troyan-poradi-nepravilno-preminavane-na-kamion-prez-jp-prelez", "text": "След поредно грубо нарушение при преминаване през жп прелез е прекъснато движението на влаковете в междугарието Левски-Троян. Днес, в 10.00 часа, на прелез в междугарието Дойранци-Левски, тежкотоварен автомобил преминава през съоръжението при редовно задействано автоматична прелезна сигнализация (светлинна и звукова сигнализация) и се сблъсква с пътнически влак, движещ се по направлението Ловеч - Левски.Вследствие на удара е дерайлирал локомотивът от влаковата композиция с една колоос. Водачът на товарния автомобил е пострадал. Нарушен е графикът на движение на влаковете между Левски и Троян. За пътниците по това направление е осигурен превоз с автобуси.Ръководствата на ДП „Национална компания „Железопътна инфраструктура” и „Холдинг БДЖ“ ЕАД призовават водачите на пътни превозни средства да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори.", "date": "2019.08.05", "title": "Прекъснато е движението между Левски и Троян поради неправилно преминаване на  камион през жп прелез"}
{"url": "https://www.novinite.bg/articles/178818/Katastrofa-zatrudnyava-dvijenieto-na-AM-Trakiya", "text": "Катастрофа затруднява движението в района на км 150 на АМ „Тракия“, в посока Бургас, това съобщи за „Фокус“  говорителят на ОДМВР.Сигналът за катастрофата е получен към 15.00 часа. Блъснали са се ТИР, микробус и лек автомобил. Няма пострадали хора.До изместване на превозните средства от пътното платно движението се осъществява само в лява (активна) лента. Водачите трябва да преминават с повишено внимание и съобразена скорост, както и да се съобразяват с разпорежданията на полицейските служители.", "date": "2019.08.05", "title": "Катастрофа затруднява движението на АМ \"Тракия\""}
{"url": "https://www.novinite.bg/articles/178819/Samneniya-za-afrikanska-chuma-i-kraj-Montana", "text": "Съмнения за ново огнище на африканска чума в област Монтана. Откриха мъртво диво прасе в района на град Чипровци. Първите проби от изследванията се очаква да станат ясни по-късно в понеделник.Междувременно преди обяд свиневъди от региона излязоха на протест. Те се събраха пред сградата на областната администрация. Не са съгласни да умъртвят здрави животни, без да има доказан случай на чума. В района на Монтана има индустриална свинеферма.  В санитарната 20-километрова зона около нея попадат близо 40 населени места.", "date": "2019.08.05", "title": "Съмнения за африканска чума и край Монтана"}
{"url": "https://www.novinite.bg/articles/178820/Vsichki-praseta-v-selo-Mechkarevo-sa-zaklani-v-saotvetstvie-s-razporejdaneto", "text": "\r\nОт днес започнаха проверки на ветеринарните власти и в сливенско в три километровата санитарна зона около промишлените свинекомплекси. Целта е да бъде установено има ли все още живи прасета в дворовете.\r\n\r\n\r\n\r\n\r\n\r\n\r\n\r\n", "date": "2019.08.05", "title": "Всички прасета в село Мечкарево са заклани в съответствие с разпореждането"}
{"url": "https://www.novinite.bg/articles/178792/ZARADI-ChUMATA-Zasilvat-kontrola-na-vlizashtite-u-nas-na-Dunav-most", "text": "\r\nПродължава засиленият контрол на Агенцията по безопасност на храните на Граничния пункт Дунав мост в Русе, заради разпространението на заразата от африканска чума по свинете. От месеци на границата на дезинфекция подлежат всички влизащи в страната хора и превозни средства.\r\n\r\n\r\n\r\n\r\n\r\n\r\n", "date": "2019.08.05", "title": "ЗАРАДИ ЧУМАТА: Засилват контрола на влизащите у нас на Дунав мост"}
{"url": "https://www.novinite.bg/articles/178794/Maya-Manolova-podkrepi-uvolnenata-organizatorka-na-protestite-na-medicinskite-specialisti", "text": "Уволнили са Мая Илиева - вдъхновителката на протеста на медицинските специалисти и като човек, и като приятел, и като омбудсман не мога да приема абсолютно съчинените, съшити с бели конци, мотиви, с които това е направено. Това заяви във Facebook омбудсманът Мая Манолова.„На всеки е ясно, че става въпрос за грозна саморазправа с Мая. Това е и недвусмислен знак и опит за сплашване и саморазправа към всички, които дръзват да отстояват правата си”, категорична е Манолова.Общественият защитник обяви, че ще продължи да подкрепя медицинските специалисти в абсолютно справедливите им искания със всички законни средства.Манолова: Медицинските сестри трябва да станат защитена професия, защото изчезват, а всеки от нас е потенциален пациент", "date": "2019.08.05", "title": "Мая Манолова подкрепи уволнената организаторка на протестите на медицинските специалисти"}
{"url": "https://www.novinite.bg/articles/178793/Komarite-u-nas-raznasyat-virusen-meningit", "text": "Комари разнасят вирусен менингит у нас. С близо една трета повече са случаите на менингит от началото на годината в сравнение с предходната. Държата отпусна допълнителни 2 млн. лева за справяне с комарите.Заболяването не е типично за нашите ширини, но е започнало да се проявява с промяната на климата, коментира проф. д-р Татяна Червенякова от Инфекциозна болница за случаи на западнонилска треска у нас.Инфекцията се предава чрез комарите, а при усложнените форми на заболяването се стига до хоспитализация. Усложненията са едва около 1%, уточни проф. д-р Червенякова.Голяма част от случаите заболяването преминава леко - с температура, втрисане и общо неразположение. Обичайно преминава след 2-3 дни.\"При тези валежи е много трудна борбата с комарите. След всеки валеж трябва да бъде пръскано. Не бива да мислим, че всички комари са заразени с вируса. Индивидуалната защита е наличието на репеленти, другото е в обсега на държавата\", коментира още проф. д-р Татяна Червенякова прид Bulgaria ON AIR.", "date": "2019.08.05", "title": "Комарите у нас разнасят вирусен менингит"}
{"url": "https://www.novinite.bg/articles/178800/Izvadiha-6-kilogramov-tumor-ot-bedroto-na-maj", "text": "6-килограмов тумор от бедрото на 64-годишен пациент отстрани екип от специалисти на Военномедицинска академия, съобщават от лечебното заведение.Рядката и сложна операция, продължила 3 часа, е била извършена успешно, благодарение на добрата работа между специалистите по ортопедия, съдова хирургия и рентгенология във ВМА.„Пациентът е в стабилно състояние, възстановява се в клиниката”, коментира проф. д-р Неделчо Цачев, ръководител на  Катедрата по ортопедия и травматология и реконструктивна хирургия.Операцията е извършена от ортопедите подполковник д-р Димитър Ангелов и д-р Никола Харисков в екип с д-р Никола Колев от Клиниката по съдова хирургия.„Тъй като туморът беше изключително богато кръвоснабден, се наложи предоперативна ангиография и емболизация на няколко артериални съда, осъществена от колегата рентгенолог д-р Мирослав Лилов”, обясни проф. Цачев.Патологията е много рядка, а през последните 10 години пациентът вече два пъти е опериран в болници в страната, но отново прави рецидив. „Образувание с диаметър 50 см и 6 кг е изключително фрапантно за нашата специалност.  Ако няма интеграция между ортопеди и съдови хирурзи, както и добра ангиографска диагностика, подобен тумор не може да се отстрани успешно”, допълни още специалистът. ", "date": "2019.08.05", "title": "Извадиха 6-килограмов тумор от бедрото на мъж"}
{"url": "https://www.novinite.bg/articles/178811/Policai-prostrelyaha-motorist-pri-srednoshtna-gonka", "text": "24-годишен моторист беше прострелян от столични полицаи след гонка на Околовръстното в София. Това съобщиха от пресцентъра на МВР, цитирани от агенция \"Фокус\".В понеделник, около 00.45 часа, патрулирайки по маршрут бул. „Никола Петков“ и Околовръстния път, пътните полицаи забелязали моторист да се движи по посока кв. „Горна баня“ с висока скорост, без светлини и скрит регистрационен номер. След като мотористът не спрял на подадения звуков сигнал от полицаите, униформените потърсили помощта на друг екип. Той обаче също не успял да спре нарушителя. След кратко преследване полицаите препречили пътя на моториста. Когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда. При възникналата ситуация се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. Той е прегледен от екип на спешна помощ и допълнително в болнично заведение, назначено му е лечение.От последващите полицейски действия е установено, че мотористът е управлявал моторното превозно средство без необходимата категория, а моторът е спрян от движение. ", "date": "2019.08.05", "title": "Полицаи простреляха моторист при среднощна гонка"}
{"url": "https://www.novinite.bg/articles/178799/Svinekompleksite-v-Rusensko-chakat-15-mln-leva-kompensacii", "text": "\r\nТрите свинекомплека в Русенско чакат милион и половина лева компенсации за загробването на животните и за дезинфекция. Сумата е заложена в обществена поръчка, обявена от Агенцията по безопасност на храните. Изпълнителите по нея са били избрани чрез договаряне.\r\n\r\n\r\n\r\n\r\n\r\n\r\n\r\n", "date": "2019.08.05", "title": "Свинекомплексите в Русенско чакат 1,5 млн. лева компенсации"}
{"url": "https://www.novinite.bg/articles/178798/VSS-vazstanovi-bivshiya-shef-na-KPKONPI-kato-prokuror", "text": "\r\nПрокурорската колегия на свое извънредно заседание, продължило три минути, възстанови на длъжността прокурор в Специализираната прокуратура бившия шеф на КПКОНПИ Пламен Георгиев.\r\n\r\n\r\n\r\n\r\n\r\n", "date": "2019.08.05", "title": "ВСС възстанови бившия шеф на КПКОНПИ като прокурор"}
{"url": "https://www.novinite.bg/articles/178816/Deloto-za-konfiskaciyata-na-imushtestvoto-na-bratya-Galevi-shte-prodalji-prez-oktomvri", "text": "Окръжният съд в Кюстендил е насрочил нова дата за заседание по делото, което Комисията за противодействие на корупцията и отнемане на незаконно придобито имущество (КПКОНПИ) води срещу Ангел Христов и Пламен Галев, известни като \"Братя Галеви\", за отнемане на престъпно придобито имущество, това съобщиха от Окръжния съд.Заседанието е насрочено за 21 октомври, вместо обявената по-рано дата - 30 септември. Причина за отлагането е постъпила молба до съда от представителя на съпругата на Ангел Христов - Радмила Дюлгерова-Христова.Делото е заведено от КПКОНПИ срещу Ангел Христов и Пламен Галев, техните съпруги и контролираните от тях дружества и е по реда на Закона за отнемане в полза на държавата на имущество, придобито от престъпна дейност.Искът е на обща стойност 4 250 189 лева и касае луксозни автомобили, недвижими имоти и дялове от фирми. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководене на престъпна група.", "date": "2019.08.05", "title": "Делото за конфискацията на имуществото на братя Галеви ще продължи през октомври"}
{"url": "https://www.novinite.bg/articles/178810/Kak-shte-se-promeni-balgarskiyat-futbol-sled-sazdavaneto-na-Efbet-Liga", "text": " След като стана ясно, че родната Първа лига ще се прекръсти на „Efbet лига“, мнозина започнаха да задават важния въпрос: а сега какво следва? Практиката на големите компании да печелят вниманието на своите запалянковци по всички канали е отдавна тествана по света и подобна промяна беше само въпрос на време. Партньорството между fbet и БФС може да доведе само до положителни резултати. Практически, компанията за залози винаги е била част от родните първенства, просто днес присъства официално.Позната EFL английска лига няколко  пъти променя името си заради спонсори, някога беше nPower Championship, по-късно се превърна в Carling, Coca-Cola и още много други. Постоянното повтаряне и налагане на едно име води автоматично до утвърждаването на бранда. В САЩ, законите за реклама са доста тежки и всяка секунда с разкриване на брандове се таксува с килограм злато в секунда. Решението за американските рекламодатели е просто - преименуват стадионите и по този начин успяват да избягат отзаконите.Ето защо съществува стадион като Mercedes-Benz. В нашият случай, efbet ще спечели не само повече внимание, но и ще привлече потенциални играчи в сферата на онлайн залозите. Търсенето на генерален спонсор винаги е било в обсега на БФС, но се очакваше подходящият кандидат. Договорът за две години ще донесе финансови постъпления не само за отборите, но и за футбола генерално в страната, а в портали като  може да откриете различни коефициенти за родния футбол, както и мнения за всеки букмейкър. Всички страни заявиха, че няма конфликт на интереси, следователно осезаемата промяна ще бъде само в изписването на името, както и промяната на логото.В замяна на това, футболните фенове и запалянковци могат да се радват на още по-сериозни спортни залози и промоции. Облагодетелстването на родните отбори като спонсорство и подобряване на съоръженията също ще внесе свежест в спорта, а ако се засилят и мерките за сигурност, много скоро ще се върнат и обикновените почитатели на спорта. А по-добрите стадиони съвсем спокойно ще позволят по-бърза акредитация за евентуално по-престижни спортни турнири в страната, следователно всички печелят от сделката.От страна на футбола, нито един спонсор не може  да се намеси в мотивацията на футболистите, както и в желанието им да печелят повече със своите отбори. Разбира се, срещата и спогодбата между големите отбори за честна игра би могла да сложи край на задкулисните противоречия, запушвайки устите на критиците за черно тото. Запалянковците могат да бъдат спокойни, практиката за отдаване на една лига, променянето на логото и името за сметка на позитивите няма да бъде особено изпитание, освен това, новата визия определено впечатлява, а ако в договора за спонсорство присъства клауза за подобряване на техниката за снимане, тогава нивото на efbet лига ще започне да се повишава драстично.При подписването на договора, мнозина напомниха, че родните запалянковци по-често избират родния футбол, при това пред всички останали спортни събития от света, следователно е време и за родните атлети да сверят часовниците и да започнат да играят така, както се очаква в 21-и век. С други думи, предстоят наистина по-добри дни за родния футбол.След като родният футбол започне да привлича повече спонсори, различни от спортния тотализатор, тогава свободата и инвестицията става възможна и дава още по-сериозни шансове за вълнуващи дербита. Господата от еfbet наистина са поискали да инвестират и сериозно в родния футбол и фокусът им няма да остане само в локалната „А“ група, те искат да помогнат на родния спорт и в по-ниските лиги. След като оправданията на БФС редовно циркулират около финансите, липсата на добра база и повече пари за спорт, хазартните компании ще бъдат точно тези, които ще ги донесат. Продължаваме да вярваме, че българският футбол наистина заслужава внимание и шанс за развитие. И нека не забравяме, че вратата е отворена и за останалите компании, които биха поискали да допринесат, а и е логично да очаквате именно хазартните компании да проявяват точно този интерес.Българският запалянко избира родния футбол като основа на своите залози, следователно, ако футболът не е на високо ниво, няма как да очакваме интересът да се задържи там. Стъпването на efbet ще предложи и по-сериозни коефициенти, бонуси, а и да не забравяме, че родна фентъзи лига би направила сериозен фурор сред всички и ще се надяваме да има точно такава в следващите месеци. Разумната стъпка е именно тази, хазартът заздравява спорта и печели повече, единственият въпрос в този случай остава: защо се забавиха толкова? ", "date": "2019.08.05", "title": "Как ще се промени българският футбол след създаването на Efbet Лига?"}
{"url": "https://www.novinite.bg/articles/178787/Poziciyata-na-Geshev-Nyama-da-dopusnem-personalni-ataki-sreshtu-prokurori", "text": "Заместник-главният прокурор Иван Гешев излезе с позиция.Ето и цялата позиция: „Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от ПРБ, независимо дали са изразили подкрепата си за мен в качеството ми на кандидат за главен прокурор, или не са го направили.Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор.От името на главния прокурор г-н Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея, персонално, е дадена от федералния прокурор на Кралство Белгия Фредерик Ван Льов, който в писмо до главния прокурор г-н Сотир Цацаров благодари за отличната й работа при най-мащабната операция на полицейски и съдебни служби в Европа през 2017 година под названието “Халифакс“.Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус.Иван Гешев, заместник на главния прокурор при ВКП”", "date": "2019.08.05", "title": "Позицията на Гешев: Няма да допуснем персонални атаки срещу прокурори"}
{"url": "https://www.novinite.bg/articles/178801/Resheno-Garciya-shte-plashta-po-2000-evro-za-vsyako-novorodeno", "text": "2000 евро за всяко новородено дете, защита от уволнение до 24 месеца след раждане на дете, въвеждане на анонимно раждане с цел намаляване броя на изоставените бебета – това са част от мерките, които гръцкото правителство ще предприеме за справяне с демографския проблем и подкрепа и заздравяване на семейството, съобщават МИА и БГНЕС.Министерството на труда на Гърция е подготвило 14 мерки, между които изплащане на 2000 евро за новородено дете след 1 януари 2020 година. Правителството трябва да осигури 180 милиона евро за новите надбавки, които ще бъдат изплатени на око 90 000 майки. От списъка са изключени онези, които имат високи месечни доходи.Според направените проучвания, ако не се вземат спешни мерки срещу ниската раждаемост, до 2050 г. населението на Гърция ще наброява между 8,3 и 10 милиона, като средната възраст ще бъде 47-50 години, хората над 65-годишна възраст ще представляват около 33% населението на страната. До 2035 година се предвижда населението на Гърция да достигне между 9,5 и 10 милиона души. Гърция е на водещо място в Европа по брой на абортите и се нарежда на трето място в света с около 250 000 аборта годишно.Между набелязаните 14 мерки на гръцкото правителство е изплащането на стипендии за млади майки-студентки, възможност да се избере времето за ползване на отпуск по майчинство. Родители, за чието дете не е имало място в държавна детска градина, ще получават купони в размер на 180 евро за период от 10 месеца. Планира се удължаване на работното време в детските градини. Ще бъде въведено анонимно раждане, за да се елиминират случаи на изоставяне на бебета от техните майки. Предвидени са инициативи за ограничаване на нежеланата бременност чрез сексуално възпитание и информиране на начините за контрацепция. Защитата от уволнение след раждане се увеличава от 18 на 24 месеца.От министерството на социалните грижи заявяват, че предприетите меки имат за цел подкрепа на гръцкото семейство.", "date": "2019.08.05", "title": "Решено: Гърция ще плаща по 2000 евро за всяко новородено"}
{"url": "https://www.novinite.bg/articles/178808/Ekstradirame-v-Garciya-vtoriya-balgarin-zadarjan-za-razstrela-na-biznesmen", "text": "Екстрадираме в Гърция втория българин, задържан за разстрела на бизнесмена Янис Маркис. Той беше убит на 31 октомври миналата година в колата му. Като извършител беше задържан българинът Серафим Райчев, а преди дни в Хасково беше арестуван и брат му - Милен.Според гръцките власти 34-годишният мъж е бил в колата заедно с брат си по време на убийството. Милен Райчев заяви в съда днес, че иска да бъде екстрадиран в Гърция.„Трябва да изтече 3-дневният срок, в който той може да оттегли това съгласие, след това съдът ще разгледа по същество дали са на лице основанията за отказ и за предаване на лицето на гръцките съдебни власти”, заяви прокурор Николай Гугушев.", "date": "2019.08.05", "title": "Екстрадираме в Гърция втория българин, задържан за разстрела на бизнесмен"}
{"url": "https://www.novinite.bg/articles/178788/Dneven-horoskop-za-ponedelnik", "text": "Днешният ден ще бъде същинско приключение. Може да се окаже, че ваш приятел се нуждае от помощта ви или просто открийте нови места днес.Прекарайте повече време с най-близките си днес. Можете да си го позволите. Денят е подходящ за изясняване на стари отношения или започване на нови.Прекалено много сте се притеснили за това, че имате много задачи както вкъщи, така и на работа. Поискайте помощта на приятелите си и всичко ще бъде наред. Вижте повече на: ", "date": "2019.08.05", "title": "Дневен хороскоп за понеделник"}
{"url": "https://www.novinite.bg/articles/178795/Antikorupcionnata-komisiya-ne-ustanovi-konflikt-na-interesi-pri-Rumen-Radev", "text": "КПКОНПИ не установи конфликт на интереси по отношение на държавния глава Румен Радев и е прекратила производството по сигнал срещу него в останалата му част. Това става ясно от решение на комисията публикувано на официалния й сайт. От комисията обобщават сигнала срещу президента, в който се посочвало, че са налице съмнения за конфликт на интереси и облагодетелстване чрез служебно положение на Румен Радев в качеството му на командир на ВВС във връзка с назначаване на Десислава Генчева (в момента Радева) на два щата, въпреки че втория такъв - пиар на ВВС, по правилник трябва да се заема от военизирано, а не от цивилно лице, каквато е тя. В него се казва още, че ВВС е плащало наем на жилище, което обитава Десислава Генчева в гр. София, в което е живял с нея и самият Румен Радев. Румен Радев е закупил жилище в гр. София през 2010 г. от 143 кв. м. за 168 хил. лв., което е под пазарните цени на имотите за периода в района. През 2005 г. е закупено ведомствено жилище от Министерство на отбраната и едновременно с това, неправомерно е ползвано под наем второ ведомствено жилище. Апартаментът е продаден през 2007 г. Според комисията в изпратения по електронен път сигнал срещу Радев не са се съдържали данни за нарушение на отменения Закон за предотвратяване и установяване на конфликт на интерес. От КПКОНПИ отбелязват още, че твърденията в сигнала касаят правни действия - сключване на договори за наем и договор за покупко-продажба на недвижими имоти, извършени от Румен Радев в качеството му на физическо лице, участник в гражданско-правния оборот, а не като лице, заемащо публична длъжност. Както и че не е налице свързаност между Радев и Десислава Генчева преди датата на сключване на гражданския брак. Комисията посочва, че не е установен конфликт на интереси поради липса на частен интерес на Румен Радев или на свързано с него лице.", "date": "2019.08.05", "title": "Антикорупционната комисия не установи конфликт на интереси при Румен Радев"}
{"url": "https://www.novinite.bg/articles/178784/Dnes-shte-bade-predimno-slanchevo", "text": "Днес ще бъде предимно слънчево с временни увеличения на облачността. Ще духа слаб северозападен, в Източна България предимно северен вятър. Максималните температури, в повечето райони, ще бъдат между 26° и 31°.Над планините ще бъде предимно слънчево, след обяд с купеста облачност, но само на отделни места ще превали краткотраен дъжд. Ще духа слаб до умерен север-северозападен вятър. Максимална температура на височина 1200 метра около 20°, на 2000 метра - около 12°.Над Черноморието ще бъде слънчево. Ще духа слаб до умерен север-северозападен, след обяд източен вятър. Максимални температури на въздуха: 26°-27°. Температурата на морската вода е 26°-27°, само на север от н. Калиакра е 22°. Вълнението на морето ще бъде 2-3 бала.", "date": "2019.08.05", "title": "Днес ще бъде предимно слънчево"}
{"url": "https://www.novinite.bg/articles/178812/EK-e-otvorena-za-pregovori-s-britanskiya-premier-za-Brexit", "text": "Европейската комисия е отворена за преговори с британския премиер Борис Джонсън, предаде БТА, като се позова на изявление на говорителката на ЕК Мина Андреева.\"Целта на преговорите ще бъде избягване на значителните икономически трудности при \"твърд\" Brexit. Въпреки това вече постигнатото споразумение между Брюксел и Лондон не подлежи на предоговаряне\", подчерта Андреева.Изявлението бе направено в отговор на статия в неделното издание на британския вестник \"Дейли мейл\" на министъра по въпросите на Brexit Стивън Баркли. Той написа, че главният преговарящ на ЕС Мишел Барние трябва да убеди европейските лидери условията на преговорите да бъдат променени, защото британският парламент няма да приеме сегашната сделка.\"Към настоящия момент позицията, че споразумението за излизане не подлежи на предоговаряне, остава непроменена, но сме отворени за преговори за политическата декларация. Също така сме готови и за преговори с премиера Джонсън\", подчерта Мина Андреева.В статията си Баркли посочва, че политическата действителност вече е различна от тази при референдума за Brexit преди три години, когато са били съставени инструкциите на Барние за преговорния процес. Барние обаче каза преди време, че ЕС няма да предоговаря постигнатото с Лондон споразумение.\"Ние не си играем на обвинения и не е наша работа да отправяме обвинения. Нашата работа е да се подготвим за Brexit без сделка. И двете страни вложиха в преговорите възможно най-добрите си намерения и най-сериозни усилия. Резултатът е налице и той е най-добрата възможна сделка, като не мисля, че някой е виновен за нещо или че трябва да се търси вина. Ние просто се надяваме Великобритания да изпълни ангажимента си за избягване на твърда граница, като едновременно с това защити мястото на Ирландия в общия пазар\", каза Андреева.", "date": "2019.08.05", "title": "ЕК е отворена за преговори с британския премиер за Brexit"}
{"url": "https://www.novinite.bg/articles/178817/Yuli-e-bil-naj-goreshtiyat-registriran-nyakoga-v-sveta", "text": "Тазгодишният месец юли, белязан от изключителни горещини в Европа, е най-горещият регистриран някога в света, като изпреварва юли 2016 г., предаде Франс прес. Това сочат данни на европейската служба \"Коперник\" за климатичните промени.\"Месец юли обикновено е най-горещият през годината в света, но според данните ни тазгодишният юли е и най-горещият регистриран някога - заяви директорът на службата Жан-Ноел Тепо. - С увеличаването на парниковите емисии и въздействието от покачването на глобалните температури рекордите ще продължат да валят.\"Данните на \"Коперник\" показват, че през юли т.г. живачният стълб се е повишил с 0,04 градуса Целзий в сравнение с предишния рекорд през юли 2016 г., когато имаше силно влияние на феномена Ел Ниньо.Разликата в температурите е толкова малка, че е възможно други организации, които събират данни за климата, да не стигнат до същите заключения, се отбелязва в комюнике на службата. Според нея температурата през юли 2019 г. е била с 0,56 градуса Целзий по-висока от средните температурни стойности през периода 1981-2000 г. и с близо 1,2 градуса Целзий по-висока в сравнение с прединдустриалната епоха.", "date": "2019.08.05", "title": "Юли е бил най-горещият регистриран някога в света"}
{"url": "https://www.novinite.bg/articles/178806/Barzi-i-yarostni-Hobs-i-Shou-sblasakat-na-titanite-zapochna-s-rekorden-premieren-uikend", "text": "Заявката за зрелищен екшън, скорост и адреналин, не само бе оправдана, но и многократно надмина всички очаквания заради безкрайно вълнуващия си характер и нов зарад, с който провокира зрителите. Доказателство за това е изключително успешният премиерен уикенд на Бързи и яростни: Хобс и Шоу по кината у нас, който го изстреля на върха.В типичния стил на главните си герои, които помитат всички и всичко по пътя си, продукцията се изкачи на стълбата на рекордите и се превърна във филма, отбелязал най-големия дебютен уикенд за месец август на всички времена с повече от 45 хил. зрители и боксофис от над 535 хил. лева заедно с предпремиерните прожекции. В световен мащаб Бързи и яростни: Хобс и Шоу също се представя повече от впечатляващо с натрупан до момента боксофис от над $180 млн. Съвсем достойно последното екшън произведение на иновативния режисьор Дейвид Лийч зае мястото си сред най-големите заглавия на 2019 година. Бързи и яростни: Хобс и Шоу е първият самостоятелен филм от поредицата, който успя да съхрани неподражаемия характер на Бързи и яростни, но и да изведе чисто нов любопитен сюжет, който да разкаже историята на бурните отношения на тайните агенти Люк Хобс и Декард Шоу.Продукцията събра на едно място звездите Джейсън Стейтъм, Дуейн Джонсън, Ванеса Кърби, Идрис Елба, Еиза Гонзалес и прекрасната Хелън Мирън. А те го превърнахав безкомпромисна продукция, която провокира искрено напрежение до последната сцена! Ако още не сте се разходили по цялото земно кълбо – от Лос Анджелис до Лондон и от токсичния пущинак на Чернобил до екзотичната красота на Самоа, заповядайте в кината, където Бързи и яростни: Хобс и Шоу ви очакват на 3D, IMAX 3D и 4DX!", "date": "2019.08.05", "title": "\"Бързи и яростни: Хобс и Шоу\" - сблъсъкът на титаните започна с рекорден премиерен уикенд"}
{"url": "https://www.novinite.bg/articles/178789/BABH-zapochva-proverki-v-lichnite-stopanstva-za-jivi-praseta", "text": "\r\nОт днес служителите на агенцията по безопасност на храните започват проверки в личните стопанства на хората в 20-километровата надзорна зона. Целта е да се установи дали стопаните са умъртвили доброволно домашните си прасета.\r\n\r\n\r\n\r\n\r\n\r\n\r\n\r\n", "date": "2019.08.05", "title": "БАБХ започва проверки в личните стопанства за живи прасета"}
{"url": "https://www.novinite.bg/articles/178809/Nyama-da-aromatizirat-vlakovete-v-metroto-vav-Viena", "text": "Пътниците в метрото във Виена не харесаха идеята на местните власти за ароматизирани композиции, целяща да подобри условията на сутрешното им пътуване до работа, съобщава АФП.Четири аромата – включително „енергизиращ“ грейпфрут и „отпускащ“ пъпеш , бяха тествани в мотрисите по две от метро линиите в австрийската столица през юни.Компанията за обществен транспорт Wiener Linien обяви, че се отказва от идеята за аромати в метрото. Резултатите от проучването са показали, че 21 000 души от общо 37 000 пътници, участвали в онлайн анкетата, не са одобрили ароматизираните мотриси.„Искаме да се уверим, че пътниците се чувстват комфортно в обществения транспорт“, заяви съветника по екологията в кметството на Виена Ули Сима.По време на тестовете ароматите са били пускани в композициите през вентилационната система. От четирите предложени обаяния миксът от грейпфрут, зелен чай, лимон и сандалово дърво е бил най-популярният.Общественият транспорт във Виена се използва от 2,6 милиона души дневно и е известен със своята ефикасност и достъпна цена. Почти половината от живеещите в австрийската столица пътуват с годишна карта за 365 евро, която беше въведена през 2012 година и им позволява да използват цялата градска транспортна мрежа.Броят на хората, притежаващи подобна карта, надхвърля броя на регистрираните автомобили във Виена, твърдят властите. Миналата година компанията оператор на метрото забрани консумацията на храна в мотрисите, след като пътници се оплакаха от лошата миризма на кебап и дюнери, които се консумирали от някои от пътниците. ", "date": "2019.08.05", "title": "Няма да ароматизират влаковете в метрото във Виена"}
{"url": "https://www.novinite.bg/articles/178813/Desislava-Taneva-Blagodarna-sam-na-vsichki-koito-se-vslushaha-v-organite-otnosno-riska-ot-AChS", "text": "''Категорично няма логика сами да си поставяме ограничения заради чумата по свинете, когато говорим за търговията на зърно.'' Това каза министърът на земеделието, храните и горите Десислава Танева на консултативен съвет по зърното, предаде Aгенция „Фокус“.„Радвам се, че в ситуацията, в която сме, в тази изключителна криза с африканската чума по свинете, имаме положителни новини. За съжаление едва ли те ще бъдат акцентът. Наистина е хубаво, че отново ще имаме една от най-добрите реколти\", започна изложението си министърът на земеделието, храните и горите.Тя благодари на всички организации, които публично са застанали зад мерките на МЗХГ, на БАБХ. \"Безспорно изключително непопулярни мерки. Няма спор в това. Много съм благодарна на всички хора, които се вслушаха във всички информации на органите относно риска от разпространението на африканската чума по свинете\", обясни Танева.Министърът запозна със ситуацията и представи няколко цифри. Танева отбеляза също, че чумата е бедствие за цяла Европа. \"Само за тази година в европейските страни членки на ЕС има регистрирани 628 огнища, от тях 553 са в Румъния. Засегнатите свинете общо са около 260 хил. броя. Отделно има 3600 случаи на диви свине. Това е само за първите седем месеца на тази година. Отделно това мога да дам данни и за от началото на 2014 г. за огнищата. Над 1 млн. свине са засегнати в страните членки на ЕС. 3 млн. свине общо за Европа засегнати от африканка чума по свинете. Ситуацията в Русия на практика е ендемична“, каза Танева.По думите й там чумата има от 12 години. Министърът посочи, че заразата после продължава през Украйна. „Защо споменавам тези две страни? Когато се говори за зърното и за търговията, следва да знаем, че няма логика сами да си поставяме проблеми, при условие, че в страни, които са основни износителки на зърно, които са с изключителен интензитет на африканска чума по свинете – 12 години в Русия, никога не е имало тема за регулация“, подчерта министърът.По думите й не трябва сами да си предизвикваме проблеми и ограничения. Министърът подчерта, че науката е казала достатъчно ясно какви са рисковете за разпространение на заболяването чрез фуража. „БАБХ още миналата година е издала подробни указания за фуража, за това как трябва да бъде произведен, как трябва да бъдат изхранвани животните, така че да се изключи разпространението на вируса АЧС през фуража. Това е достатъчно брой дни отлежаване на зърното след жътва.По принцип науката приема, че вирусът може да бъде активен при влажност 13 % на зърното най-много до четири дни, ако културата е била заразена. Т.е. след тези дни следва да приемем, че не би следвало да има активен вирус. Извън това указанията стандартно са фуражът да се приготвя от зърно, което е складирано 60 дни“, посочи още министърът. ", "date": "2019.08.05", "title": "Десислава Танева: Благодарна съм на всички, които се вслушаха в органите относно риска от АЧС"}
{"url": "https://www.novinite.bg/articles/178814/Prezidentat-naloji-veto-varhu-Zakona-za-izmenenie-i-dopalnenie-na-Zakona-za-voennoto-razuznavane", "text": "Президентът върна за ново обсъждане Закона за изменение и допълнение на Закона за военното разузнаване.Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи.Създава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.ЗА ВРЪЩАНЕ ЗА НОВО ОБСЪЖДАНЕ В НАРОДНОТО СЪБРАНИЕ НА ЗАКОНА ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ВОЕННОТО РАЗУЗНАВАНЕ, ПРИЕТ ОТ 44-ТО НАРОДНО СЪБРАНИЕ НА 26.07.2019 Г. Със Закона за изменение и допълнение на Закона за военното разузнаване се предвижда възможност директорът на Служба „Военна информация“ да бъде и цивилен служител, като алтернатива на досегашното изискване да е военнослужещ на действителна военна служба с висше военно звание. Отпада основанието за освобождаване на директора на Службата при навършване на пределната възраст за съответното военно звание, когато е военнослужещ на действителна военна служба, като се допуска да изпълнява длъжността до изтичането на срока, за който е назначен.Служба „Военна информация“ е най-старата българска специална служба, функционирала под различни названия. Създадена е още в първите години след Освобождението. При приемането на Закона за военното разузнаване през 2015 г. (43-то Народно събрание) въпросът дали директорът на Служба „Военна информация“ да е военнослужещ или цивилен служител, е бил дискусионен. В крайна сметка в пленарното заседание, проведено на 1 октомври 2015 г., Народното събрание подкрепя изискването директорът на Служба „Военна информация“ да е военнослужещ. Същото разбиране надделява и при новото обсъждане, проведено на 5 ноември 2015 г. поради упражняване на вето от президента на Републиката. Така Народното събрание решаващо и двукратно е подкрепило тогава изискването ръководител на военното разузнаване да е военнослужещ на действителна военна служба. Това правило съответства на мястото и значението, което военното разузнаване има за въоръжените сили на Република България. Затова и не мога да се съглася с отстъплението, което се прави със сега приетия закон.Военното разузнаване е неразделна част от въоръжените сили съгласно чл. 50, ал. 1, т. 3 от Закона за отбраната и въоръжените сили на Република България (ЗОВСРБ). То е сред стълбовете на националната сигурност и е част от структурите, които формират системата за нейната защита. В Конституцията на Република България уредбата на въоръжените сили е сред основните й начала и свидетелства за предназначението, което Основният закон им отрежда – гарантиране на суверенитета и независимостта на страната и защита на нейната териториална цялост. Това са все категории, без които съществуването на съвременната държава е немислимо и без които тя би изгубила своя облик и идентичност. Именно това предназначение на въоръжените сили налага законовата уредба на дейността им да осигурява изпълнението на техните конституционно възложени задачи.Военното разузнаване обединява дейността на всички разузнавателни структури и формирования във въоръжените сили на Република България и се осъществява с цел добиване, обработване и предоставяне на разузнавателна информация в интерес на отбраната на страната и на националната сигурност. В съвременните предизвикателства, при които информационното осигуряване е критично условие за ефективното изпълнение на задачите, е важно да бъде последователно проведен принципът на централизираното управление и контрол на разузнавателната дейност, залегнал в чл. 5, т. 4 от Закона за военното разузнаване (ЗВР). В този контекст изискването ръководителят на службата „Военна информация“ (наричана в самия закон „Службата“) да е военнослужещ, е важна гаранция не само за централизацията, но и за изпълнението на основните задачи на Службата, очертани в чл. 12 от ЗВР. Те са свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи, а също и разузнавателна информация в интерес на сигурността на операциите и мисиите извън територията на страната, в които участват български военни контингенти и отделни военнослужещи. Служба „Военна информация“ ръководи методически цялата разузнавателна общност във въоръжените сили, планира разузнавателната дейност във видовете въоръжени сили, специфицира информацията, която би следвало да се добие в интерес на отбраната на страната.За да бъдат изпълнявани ефективно основните ù задачи, ръководството на Службата трябва да притежава необходимите специфични познания и професионален опит. Не е случаен фактът, че военнослужещите се обучават в специализирани образователни институции, каквито са военните училища и военните академии, даващи знания в специфичната област на военното дело. Във въоръжените сили единоначалието и субординацията са основни принципи, върху които се изпълняват поставените задачи, както изрично се предвижда в чл. 55, ал. 1 от ЗОВСРБ. Спазването на посочените принципи не е самоцелно, а отразява специфичната организация и ред на функциониране, на които се подчиняват въоръжените сили. Тази концепция ще бъде нарушена, ако се отстъпи от изискването ръководител на военното разузнаване да е военнослужещ.Възможността Служба „Военна информация“ да се оглави от цивилно лице може да накърни политическия неутралитет като принцип по чл. 5, т. 6 от ЗВР. Това е неизменно изискване към всеки военнослужещ съгласно чл. 182 и 183 от ЗОВСРБ, което е валидно от приемането до освобождаването от военна служба. Ако ръководителят на Служба „Военна информация“ е военнослужещ, през целия му професионален път за него ще важи забраната да членува в политически партии, движения или коалиции с политическа цел. За директор, който е цивилно лице, такова ограничение ще се прилага едва от назначаването, тъй като изискване по чл. 26, ал. 1, т. 8 от ЗВР е лицето да не членува в политически партии и/или коалиции или организации с политическа цел, но не и никога да не е членувало в такива. Това крие сериозен риск от политизиране на военното разузнаване и прави недопустима приетата алтернативност в изискванията към директора на Служба „Военно разузнаване“. Законът трябва ясно да посочва условията за заемане на длъжността, производни от принципите, на които се основава дейността. Ако наред с директора и заместник-директорите са цивилни лица, каквато възможност се съдържа по чл. 25, ал. 1 от ЗВР, в цялото ръководство на Служба „Военна информация“ може да няма нито един военнослужещ. Това противоречи на естеството на дейността и характера на Служба „Военна информация“ като интегрална част от въоръжените сили на Република България.Допълнението в ал. 4 на чл. 24 от ЗВР внася несъгласуваност със Закона за управление и функциониране на системата за защита на националната сигурност. Без промяна остава чл. 7, ал. 2, т. 5 от този закон относно правомощието на министър-председателя да внася в Министерския съвет предложение до президента на Републиката за назначаване и освобождаване на ръководителя на Служба „Военна информация“, а с приетия Закон за изменение и допълнение на ЗВР същото правомощие се предвижда за министъра на отбраната.Новата ал. 5 и свързаните с нея промени в ал. 6, 7 и 8 на чл. 24 от ЗВР създават прецедент във въоръжените сили навършването на пределна възраст за съответното военно звание да води до освобождаването от военна служба, но да продължава да се изпълнява длъжността до изтичане на срока, за който военнослужещият е назначен. Това разрушава изначално съществуващата, укрепвана с годините и всеобщо приетата строга йерархична система на израстване на кадрите във въоръжените сили. Без отговор остава въпросът защо такова правило се въвежда само за директора на Служба „Военно разузнаване“, но в други аналогични случаи няма да е допустимо оставането на доказани професионалисти като цивилни лица на длъжности за военнослужещи. Създаване на такава уредба само в ЗВР без наличието на принципни аргументи третира неравно всички други военнослужещи.По изложените съображения упражнявам правото си по чл. 101, ал. 1 от Конституцията на Република България да върна за ново обсъждане в Народното събрание Закона за изменение и допълнение на Закона за военното разузнаване, приет от 44-то Народно събрание на 26.07.2019 г., като го оспорвам по принцип и в неговата цялост.", "date": "2019.08.05", "title": "Президентът наложи вето върху Закона за изменение и допълнение на Закона за военното разузнаване"}
{"url": "https://www.novinite.bg/articles/178804/Petar-Iliev-Ima-seriozen-interes-kam-AEC-Belene", "text": "\"Има сериозен интерес към проекта за изграждане на АЕЦ „Белене. Очаква се кандидатите да подадат оферти до средата на месеца\", съобщи бившият изпълнителен директор на НЕК Петър Илиев.„Очакват се сериозни оферти от Китай и от Русия. Това са най-големите кандидати. За САЩ не мога да ви кажа, все още се оглеждат. От неформалните ми разговори знам, че имат голямо желание“, обясни Илиев.Относно намерението на \"General Electric\" да участва в надпреварата за втората АЕЦ у нас, Илиев предполага, че ще „играят“ заедно с руската \"Росатом\".„В момента, доколкото ми е известно, се водят усилени преговори вътре в консорциумите, защото дори и \"Росатом\", дори и китайците, не са в състояние сами, а знаете, че условията в конкурса са оборудването да бъде на \"Росатом\", припомни Илиев, цитиран от БГНЕС.Бившият директор припомни свое твърдение, че България има нужда от тази централа – особено при сегашното състояние на цените на тока в Европа. Илиев е категоричен, че със сигурност цената на тока от АЕЦ “Белене“ няма да е 3-4 пъти по-висока, както се твърди от много време насам.Процедурата за избор на стратегически инвеститор по проекта АЕЦ „Белене“ стартира на 22-ри май. Българската страна ще участва в проектната компания, екплоатираща АЕЦ „Белене“ с апортна вноска на активите, в това число – лицензираната площадка, наличното оборудване, издадените решения, разрешение, лицензи и други документи, свързани с проекта. В процедурата са заложени редица условия с цел максимална защита на имуществения интерес на българската страна.Процедурата за избор на стратегически инвеститор за АЕЦ “Белене“ е разработена така, че в строителството се разрешава да вземат участие и други инвеститори с миноритарен дял. В конкурса по строителството ще могат да се включат и бизнес компании или лица, които имат намерение да сключат дългосрочни договори за изкупуване на енергия.В задължителните условия на конкурса е записано, че кандидат-инвеститорът ще е задължен да използва произведеното оборудване, да бъдат използвани всички издадени лицензи, да не се променя по никакъв начин дизайнът на оборудването, да се придържа към одобрения проект от Европейската комисия през 2007 година.Най-висока оценка ще получи онзи инвеститор, който предложи участие на над 30% български фирми. Всеки кандидат, който предложи по-висок дял, ще има и по-висока оценка при следващото участие в конкурса, обясни Петкова.По отношение на стойността на проекта, изграждането не трябва да надвишава 10 млрд. евро, колкото е оценката на Българската академия на науката и консултанта HSBC. Максимален срок за реализация до 10 години.", "date": "2019.08.05", "title": "Петър Илиев: Има сериозен интерес към АЕЦ „Белене“"}
{"url": "https://www.novinite.bg/articles/178790/Do-Nova-godina-cenata-na-svinskoto-u-nas-shte-bade-s-okolo-50", "text": "'До Нова година цената на свинското у нас ще бъде с около 50% по-висока отколкото е била в началото на 2019 г. Средната му цена ще е 7,50 лв.'' Това заяви пред bTV експертът на Асоциацията на месопреработвателите в България Кирил Вътев.''Цената вече се е повишила с около 40% от началото на годината досега и то не само у нас, а в цяла Европа, но ситуацията с африканската чума ще допринесе за още едно поскъпване'', каза той. Според него има и лек отлив от консумацията на свинско у нас напоследък, в рамките на около 5%. До дефицит от свинско според него едва ли ще се стигне, по-скоро проблемът е, че целият отрасъл ще пострада и загубите ще са милиардни.''Мухи и комари също могат да пренасят заразата от африканска чума по свинете'', каза микробиологът проф. Христо Найденски.''Правени са такива опити със заразени мухи и е научно доказано, че този път на разпространение на болестта е наравно с разпространението чрез дивите свине, хранителни отпадъци и т.н. Африканската чума по свинете е много сериозно заболяване с висока смъртност. Дори животното да остане живо, то продължава да носи вируса'', допълни Найденски. Според него поне още 5-6 години в България ще имаме проблеми с чумата, независимо дали ще успеем да потушим сегашния пик на болестта.", "date": "2019.08.05", "title": "До Нова година цената на свинското у нас ще бъде с около 50%"}
{"url": "https://www.novinite.bg/articles/178785/Kilometrichno-zadrastvane-na-Trakiya-zaradi-katastrofa", "text": "Километрично задръстване се образува на магистрала „Тракия” заради пътен инцидент.Около 07:30 часа сутринта микробус е самокатастрофирал. Инцидентът е станал около 102 километър в посока Бургас. Двама мъже са пострадали.  Микробусът им се обърнал и препречил пътя в основната и аварийната лента. Бързо се образува опашка от около 5 километра.В задръстването става и втора лека катастрофа, при която се удрят четири автомобила.   Няма пострадали.От АПИ предупреждават шофьорите да се движат с повишено внимание и съобразена скорост.", "date": "2019.08.05", "title": "Километрично задръстване на „Тракия” заради катастрофа"}
{"url": "https://www.novinite.bg/articles/178802/Bedstveno-polojenie-i-v-Svishtov-zaradi-chumata", "text": "Кметът на Свищов Генчо Генчев обяви от днес до 11 август бедствено положение в общината заради африканската чума по свинете в промишлената ферма в село Българско Сливово.Започна умъртвяването на 17 500 животни. В кампанията се включва и военното поделение в Белене, съобщава БНР.Огнището на чума в свинекомплекса в Българско Сливово беше регистрирано на 31 юли. Решението за бедственото положение беше взето след две извънредни заседания днес на общинската епизоотична комисия.„Вече започна операцията по умъртвяването на животните и извозването на труповете до местата, там, където трябва да бъдат загробени. Искаме помощ от поделение 28880 гр. Белене, с което да се осигури специализирана техника, тъй като това са много животни, за кратко време трябва да бъде унищожено и ликвидирано огнището“, заяви Генчев.Отменят се всички масови мероприятия в Свищовско, спира се продажбата на животни по пазарите, ще бъдат направени контролно-пропускателни пунктове за затягане на контрола по превоз на животни.Кметът на Свищов и председател на общинската епизоотична комисия Генчо Генчев по-рано посочи, че се налага да бъде потърсена помощ от държавата и армията относно терена и неговото почистване.„Ще е необходима изключително много техника. Това са много животни, които трябва да бъдат загробени. Процес, който изключително много затруднява ситуацията, и ние трябва да действаме много организирано, адекватно и бързо, за да можем да приключим“, заяви той.Кметът на Свищов увери по-рано също, че домакинствата в общината са унищожили домашните си прасета.", "date": "2019.08.05", "title": "Бедствено положение и в Свищов заради чумата"}
{"url": "https://www.novinite.bg/articles/178786/Chetvarto-denonoshtie-prodaljava-blokadata-na-patya-Yambol-Sliven", "text": "Четвърто денонощие продължава блокадата на пътя Ямбол-Сливен. Протестиращите са на място от петък следобед.Собствениците на домашни прасета от района твърдят, че животните им не са болни и не разбират какво налага умъртвяването им. Животновъдите от малки ферми настояват също държавата да ги извади от обхвата на мерките за домашните свине.Заради продължаващата блокада полицията отбива движението по обходни маршрути.Същевременно започват проверки по селата в различни области за неунищожени домашни свине. Сред райони, които ще бъдат инспектирани, са Добричко, Сливенско и Бургаско. Вече изтече крайният срок, в който стопаните трябваше да умъртвят доброволно животните си. Ако по време на шестмесечната карантина някой започне да отглежда нови прасета, глобата ще е до 1 000 лева.Желязко Христов казва, че отглежда щастливи прасета в сливенското село Глуфишево.„Общи, големи боксове, с голямо пространство, минимум 4 кв. м. на прасе да се полага, за да се чувстват щастливи. Храната им е биологично чиста, също са щастливи, те затова са здрави. Затова и като го консумираш не ти вреди”, обяснява животновъдът Желязко Христов.Фамилната ферма създава несубсидирано, в продължение на близо 30 години.„Ние не сме подпомагани като зърнопроизводителите със субсидии. Не сме подпомагани от държавата. От нас се иска да работим”, заявява Желязко. „С двете си ръце, керемида по керемида, всичко съм правил аз”.Фермата е и основният поминък на семейството с три деца.„Моите деца са хранени, откак са родени, само с биологична храна. Месото си произвеждаме, пилетата, яйцата, хляба също, защото имаме земя и вкъщи печем хляб. Купуваме единствено захар и олио от магазина. Никога не са боледували, изцяло на биохрана са”, разказва Желязко Христов.Сега казва, че е готов с клечка кибрит да затрие създаденото в резултат на дългогодишен труд - негов и на семейството му.„Тези животни аз ще ги изгоря. Ще ги запаля, включително със свинефермата, но от тук животно няма да излезе”, заявява Христов.Клечката кибрит на напрежението са мерките на държавата относно т.нар. „заден двор”.Фамилната свинеферма е от затворен тип. Има санитарен контрол, биозащита, животните са регистрирани. Въпреки това попада в обхвата на принудителната евтаназия.„Животните са както виждате с ушни марки, животните са изследвани, взети им са кръвни проби”, заявява Христов.Ако държавата не намери гъвкаво решение за т.нар ферми тип Б, или фамилни, каквато е и на Желязко, той и семейството му ще напуснат родината.„Хората, които протестират, трябва да си отговорят на въпроса: „Защо протестират?”. По медиите към този момент се появяват изявления, че едва ли не индустриалните свиневъди сме противопоставени на личните стопани, които отглеждат прасета за собствените си нужди. Такова нещо няма. Знаем колко труд се полага за отглеждането на едно животно. Ние ценим техния труд както нашия”, заяви пред NOVA Хюсеин Хюсеин, член на УС на Асоциацията на свиневъдите в България. „Идеята не е да си пречим един на друг. Всяко разделение между нас и вас, между държава и общество, може само да допринесе за по-бързото разпространение на чумата”.„Взели сме драконовски мерки за биосигурност”, допълни Хюсеин Хюсеин.  ", "date": "2019.08.05", "title": "Четвърто денонощие продължава блокадата на пътя Ямбол-Сливен"}
{"url": "https://www.novinite.bg/articles/178803/API-Dezinfekcirat-se-otbivkite-za-otdih-na-AM-Marica", "text": "И днес продължава дезинфекцията на пътищата и отбивките за отдих за предотвратяване разпространението на Африканската чума по свинете. Почистват се крайпътните отбивки на АМ „Марица“ като предписаните мерки ще се приложат и за републиканските пътища в област Хасково. Агенция „Пътна инфраструктура“ изпълнява всички задължителни мерки, свързани с предотвратяване на разпространението на заразата. Стриктно се спазват указанията на Министерството на земеделието, храните и горите и на Българската агенция за безопасност на храните.  ", "date": "2019.08.05", "title": "АПИ: Дезинфекцират се отбивките за отдих на АМ „Марица“"}
{"url": "https://www.novinite.bg/articles/178797/BChK-startira-kampaniya-v-podkrepa-na-deca-postradali-ot-PTP", "text": "Българският Червен кръст стартира Втора национална благотворителна кампания в подкрепа на деца, пострадали при пътни инциденти. Целта е в началото на новата учебна година, общественото внимание да бъде насочено към проблема с увеличаващия се детски пътен травматизъм и да се наберат финансови средства, с които да бъде подпомогнато лечението и възстановяването на най-невинните жертви на „войната“ по пътищата. За съжаление статистиката е тревожна, броят им се увеличава драстично с всяка изминала година.Само за 2018 г. 35 деца загубиха живота си, а 1132 бяха ранени. От 5 август до 31 октомври 2019 г. със SMS на кратък номер 1255 може да бъде направено дарение от 1 лев за лечението на дете, пострадало при злополука на пътя.Заедно можем повече. Бъдете с нас!Обединени от мотото „Да опазим децата на пътя“, членовете на Националния дарителски фонд на Български Червен кръст за подпомагане на деца, пострадали при ПТП, стоят зад хуманната кауза вече 15 години. За този период успяхме да подкрепим финансово семействата на 757 пострадали деца. Партньори в Националната кампания са: МВР „Пътна полиция“, Министерство на здравеопазването, Министерство на транспорта, информационните технологии и съобщенията, Държавна агенция „Безопасност на движението по пътищата“, Съюз на българските автомобилисти, Националното сдружение на автобусните превозвачи в България, ЗК „Лев Инс“ АД, БНТ, БНР, Метромедиа, „Метрополитен“ ЕАД, „Кресли адвъртайзинг“.", "date": "2019.08.05", "title": "БЧК стартира кампания в подкрепа на деца, пострадали от ПТП"}
