{"url": "https://www.novinite.bg/articles/165295/Komisiyata-po-otbrana-shte-zasedava-vav-Varna", "text": "Комисията по отбрана към Народното събрание ще проведе изнесено заседание в Командването на Военоморските сили във Варна. Дневният ред включва обсъждане на ролята и мястото на Военноморските сили в отбраната на страната. Във Варна се очаква да пристигне и министърът на отбраната Красимир Каракачанов.", "date": "2018.10.01", "title": "Комисията по отбрана ще заседава във Варна"}
{"url": "https://www.novinite.bg/articles/165316/Do-sedmica-BAN-se-proiznasya-za-mantinelata-na-Svoge-Sofiya", "text": "До седмица се очаква да излязат резултатите от експертизата на БАН за здравината на мантинелата, която не успа да спре автобуса на 25 август край Своге. Веднага след трагедията, със 17 загинали, неправителствена организация сигнализира, че мантинелата не била по стандартите, нямала здравината, която може да предотврати падането на рейса, пише Опасният участък от пътя София – Своге, на който катастрофира автобус и загинаха хора вече е с подменена настилка. Поставен е износващ асфалт и шумяща маркировка, които да повишат безопасността на пътя.Дни след трагичния инцидент изпълнителят на ремонта на пътя Трейс Своге обеща да започна отстраняването на дефектите по II -16 Своге – София след приключване на процесуално – следствените действия.", "date": "2018.10.01", "title": "До седмица БАН се произнася за мантинелата на Своге – София"}
{"url": "https://www.novinite.bg/articles/165317/Sofiya-Karting-vze-uchastie-v-mejdunarodno-sastezanie-sas-samodelna-kolichka", "text": "Тази неделя столичният булевард „Черни връх“ се превърна в истинска арена за всички дръзки мечтатели и авантюристи. Под слогана „Важно е да си бърз, но по-важно е да си неповторим!“, Десетки отбори премериха сили в международното състезание на Redbull Soapbox 2018, което обединява хората с бензин в кръвта в еднодневна надпревара със самоделни колички. София Картинг Ринг представиха своя самоделен модел, който се задвижва само от творческия дух, оригиналност и страст към скоростите, а за гориво се използва само гравитацията и силата на отбора. Това уникално състезание с безмоторни самоделки е предизвикателство както за начинаещите, така и за опитните състезатели. За отбора на София Картинг времето от старта до финиша бе взето само за 54.08 секунди, като трасето бе преодоляно с няколко загуби по шасито на самоделната машина и бурни овации на хилядната публика.", "date": "2018.10.01", "title": "София Картинг взе участие в международно състезание със самоделна количка"}
{"url": "https://www.novinite.bg/articles/165318/Vrachvane-na-Grajdanskata-nagrada-na-Evropejskiya-parlament-na-5-oktomvri-v-Sofiya", "text": "Лауреатът на Гражданската награда на Европейския парламент за 2018 г. за България е архимандрит Партений Фидановски, игумен на Бигорския манастир. Той ще бъде награден на официална церемония, организирана от Бюрото на ЕП в България в партньорство с Народното събрание. Сред гостите на събитието ще бъдат представители на държавни институции, НПО и журналисти. Събитието ще се състои на 5 октомври (петък) от 10.30 часа в северното фоайе на Народното събрание.Лауреатът на тазгодишното издание на наградата ще се срещне лично с председателя на Народното събрание Цвета Караянчева, след което ще бъде приветстван от депутатите в пленарната зала.Церемонията по връчване на наградата ще бъде открита от Теодор Стойчев, ръководител на Бюрото на Европейския парламент в България. След обръщение от страна на г-жа Караянчева ще последва изказване от д-р Андрей Ковачев (ЕНП), издигнал номинацията на архимандрит Партений, както и от страна на самия лауреат. Архимандрит Партений ще се срещне и с членове на парламентарната комисия по вероизповеданията и правата на човека.ЛауреатътАрхимандрит Партений Фидановски е предложен от д-р Андрей Ковачев (ЕНП) със следните аргументи: „Архимандрит Партений Фидановски развива широка обществена дейност, организира концерти, изложби и беседи в областта на културното наследство на различните етнически и религиозни групи не само в региона на Бигорския манастир, но и в Македония, Албания и България. По този начин той допринася за укрепването на европейския дух и ценности на общностите в региона. Чрез дейността си архимандрит Партений насърчава преодоляването на вътрешните разделения между гражданите на Македония, както и по-добрата им интеграция с гражданите на съседните държави. През 2017 г. архимандрит Партений и монашеското братство на Бигорския манастир решително подкрепят подписването на Договора за добросъседство между Македония и България, благодарение на който се решават редица отворени въпроси между двете страни и се преодоляват проблеми, трупани с десетилетия. В този критичен исторически момент архимандрит Партений има смелостта да отстоява истината, посланията за добросъседство, европейско сътрудничество и подкрепа за подписания Договор. Благодарение на силния си авторитет сред гражданите на Република Македония, архимандрит Партений успява да повлияе на общественото мнение в полза на историческия Договор. Той публично заема непопулярната по това време позиция, че „текстът е в духа на европейското право, без щети и подценявания на едната или другата страна“. Благодарение на подписания документ и решените двустранни проблеми се отвори пътят към европейска интеграция на Република Македония.“Мотивите на българското журиВ рецензията си журито в състав Асим Адемов (ЕНП), Момчил Неков (С&Д), Илхан Кючюк (АЛДЕ) и Ангел Джамбазки (ЕКР) изразява подкрепата си към номинацията на архимандрит Партений Фидановски за наградата Европейски гражданин на годината поради безспорния му принос в културния, духовния и обществения живот на Балканите, възстановяването и поддържането на Бигорския манастир, защитата на културното и духовно наследство и на европейските ценности. През изминалата година той е бил един от най-големите привърженици на подписания между Република България и бивша югославска република Македония Договор за добросъседство, допринасяйки за затоплянето на отношенията между двете страни. Журито отбелязва, че подкрепата, изразена от цялото братство на Бигорския манастир, начело с архимандрит Партений, несъмнено ще помогне за европейската интеграция на бившата югославска република Македония.Наградата за европейски гражданин на ЕПОт 2008 г. насам Наградата за европейски гражданин се присъжда на граждани и организации, които са допринесли за насърчаване на по-доброто взаимно разбиране и по-тясната интеграция между гражданите на ЕС или за улесняването на трансграничното и транснационално сътрудничество в Съюза. Наградата е под формата на почетен медал и има символично изражение.През 2018 г. общо 50 лауреати ще получат почетния медал на Наградата и ще бъдат поканени на съвместно събитие на 9 октомври в Брюксел, където ще им бъдат връчени почетни дипломи. Селекцията на 50-те лауреати беше извършена от европейско жури, ръководено от заместник-председателя на ЕП Силви Гийом (С&Д). То направи своя избор, след като българското национално жури класира българската номинация.През 2016 г. с Наградата за европейски гражданин на ЕП бяха удостоени младият учител Мариана Пенчева за нейната всеотдайност при обучението на група млади хора със собствени средства и поетът Иван Николов за създаването на по-тясна интеграция през международните граници, спомагайки едновременно и за опазването и популяризирането на богатото българско културно многообразие. През 2015 г. лауреат бе Народно читалище „Бъдеще сега 2006“ за приноса му към по-доброто взаимно разбирателство и по-тясната интеграция в областта на културата и образованието. Сред лауреатите на наградата на ЕП за 2014 г. бяха доброволците от СУПЦ „Анастасия д-р Железкова“ (Варна) и журналистът Христо Христов. През 2013 г. тя бе присъдена на покойният акад. Валери Петров и д-р Милен Врабевски от фондация „Българска памет“, а през 2012 – на Петър Петров.", "date": "2018.10.01", "title": "Връчване на Гражданската награда на Европейския парламент на 5 октомври в София"}
{"url": "https://www.novinite.bg/articles/165312/NDK-360-sabra-okolo-3000-lv-za-aleya-i-ploshtadka-na-Vitosha", "text": "Над 3000 лв. са събрани от благотворителната инициатива „Витоша – достъпна за всеки“, която беше част от спортния празник „Европейска вечер на спорта“ в събота, в НДК. Средствата ще бъдат използвани за изграждане на алея и спортна площадка в местността „Игликина поляна“ и други места за хора с увреждания, научи Емоции и смях предизвика състезанието по ориентиране из коридорите на НДК, което бе организирано съвмество с федерацията по ориентиране. Много забавления, емоции, награди и победи донесе Европейската нощ на спорта на столичани.", "date": "2018.10.01", "title": "НДК 360 събра около 3000 лв. за алея и площадка на Витоша"}
{"url": "https://www.novinite.bg/articles/165315/Rabotna-grupa-prie-promeni-za-kandidatstvane-v-detskite-gradini-v-Sofiya", "text": "По-малки и по-големи деца от възрастовата група, при положение, че има чакащи в същата възраст,  няма да участват в класирането за детски градини в София, научи Столица.bg. Това бе установено от Протокол на заседанието на работна група към Столична община. Решението е взето на 27 септември и е обявено на официалната страница на системата за кандидатстване, информира .Досега в класирането участваха по-малки и по-големи малчугани от определената възрастова група, но според мнението на работната група това противоречи на изискванията на чл. 14, ал. 10 от Наредбата за прием на деца в общинските тедски градини и в подготвителните групи в общинските училища в СО. В момента в първа група на детската градина има деца, който са на 2 години, подходящи за ясли. Но тъй като за яслите в София има около 3000 чакащи, малчуганите тръгват направо на градина, установи проверка на Столица.bg.По заповед на кмета Йорданка Фандъкова работната група е разгледала и обсъдила въпроси свързани с приема на деца в ясли и детски градини в Столична община.  До извършване на промяната в системата родителите ще заявяват пред директора на детското заведенияжеланието за кандидатстване с по-голяма или по-малка възрастова група.Директорът ще изпраща мотивирано искане до работната група към дирекция „Образование“за произнасяне на постъпилите заявления. При спазването на чл. 14, ал. 10 от Наредбата работната група ще взима решение за прием на децата в съответната възрастова група.За класирането от 28 септември всички направени промени във възрастовата група – по голяма или по-малка, ще са приведени към годината на раждане на детето. Родителите ще трябва наново да кандидатстват за желаните детски традини или училище, пише в Протокола на работната група. Изключения за промяна на възрастовата група ще се правят, ако за детето има издадена заповед от Регионалния център за подкрепа на процеса за приобщаващо образование.11 са членовете на работната група, в която участват експерти от „Образование“ на СО, от социални заведения и неправителствени организации. Ето приетите деца от класирането на 29 септември т. г.: Набор 2012 –24 деца, Набор 2013 – 43 деца, Набор 2014 – 50 деца, Набор 2015 – 65 деца, Набор 2016 – 54 деца, Набор 2017 – 11 деца.", "date": "2018.10.01", "title": "Работна група прие промени за кандидатстване в детските градини в София"}
{"url": "https://www.novinite.bg/articles/165319/Viceprezidentat-V-Sofijskiya-universitet-Sv-Kliment-Ohridski-se-formira-badeshteto-na-Balgariya", "text": "„Във всички факултети на Софийския университет „Св. Климент Охридски“ се ражда и формира бъдещето на България. Младата ви енергия ни е толкова необходима днес за сплотяваща идея и национална кауза.“ С тези думи вицепрезидентът Илияна Йотова приветства студентите при откриването на новата академична година в СУ „Св. Климент Охридски“. Илияна Йотова пожела на студентите да мечтаят смело и свободно. „На вас разчитаме да преведете страната ни през изпитанията на кризи, да я утвърдите като модерна и развита страна – мястото, което заслужава“, заяви вицепрезидентът. „Нуждаем се от много по-големи инвестиции в знанието, в образованието и науката. За мъдростта на един държавник се съди по отношението му към училището – от най-малкото до най-голямото, към учителя в основното училище до професора в университета“, отбеляза Илияна Йотова. Тази година Софийският университет чества своята 130-годишнина. „130-годишната история на университета носи в себе си много изпитания и трудности, но е познала славата и възхода. Историята на Софийския университет започва с историята на току-що освободената, но прохождаща държава, история, разказана през образованието и науката. Историята на един народ, готов за своето ново Възраждане, на неговите духовни водачи“, посочи вицепрезидентът. По думите на Илияна Йотова благодарение на преподавателите и студентите отдавна престижът на университета е излязъл извън пределите на страната и има своето място в световното развитие на науката и образованието. Университетът привлича много млади хора от други държави. „Все повече момчета и момичета от български произход от историческите ни диаспори се завръщат към родината и пътят им започва именно оттук“, отбеляза вицепрезидентът. Илияна Йотова изтъкна, че през годините Софийският университет остава верен на традицията винаги да бъде първи, сред най-добрите. Вицепрезидентът завърши приветственото си слово с думите: „Положихме свежи цветя пред фигурите на Евлоги и Христо Георгиеви. Убедена съм, че  най-големият дар за тях е да видят изпълнено завещанието си – желание за повече образование, просветено общество, буден народ, който помни древната си история и иска да строи бъдеще!“ Заедно с ректора на СУ проф. Анастас Герджиков вицепрезидентът Илияна Йотова и заместник министър-председателя Томислав Дончев връчиха студентските книжки на 17 първокурсници-лауреати от олимпиади.", "date": "2018.10.01", "title": "Вицепрезидентът: В Софийския университет „Св. Климент Охридски“ се формира бъдещето на България"}
{"url": "https://www.novinite.bg/articles/165321/Kaligrafskata-izlojba-Svetat-na-Gendji-Monogatari-gostuva-v-Sofiya", "text": "Предстои откриването на изложбата на съвременна калиграфия „Светът на Генджи Моногатари“. Официалното откриванена събитието ще бъде на 2 октомври от 18:00 ч. в галерия „Средец“ на Министерството на културата и ще продължи до 12 октомври. Изложбата е част от29-ите Дни на японската култура в България и се организира от посолството на Япония и с подкрепата на Министерство на културата. Входът е свободен през всички дни, освен в деня на откриването, когато ще се изисква покана. За пореден път българската публика ще може да се потопи в богатите традиции на Япония. Изложбата включва творби, съчетаващи изкуството на калиграфията шо и японската живопис нихон-га, които ще представят тайнствения свят на романа „Генджи Моногатари“. По време на официалното откриването на изложбата гостите на събитието ще могат да се насладят на оригиналната демонстрация на калиграфия на самата авторка Сенсуй Оикава, която след това ще изпълни в собствен съпровод на кото някои от най-известните стихове уака от „Генджи Моногатари“. Романът „Генджи Моногатари“, създаден в началото на XI в., е най-представителното произведение в класическата японска литература, което се отличава и със значителния си обем. В 3-те части с общо 54 глави, творбата описва възходите и несгодите, с които е изпълнен животът на главния герой – принц Хикару Генджи, живял през периода Хейан. Произведението е създадено преди повече от 1000 години от придворната дама Мурасаки Шикибу, която и досега си остава една от най-значимите поетеси за този период. „Генджи Моногатари“ е преведен на над 20 езика и се чете по цял свят. Текстът включва и около 800 стихове уака, които рисуват още по-описателно сцените, действията и вътрешните образи на героите. Съвременната майсторка на японската калиграфия Сенсуй Оикава има богата творческа биография, от която неизменна част са многобройните й национални и международни изложби. Първото й посещение в България е през 1981 г., в качеството си на най-младия член на японска делегация от специалисти по класическа японска литература. Тогава Сенсуй Оикава представя своя калиграфска изложба в Народната библиотека и дарява на фонда й своите творби. 37 години по-късно Сенсуй Оикава е отново в България, за да покаже изложбата „Светът на Генджи Моногатари“, чиято тема разработва през целия си живот. Програмата с всички събития в рамките на Дни на японската култура 2018 пък може да откриете тук: http://www.bg.emb-japan.go.jp/files/000394988.pdf. Заповядайте на едно от 17-те събития в София, Варна, Стара Загора и Казанлък тази година и се докоснете до уникалния дух на Япония! ", "date": "2018.10.01", "title": "Калиграфската изложба „Светът на Генджи Моногатари“ гостува в София"}
{"url": "https://www.novinite.bg/articles/165314/Obshtinski-savetnik-Fermerskiyat-pazar-e-pryak-pat-ot-proizvoditelya-do-klienta", "text": "Хиляди столичани се радваха на фермерския пазар в парка „Заимов“ в неделя. Всеки намери каквото си търсеше. Плодове, зеленчуци, месни деликатеси и все от производителя, пише „За пет години успяхме да развием Фермерските пазари в София, като пряк път от производителя до крайния клиент!“, похвали се в социалната мрежа зам.-председателят на СОС и общинският съветник Николай Стойнев. Фермерският пазар бе организиран от общинското дружество Пазари Юг и Хранкооп.Освен кулинарни изкушения имаше и артработилници за сувенири. Столичани бяха сигурни в качеството на храните и останаха доволни от предлаганите стоки от различни краища на страната. По щандовете имаше разообразие от плодове и зеленчуци, хляб с квас, мед и пчелни продукти, сиропи, лютеници, билки, подправки, разнообразни млечни продукти и още много интересни предложения.", "date": "2018.10.01", "title": "Общински съветник: Фермерският пазар е пряк път от производителя до клиента"}
{"url": "https://www.novinite.bg/articles/165328/89-godishen-pacient-opita-da-ubie-saseda-si-po-leglo", "text": "Лежащо болен пациент опита да убие мъжа, с когото е бил настанен в една болнична стая. Случката е станала във варненската болница „Света Анна“ в 3 часа след полунощ, информира Нова.Нападателят Димитър е на 89 години. Той е удрял по главата 80-годишния Тодор със стойката за системи. Пострадалият е в клинична смърт след инцидента. Двамата са лежали в отделението по коремна хирургия, а Димитър се е възстановявал след операция от предния ден. Окръжната прокуратура разследва опит за убийство. Ще бъде назначена съдебнопсихиатрична експертиза на Димитър Ш. Той ще бъде привлечен като обвиняем. Действията по разследването продължават.", "date": "2018.10.01", "title": "89-годишен пациент опита да убие съседа си по легло"}
{"url": "https://www.novinite.bg/articles/165298/Kmetat-na-Hitrino-se-otchita-pred-grajdanite", "text": "Кметът на Хитрино Нуридин Исмаил ще отчете как са изразходени средствата за пострадалите след инцидента през 2016 година. Той ще представи и своята позиция по повод въпросите за злоупотреби с даренията, повдигнати от омбудсмана Мая Манолова.След това кметът ще присъства на организирана от Радио Шумен среща от 13.30 ч. На място Нуридин Исмаил ще отговори на въпроси на жителите защо има недоволни хора и съмнения за източване на средства.", "date": "2018.10.01", "title": "Кметът на Хитрино се отчита пред гражданите"}
{"url": "https://www.novinite.bg/articles/165322/Shte-uvelichat-li-pensiite-predsrochno", "text": "Увеличението на пенсиите с 5.7 процента да бъде направено преди 1-ви юли догодина - това предложение се обсъжда в социалното министерство, съобщи ресорният заместник-министър Султанка Петрова, като уточни, че не е сигурно, дали това ще бъде възможно. Идеята е доходите на пенсионерите да бъдат увеличени предсрочно, заради новото поскъпване на природния газ и повишаването на размера на жизнената издръжка. Миналата седмица депутатът от ДПС Хасан Адемов обяви, че партията има готовност да предложи индексирането на пенсиите да стане от 1 април, вместо от 1 юли, заради вдигането на цените на горивата и стоките от първа необходимост.", "date": "2018.10.01", "title": "Ще увеличат ли пенсиите предсрочно?"}
{"url": "https://www.novinite.bg/articles/165311/Izdirvat-dvama-izcheznali-dyadovci-v-Rodopite", "text": "Двама възрастни мъже са изчезнали безследно в петък и се издирват от полицията в Смолян.По-възрастният от тях - 93-годишния Хасан Ахмедов, се е загубил в района на село Дрянка, община Баните. Дядото е излязъл за гъби в гората и не се е върнал. След подаване на сигнала е търсен с кучета, но няма резултат, обясниха от полицията.Другият изчезнал е Хамид Емирски от маданското село Средногрци, който е на 79 години. Мъжът последно бил забелязан в петък към 17:00 часа в района на „Хевея ким“, подпирайки се с бастуна в посока селото. Емирски е издирван от три дни. Той обичал да пътува, като ходел и на далечни места от селото си като Кърджали, и се предполага, че може да е хванал автобус и да е отишъл пак до някой град.", "date": "2018.10.01", "title": "Издирват двама изчезнали дядовци в Родопите"}
{"url": "https://www.novinite.bg/articles/165301/Dneven-horoskop-za-ponedelnik", "text": "Повишавате тон на погрешния човек. В яда си сте способни да изречете тежки думи, които после няма да можете да върнете назад, а извинението няма да свърши работа. Постарайте се да запазите яростта в себе си, докато лошото настроение не отмине.Опитвате се да си нарисувате картина на бъдещето такова, каквото искате да бъде. Няма как да знаете какво ще се случи, но и не можете да определите ясно желанията си. Решете какво искате и работете за неговото осъществяване.Недейте да си играете с търпението на околните. От вас зависи успешното изпълнение на групова задача, а вие изобщо не полагате необходимите усилия. Харесва ви да дразните останалите, но поведението ви няма да бъде от полза за вас. Вижте повече на :", "date": "2018.10.01", "title": "Дневен хороскоп за понеделник"}
{"url": "https://www.novinite.bg/articles/165299/Prostrelyaha-35-godishen-maj-vav-Veliko-Tarnovo", "text": "35-годишен мъж с огнестрелна рана в областта на гърдите е настанен в реанимацията на областната болница във Велико Търново.Мъжът е намерен от негови близки в дома му в Лясковец тази сутрин, пише ''24 часа''. Те веднага потърсили помощ на тел.112. На място пристигнали екипи на спешна помощ и полицията.Простреляният е докаран в болницата в тежко състояние. Случаят се изяснява.", "date": "2018.10.01", "title": "Простреляха 35-годишен мъж във Велико Търново"}
{"url": "https://www.novinite.bg/articles/165300/Izzeha-nad-120-kg-marihuana-v-plevensko-selo", "text": "Служители на РУ-Кнежа Иззеха над 120 кг марихуана от частен имот в село Гостиля. За 24 часа са задържани двама мъже на 33 и 37 години, и 34-годишна жена.При проверка на дворното място на адреса, собственост и обитавано от 33-годишен и в необитаемо съседно дворно място криминалистите установили засадени и отглеждани растения от рода на конопа. Открити са 34 растения от рода на конопа, със зелена листна маса и съцветия, с общо тегло 126,385 кг.При направен полеви наркотест листната маса реагирала на марихуана. Предстои назначаване на физико-химическа експертиза. Уведомена е прокуратурата.Образувано е досъдебно производство за извършено престъпление по чл.354 в, ал.1 от НК. Работата по случая продължава под наблюдението на прокуратурата.", "date": "2018.10.01", "title": "Иззеха над 120 кг марихуана в плевенско село"}
{"url": "https://www.novinite.bg/articles/165327/Kakvo-badeshte-ochakva-scenite-na-Nacionalniya-studentski-dom", "text": "Преди 17 години пожар унищожава големия салон на Националния студентски дом в столицата, откъдето тръгват някои от най-големите ни артисти.По инициатива на Националното представителство на студентските съвети и с подкрепата на студентските организации, сега Домът подема кампания по възстановяването на унищожените зали и пространства за академично творчество. „Над милион и половина ще струва възстановяването на залите с пълната им функционалност, но ние искаме да започнем. С доброволен труд и дарения да се позатегнат онези пространства, които по-лесно могат да се въведат в експлоатация… За това вярвам, че духът ще бъде необходим, макар и средствата да не са  за подценяване. И вече имаме доказателства в тази насока“.Това разказа в студиото на „Нашият ден“ настоящият директор на НСД, Христиан Даскалов.", "date": "2018.10.01", "title": "Какво бъдеще очаква сцените на Националния студентски дом"}
{"url": "https://www.novinite.bg/articles/165307/19-godishen-bez-knijka-podkara-kamion-ubi-shofor-na-patya", "text": "Шофьор е загинал при челен сблъсък на пътя между Пловдив и Пазарджик край разклона за село Костиево. Инцидентът е станал в неделя вечерта, а сигнал е получен около 21.20 часа.Ударили се товарен автомобил, управляван от 19-годишен без шофьорска книжка, и лек автомобил, чийто 44-годишен водач е починал на място.Неправоспособният младеж е настанен в болница без опасност за живота. Медицинска помощ е оказана на негов 16-годишен спътник. По случая е образувано досъдебно производство. Изясняват се причините за катастрофата.При друг инцидент от тази сутрин 46-годишен шофьор загина на пътя между селата Градина и Плодовитово. Автомобилът му със старозагорска регистрация се е ударил в дърво. В колата е пътувала и 36-годишна жена, която е откарана в болница с множество наранявания.", "date": "2018.10.01", "title": "19-годишен без книжка подкара камион, уби шофьор на пътя"}
{"url": "https://www.novinite.bg/articles/165313/Prodaljava-sazdavaneto-na-bus-lenti-v-stolicata", "text": "Продължава кампанията на Столична община за приоритизиране на градския транспорт, чрез създаването на повече бус ленти на територията на града, коментират в социалната мрежа, информира Припомняме, че нови бус ленти бяха направени по бул. „България“ от ул. „ проф. Фритьоф Нансен“ до ул. „Гоце Делчев“ в двете посоки и по бул. „Евлоги и Христо Георгиеви“ от „Фритьоф Нансен“ до ул. „Христо Смирненски“, посока Орлов мост.Тази мярка ще подпомогне превръщането на градския транспорт в много по-удобен и навременен, чрез избягването на натоварения трафика в града.", "date": "2018.10.01", "title": "Продължава създаването на бус ленти в столицата"}
{"url": "https://www.novinite.bg/articles/165325/Alo-izmamnici-prevarnaha-vazrastna-jena-v-svoj-kurier", "text": "Телефонни измамници отмъкнаха близо 50 000 лева от възрастна жена от Хасково. След това я убедили да стане техен куриер. Измамената попада в схема на още шест престъпления.75-годишната Маргаритка Михайлова е самотно живееща жена от Хасково. Преди четири месеца става жертва на телефонна измама. Дава на непознати всичките си спестявания.\"През месец май е станала жертва на телефонна измама. Направила е няколко транзакции – изтегля 18 000, 7000 и още 24 000 лева на територията на страната, като последните две са във Велико Търново. Изтеглила е парите и ги е предала на телефонните измамници, като самата тя ги е донесла и ги оставила на различни места в Търново. Няколко пъти се натъкваме на подобни случаи – хората да ги карат освен всичките пари, които са в тях, да теглят пари от банките, да изпразват сметките и да ги предоставят“, разказа началникът на сектор „Криминална полиция” Илиян Личев.След като разбира, че е измамена, жената не се обажда в полицията, а се свързва с извършителите. Така попада в най-новата схема – получава обещание и шанс, че ще си върне парите, ако им стане \"муле\". Маргаритка Михайлова се съгласява. В средата на миналата седмица, след поредното си пътуване от Хасково до Велико Търново и участие в поредната измама като \"муле\", 75-годишната жена сваля картите пред търновските криминалисти.От началото на годината до края на месец август са регистрирани общо 725 измами. За същия период са установени и задържани 87 извършители на този вид престъпления. Анализът сочи, че спрямо същия период на миналата година има спад с 25% на измамите. По случая от Хасково с давност четири месеца и последвали още шест телефонни измами с участие на измамена възрастна жена тепърва се започва работа.", "date": "2018.10.01", "title": "“Ало“ измамници превърнаха възрастна жена в свой куриер"}
{"url": "https://www.novinite.bg/articles/165309/Zakopchaha-bankomatni-obirdjii", "text": "Полицейска операция се проведе в неделния следобед в центъра на Кърджали. Направен е оглед на банкомат, който се намира до местен банков офис. На място е закарана подвижната лаборатория на криминалистите.Оглед е правен и на банкомат, който е на друг булевард в центъра, пише 24rodopi.com.Очевидци споделиха, че полицейската операция се провежда от обедните часове и на място до единия банкомат били доведени задържани лица.\"Около 3 часа работиха криминалистите в района на банката, на място пристигнаха всички служители на клона. По-късно бе направен оглед на банкомат на бул. \"Тракия\", но устройството не бе запечатано\", казаха още очевидците. Задържани са двама души - мъж и жена. Те били ангажирани от международна престъпна група, която се занимаваща се с компрометиране на данните от разплащателни карти и незаконни транзакции.Жената, на възраст около 60 години, и по-младият мъж били изпратени в Кърджали да поставят скимиращи устройства. „Ключовите фигури в групата вероятно са някъде в Индонезия или другаде в изчакване на данните, за да започнат източването на сметките.Това е положението, за съжаление. Задържаните не знаят кои са важните хора във веригата, вероятно са от 2-3 дни в Кърджали, за да поставят „папагали“, коментира запознат със спецификата на дейност на международните мрежи от този вид.", "date": "2018.10.01", "title": "Закопчаха банкоматни обирджии"}
{"url": "https://www.novinite.bg/articles/165330/Dvojno-poveche-sluchai-na-rak-na-gardata-pri-jeni-mejdu-30-i-35-godini", "text": "Двойно са се увеличили случаите на рак на гърдата при жени, на възраст между 30 и 35 години у нас. Оказва се, че 60 на сто от операциите, извършени през първата половина на 2018 година във столичната Първа АГ болница „Св. София”, са заради рак на гърдата. Това заяви директорът на лечебното заведение д-р Гергана Коларова при откриването на шестата кампания за ранна диагностика на карцином на млечната жлеза, която се осъществява със съдействието на Столична община. В инициативата се включват и Първа и Пета многопрофилни болници, Специализираната онкологична болница, Александровската, „Св. Анна,” както и Военномедицинската академия. „При 370 проведени операции пред 2017 г. 219 от тях са били по повод открит по време на преглед карцином на млечната жлеза. До първото шестмесечие на тази година до момента са направени 254 операции, от които 145 са по повод карцином на млечната жлеза. Това е сухата статистика, а зад нея се крият хора. Искаме да привлечем вниманието на хората и да ги подсетим, че заболяването предизвикателство както за лекарите, още по-голямо за тези, които боледуват, но е само предизвикателство, когато нещата се вземат в ръце и се диагностицира рано. Изходът е завинаги оздравяване и жените забравят, че са боледували“, каза д-р Коларова.", "date": "2018.10.01", "title": "Двойно повече случаи на рак на гърдата при жени между 30 и 35 години"}
{"url": "https://www.novinite.bg/articles/165293/Proval-na-referenduma-v-Makedoniya-36-sa-otishli-do-urnite", "text": "Провал на референдума в Македония. Въпреки че огромно мнозинство подкрепи промяна на името на съседката ни, вотът не постигна необходимата избирателна активност, за да бъде признат за валиден. Малко над 36% от имащите право на глас са отишли да гласуват в неделния ден. Повече от 91% от гласувалите са подкрепили смяната на името, а 5,72% са против.Усмивка на лицето и скандиране в негова чест - това бяха първите публични моменти на Зоран Заев след вота. Въпреки това бъдещето на Македония остава също толкова неясно, колкото беше и преди началото на референдума.„Сега гласът на гражданите, волята на тези, които гласуваха на този консултативен референдум трябва да се превърне в политическа активност в законодателния дом. Очаквам депутатите от ВМРО-ДПМНЕ да се съобразят с гласа на мнозинството гласували. В противен случай няма друго - ще трябва да използваме другата демократична възможност, а това е предсрочни парламентарни избори веднага”, заяви Заев.Той определи референдума като явен успех заради огромното мнозинство гласували с „да”.„Нека не си играем игри с бъдещето на нашата страна и деца. Парламентът е на ход. Ще направя всичко - ще поискам среща с политическите лидери, за да постигнем съгласие. Идва златно време за Македония. Нека да поставим националните интереси и интересите на гражданите пред интересите на политическите партии. Време е да напишем заедно историята”, заяви Зоран Заев на пресконференция след провеждането на референдума.Според македонския премиер „златното време“ се изразява в това, че страната ще се присъедини към ЕС и това ще даде мощен тласък за нейното икономическо, социално и културно развитие. Заев още веднъж отбеляза, че членството на Македония в НАТО и ЕС нямат алтернатива.Необходими са 80 депутати, за да бъдат направени промените в Конституцията. Ако не се съберат тези гласове, тогава може да има избори.„Депутатите трябва да остават своите политически пристрастия и да гласуват. Ако нямаме мнозинство, трябва да направим избори. Ако имате мнозинство от над 90%, които са гласували със „за“, това е успех. Нямам никакво намерение да подавам оставка след подобен резултат“, каза още македонският премиер. Реакцията на опозицията след гласуването показва едно - най-вероятният сценарий са предсрочни избори.„Броят граждани, които не подкрепиха този срамен договор или броят на гражданите, които се въздържаха от гласуване, или пък гласуваха против, е драстично по-голям от онези граждани, които гласуваха „за” договора. Факт е, че договорът с Гърция не получи зелена светлина, а получи стоп от народа”, заяви Християн Мицкоски, председател на ВМРО-ДПМНЕ.Пред парламента в Скопие привържениците на кампанията „Бойкотирам” празнуваха. Всички те искат предсрочни избори, макар да признават, че изходът от тях не е ясен.", "date": "2018.10.01", "title": "Провал на референдума в Македония, 36% са отишли до урните"}
{"url": "https://www.novinite.bg/articles/165303/Nov-trus-v-Indoneziya", "text": "Земетресение с магнитуд 5,1 разтърси отново Индонезия, предаде ТАСС, като се позова на американския Геофизичен институт.Епицентърът на труса е на 101 километра северозападно от град Палу, на дълбочина от 10 километра. Засега няма данни за пострадали и разрушения.Трусът става в момент, в който провинция Централен Сулавеси се опитва да се възстанови от мощното земетресение, станало в петък.Трусът тогава причини и катастрофално цунами. Двете бедствия отнеха живота на над 1200 души по последни данни.", "date": "2018.10.01", "title": "Нов трус в Индонезия"}
{"url": "https://www.novinite.bg/articles/165294/Garciya-vse-oshte-bedstva-oranjev-kod-v-Balgariya", "text": "Хиляди сигнали за бедстващи хора, откъснати по море и въздух острови и близо 3/4 от Гърция в клопката на жестокото време. Това е равносметката от последните два дни след преминаването на циклона “Ксенофон“.Предстои оглед на щетите. В Каламата основният проблем е отнесената плажна ивица от циклона. От зам.-кмета стана ясно, че щетите няма да могат да бъдат обезщетени. Общината обаче ще помогне с почистването на калта след стихията.“Ксефон“ се движи на североизток. Най-тежко е положението в Централна Гърция, в района на Атина. Продължава и издирването на тримата изчезнали на остров Евия.Почти до 11 метра са стигали вълните около Метони. В района на Тасос има наводнени над 200 къщи. Циклонът вече премина и страната постепенно се възстановява.Валежите и ветровете обаче се преместиха към Северозападна Турция. На този етап там има щети, но не и пострадали хора.Силата на циклона “Ксенофон“ вече отслабва. България ще остане в периферията на бурята. Възможни са обаче значителни валежи от в Югоизточна България.", "date": "2018.10.01", "title": "Гърция все още бедства, оранжев код в България"}
{"url": "https://www.novinite.bg/articles/165306/Velikobritaniya-Shte-napusnem-ES-ne-samo-formalno", "text": "Великобритания ще напусне Европейския съюз \"фактически, не само формално\", казва министърът за Брекзит Доминик Рааб в реч, която предстои да произнесе днес, предаде Ройтерс.Рааб предупреждава, че британската \"готовност за компромис не е безгранична\" и че има голяма вероятност Великобритания да напусне ЕС без споразумение.Британското правителство възприе по-твърд тон в отношенията с ЕС, разгневено от критиките, които някои лидери от общността отправиха на среща в Австрия миналия месец срещу част от предложенията на министър-председателката Тереза Мей за Брекзит.Министрите от правителството й обаче също така искат да използват годишната конференция на управляващата Консервативна партия, за да се опитат да спечелят подкрепата на поддръжниците на Брекзит, които се страхуват, че Мей води Великобритания само към формално излизане от ЕС.\"Моят подход към Брекзит е прагматичен, не догматичен. Нашите предложения ще доведат до историческо споразумение, осигуряващо пътна карта за излизане от ЕС и окончателна сделка, която ще бъде добра за цялата страна\", казва Рааб в предстоящата реч според извадки от нея.\"Но нашата готовност за компромис не е безгранична. Ние напускаме ЕС фактически, не само формално\", каза той.По думите му правителството ще се бори срещу всеки опит Великобритания да бъде държана твърде плътно в сферата на ЕС или да бъде разцепена, като бъде принуден нейният район Северна Ирландия да приеме различни митнически правила.", "date": "2018.10.01", "title": "Великобритания: Ще напуснем ЕС \"не само формално\""}
{"url": "https://www.novinite.bg/articles/165323/Reakcii-na-ES-i-NATO-za-referenduma-v-Makedoniya", "text": "вропейският комисар по разширяването Йоханес Хан приветства резултатите от референдума в Македония и призова политическите лидери в Македония да се съобразят с тях. Генералният секретар на НАТО също се обърна към политическите лидери и партии в Македония да бъдат конструктивни.Реакциите в Брюксел са по-скоро сдържани и това се дължи вероятно заради ниската избирателна активност в референдума. Брюксел беше изненадан от този резултат. Затова може би Йоханес Хан в своето изявление, което направи снощи, подчертава по-скоро резултата - категоричното \"да\" за договора от Преспа, отколкото избирателната активност.В този дух е и изказването на Йенс Столтенберг, генералният секретар на НАТО, който припомня, че за да продължи процеса на влизането на Македония в НАТО трябва да бъдат изпълнени националните процедури, т.е. договорът да бъде приет. Ако това стане Македония може още догодина да стане член на НАТО, а след това да бъде отворен и пътят и към ЕС.Европейските социалисти в ЕП реагираха много категорично, като заявиха, че кампанията, която опозиционната ВМРО-ДПМНЕ е организирала е \"безсрамна\", като това е и камък в градината на ЕНП, с която македонската опозиционна партия е в партньорски отношения. Очакваме и реакция от ЕНП.За сметка на това Държавният департамент категорично подкрепи резултатите и призова македонските политици да надмогнат интересите си в името на евроатлантическото бъдеще.", "date": "2018.10.01", "title": "Реакции на ЕС и НАТО за референдума в Македония"}
{"url": "https://www.novinite.bg/articles/165297/Zaev-sled-provala-Nyama-da-napuskam-moj-dalg-e-da-ostana", "text": "Министър-председателят на Република Македония Зоран Заев каза, че не възнамерява да подава оставка въпреки ниската избирателна активност на референдума за промяна на името на страната, предадоха ДПА и Асошиейтед прес.Заев определи референдума като явен успех, след като \"огромно мнозинство\" от гласувалите са одобрили промяната на името, която е част от споразумение с Гърция за уреждане на десетилетен спор между двете страни, което да проправи пътя към членство на Македония в Европейския съюз и НАТО. Той не спомена избирателната активност, но обяви референдума за \"демократичен успех\", изтъквайки, че допитването е \"консултативно\" и няма задължителен характер. По думите му резултатът ясно показва волята на македонския народ. Заев призова депутатите да подкрепят следващата стъпка, нужна за финализиране на споразумението, която е ратифицирането на необходимите конституционни промени. Той подчерта, че \"няма по-добра сделка с Гърция и не може да има по-добра сделка\". По последни данни 91% от гласувалите на референдума са одобрили споразумението за промяна на името, а избирателната активност е била 36 на сто при необходими 50%, за да бъде гласуването валидно. ", "date": "2018.10.01", "title": "Заев след провала: Няма да напускам, мой дълг е да остана!"}
{"url": "https://www.novinite.bg/articles/165305/Gracki-pensioneri-emigrirat-v-Balgariya-za-da-oceleyat-v-krizata", "text": "\r\nНемалко гръцки пенсионери емигрират в чужбина, главно в България, за да оцелеят след спада на доходите им и ограничените възможности на близките им да им помагат финансово. Това става ясно от материал на агенция АНА-МПА, посветен на Международния ден на възрастните хора - 1 октомври.\r\n\r\n\r\n\r\n\r\n\r\n\r\n", "date": "2018.10.01", "title": "Гръцки пенсионери емигрират в България, за да оцелеят в кризата"}
{"url": "https://www.novinite.bg/articles/165310/Nameriha-ediniya-ot-trimata-izcheznali-na-grackiya-o-Eviya", "text": "Намериха единия от тримата изчезнали на остров Евия. 28-годишно момче е било пометено от водата, докато шофира. То се намира в болница под лекарски надзор. Продължава търсенето на двама души – на 65 и 67 години, в района на селището Мантуди. Последният контакт с тях е бил в неделя. Те пътували с автомобила си, но пороите обърнали превозното средство.53-годишен мъж е починал от сърдечен удар след бурята в Гърция, съобщава общината в Коринт пред телевизия “Скай”. Той е бил заклещен в колата си и е починал от преживения стрес.75-годишен овчар се издирва в планинските масиви край Волос, Централна Гърция. Мъжът тръгнал да прибира стадото си, но заради лошото време се изгубил в гъстите мъгли. Негов приятел обаче съобщил на властите и в момента възрастният човек се издирва.Щетите след пороите и ураганните ветрове в Гърция към днешна дата са най-значителни на полуостров Пелопонес и в районите североизточно от столицата Атина. На остров Евия няколко селища са с разрушени улици и десетки наводнени къщи. Подобна е картината в градчето Теологос в континенталната част на Гърция.До този момент спасителните служби в Гърция са получили общо над 1800 сигнала за потопени автомобили и заклещени хора, за изтръгнати след урагана дървета и наводнени сгради.От тази сутрин заплахата от поражения, причинени от бурята \"Ксенофон\", вече е по-значителна за островите в близост до Западна Турция и континенталната част на страната. Последните информации оттам са за сериозни щети в района на район Кайнарджа.", "date": "2018.10.01", "title": "Намериха единия от тримата изчезнали на гръцкия о. Евия"}
{"url": "https://www.novinite.bg/articles/165308/MVnR-razprostrani-poziciya-sled-referenduma-v-Makedoniya", "text": "\r\nМинистерство на външните работи разпространи позиция след референдума за промяната на името на Македония.\r\nЕто пълния текст:\r\n\r\n\r\n\r\n\r\n\r\n", "date": "2018.10.01", "title": "МВнР разпространи позиция след референдума в Македония"}
{"url": "https://www.novinite.bg/articles/165344/SASht-Shveciya-i-Italiya-podadoha-oferti-za-nov-iztrebitel", "text": "\r\nТри държави подадоха оферти за доставки на нов изтребител за нуждите на Българската армия. Това стана ясно, след като в Министерството на отбраната бяха отворени ценовите предложение.\r\n\r\n\r\n\r\n\r\n\r\n", "date": "2018.10.01", "title": "САЩ, Швеция и Италия подадоха оферти за нов изтребител"}
{"url": "https://www.novinite.bg/articles/165291/Dnes-oblachnostta-shte-e-znachitelna", "text": "Днес облачността ще е значителна. Валежите в източната половина от страната ще продължат, а в крайните източни райони ще са значителни. В Западна България ще е почти без валежи. Ще духа слаб, в Източна България умерен североизточен вятър. Максималните температури ще са между 16° и 21°, по-ниски в Североизточна България – между 12° и 15°. В планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд в масивите от Западна България ще се ориентира от северозапад. Максималната температура на височина 1200 метра ще е около 14°, на 2000 метра – около 8°.По Черноморието ще е облачно и дъждовно със значителни валежи. Ще духа до умерен вятър от изток-североизток. Максималните температури ще са 19°-21°. Вълнението на морето ще е около 3 бала. Температурата на морската вода е 21 -22°.", "date": "2018.10.01", "title": "Днес облачността ще е значителна"}
{"url": "https://www.novinite.bg/articles/165332/Otkriha-Detsko-policejsko-upravlenie-v-stolicata", "text": "Министърът на вътрешните работи Младен Маринов откри „Детско полицейско управление“ в столичното 120 ОУ „Г. С. Раковски“ в ж.к. „Лозенец“. Това съобщиха от пресцентъра на МВР, цитирано от Нова телевизия.Служителите на Столичната дирекция на вътрешните работи направиха демонстрации пред учениците и гостите на събитието.  ", "date": "2018.10.01", "title": "Откриха „Детско полицейско управление“ в столицата"}
{"url": "https://www.novinite.bg/articles/165304/Edin-zaginal-i-dvama-raneni-sled-sblasak-na-kamion-i-kola-na-patya-Elhovo-Lesovo", "text": "\r\nМъж е загинал на място, жена и дете са тежко ранени и са настанени в ямболската болница след сблъсък между камион и лек автомобил на главен път I-7 Елхово - ГКПП \"Лесово\", съобщи говорителят на ОД на МВР Татяна Павлова.\r\n\r\n\r\n\r\n\r\n", "date": "2018.10.01", "title": "Един загинал и двама ранени след сблъсък на камион и кола на пътя Елхово-Лесово"}
{"url": "https://www.novinite.bg/articles/165336/Ot-noemvri-SU-Sv-Kliment-Ohridski-shte-ima-sistema-za-onlajn-plashtaniya", "text": "От средата на ноември ще заработи система за онлайн плащания в СУ „Св. Климент Охридски“. Това каза председателят на Студентския съвет Георги Гълъбов.Ректорът на най-старото висше учебно заведение у нас проф. Анастас Герджиков се извини на студентите за причиненото неудобство при настаняването в общежитията. Комисия от външни за Университета хора ще направи анализ на допуснатите грешки и ще предложи пакет от мерки, за да се избегне занапред такава ситуация, обеща още ректорът.Сред причините за проблемите с настаняването в общежитията проф. Герджиков посочи продължаващите ремонти. Освен това грешки допуснали и Комисията по настаняване, администрацията и Студентският съвет.Откриха учебната година в Софийския университетПо думите му до края на седмицата ще бъдат настанени повечето студенти, а на 20 октомври с приключването на ремонтите на студентските общежития, проблемът ще се реши окончателно. За да се избегнат опашките, от средата на ноември ще заработи система за онлайн плащания в СУ, обясни председателят на Студентския съвет Георги Гълъбов.При около 22 000 студенти в Софийския университет, той разполага с 6300 места в общежитията. Според проф. Герджиков разпределението, направено преди 20 години, е несправедливо и университети с много студенти са получили малко легла и обратното. Затова всяка година СУ ползва над 1000 места на други висши учебни заведения.", "date": "2018.10.01", "title": "От ноември СУ „Св. Климент Охридски“ ще има система за онлайн плащания"}
{"url": "https://www.novinite.bg/articles/165337/Kola-bomba-atakuva-kortej-na-ES-v-Mogadisho", "text": "Натоварен с експлозиви автомобил е атакувал кортеж от коли с флаговете на ЕС и Италия в столицата на Сомалия Могадишо, съобщава „Ройтерс“. При удара с една от колите се е чул взрив.Според Xinhua взривът е станал близо до министерството на отбраната.Според полицията няма пострадали при атаката.", "date": "2018.10.01", "title": "Кола бомба атакува кортеж на ЕС в Могадишо"}
{"url": "https://www.novinite.bg/articles/165345/London-kam-Bryuksel-Ne-se-opitvajte-da-ni-nakajete", "text": "Британският министър за Брекзита Доминик Рааб предупреди, че Европейският съюз се опитва да притисне Обединеното кралство да подпише споразумение за развод, което да подкопае единството на страната, предаде Reutres.\"Ако единственото предложение на ЕС заплашва целостта на нашия съюз, тогава ще останем без избор, освен да напуснем без споразумение\", каза Рааб пред годишния конгрес на своята Консервативна партия в Бирмингам.\"Немислимо е това правителство или всяко друго британско правителство да бъде изнудвано чрез заплаха от някакво икономическо ембарго да подпише едностранно споразумение срещу интересите на нашата страна\", заяви министърът. Той изрази недоумение, че ЕС се стреми да накаже Великобритания по такъв \"глупав и непродуктивен начин\".Рааб призова европейските лидери да започнат да правят отстъпки в преговорите за Брекзита, защото времето за сключване на сделка изтича. \"Ако ЕС иска споразумение, те трябва да подходят сериозно. И трябва да го направят сега\", подчерта британският главен преговарящ.Пред делегатите на конгреса той окачестви като \"напълно едностранчив\" досегашния подход на Брюксел в преговорите, който според него не оставя пространство за \"сериозни компромиси\".", "date": "2018.10.01", "title": "Лондон към Брюксел: Не се опитвайте да ни накажете"}
{"url": "https://www.novinite.bg/articles/165339/Majkite-na-deca-s-uvrejdaniya-nastoyavat-premierat-da-spazi-obeshtaniyata-si-za-reforma", "text": "Протестиращите майки от инициативата \"Системата ни убива\" ще потърсят отговорност от министър-председателя Бойко Борисов за реформата в областта на хората с увреждания. Премиерът е човекът, който ни излъга, и ще настояваме да си спази обещанието и да си свърши работата, заяви Вера Иванова преди заседанието на съвета за интеграция на хората с увреждания, на което ще бъде разгледан промененият от социалното министерство вариант на закона за хората с увреждания. По-рано днес стана ясно, че от проекта са отпаднали голяма част от мерките, договорени с майките през последните три месеца, а текстът, че личната помощ ще бъде уредена в отделен закон, е отпаднал. Актуалният вариант на Закона за хората с увреждания, който Мая Манолова нарече осакатен, е бил изпратен до заинтересованите страни още в петък. В него не присъства създаването на фондове за подкрепена заетост и за мобилност на хората с увреждания, няма срокове за изработване на стандарти за медицинските изделия и помощните средства и липсва текстът, според който личната помощ се урежда в отделен закон, което според омбудсмана, означава, че исканият от майките Закон за личната помощ няма да бъде гласуван. Самите майки определиха това развитие на неата като безобразие и подигравка с хората с увреждания, както и с всички хора, които плащат данъци. Вера Иванова потвърди, че от утре майките излизат за протести в цялата страна и ще търсят правата си, докато се случи реформата ", "date": "2018.10.01", "title": "Майките на деца с увреждания настояват премиерът да спази обещанията си за реформа"}
{"url": "https://www.novinite.bg/articles/165340/Vseki-moje-da-proveri-istinska-li-e-kasovata-belejka-v-NAP", "text": "Гражданите ще могат да проверяват дали покупката им е отчетена в Националната агенция по приходната (НАП) до пет минути след извършване на плащането. Това ще е възможно след влизането в сила на промените в Наредба № Н-18 от 13 декември 2006 г., съобщават от институцията. Срокът за влизане в сила на новите изисквания е следващата година.\r\n \r\n\r\n \r\n \r\nПромените изискват информацията за всяка покупка, платена в брой, с чек, ваучер, дебитна или кредитна карта, или с други заместващи парите платежни средства, да се изпраща до пет минути към сървърите на НАП. На всяка касова бележка трябва да има и двумерен баркод (QR код). След сканирането му всеки един клиент ще може да провери дали данните за неговата покупка са изпратени и отчетени в НАП, както и ако това не се е случило – да подаде автоматично сигнал за това. По този начин данъчните очакват да се засили гражданският контрол и да се подобри финансовата дисциплина на търговците при отчитане на оборотите.\r\n \r\n \r\n \r\nПромените предвиждат също, че няма да се допуска издаването на други служебни бонове, освен изрично дефинираните в наредбата. Предвидени са и други промени, свързани с изисквания към софтуера за управление на продажбите, които използват някои фирми, за да автоматизират издаването на платежни документи. \r\n \r\nВсички регистрирани по ДДС фирми ще имат срок до края на март 2019 г. да приведат дейността си съобразно изискванията на наредбата. Срокът за всички останали, включително бензиностанциите, е до края на юни 2019 г., а за тези, които използват интегрирани автоматизирани системи за управление на търговската дейност – до края на 2019 година.", "date": "2018.10.01", "title": "Всеки може да провери истинска ли е касовата бележка в НАП"}
{"url": "https://www.novinite.bg/articles/165342/Edin-balgarski-grajdanin-e-zaginal-pri-tejkata-avtomobilna-katastrofa-v-Yujna-Italiya-vchera", "text": "По последна информация един български гражданин е загинал при тежката автомобилна катастрофа в Южна Италия вчера. Полицията все още изяснява причините за челния удар между двата автомобила, който е с българска и с италианска регистрация. Тежко остава състоянието на пътувалите в българската кола три момичета, две от които са румънски граждани. Самоличността на третата жена, настанена в болницата в Козенца, все още се изяснява. Консулът на България в Рим Ермелина Пейчева съобщи пред \"Хоризонт\" подробности за тежкия инцидент:“По информация от карабинерите, които са се отзовали на мястото на местопроизшествието, загива български гражданин, който е идентифициран посредством италианска лична карта. Имало е още три момичета в колата с българска регистрация, тежко ранени са две и две са идентифицирани като румънски гражданки, третата нямала документи за самоличност, но е в много тежко състояние и е в болницата“, поясни Пейчева. ", "date": "2018.10.01", "title": "Един български гражданин е загинал при тежката автомобилна катастрофа в Южна Италия вчера"}
{"url": "https://www.novinite.bg/articles/165324/Manolova-Zakonat-za-horata-s-uvrejdaniya-e-osakaten-ministar-Petkov-da-poeme-otgovornost", "text": "Социалното министерство се отказва от разписването на личната помощ в отделен закон, както и от голяма част от предложенията на протестиращите майки, заложени в проекта на закона за хората с увреждания. Това стана ясно от изявление на националния омбудсман Мая Манолова, часове преди заседанието на Съвета за интеграция на хората с увреждания, на което ще бъде обсъден проектът, преди да влезе за гласуване от правителството и парламента. Манолова посочи, че в обновения вариант няма промяна в начина на отпускане на помощните средства и медицинските изделия, а създаването на орган, който ще оценява потребностите на хората с увреждания, е отложено за далечното бъдеще. „Отпада личната помощ, отпада фондът за достъпна среда и лична мобилност, отпада фондът „Трудова заетост“, отпада подкрепената заетост, финансирането по проекти на организации на хората с увреждания. Всичките ни бележки по отношение на това, че трябва да се предвидят здравни осигуровки на хората, които отглеждат човек с тежки увреждания и други осигуровки, така че да не са извън системата, не са взети предвид. Нищо не се променя по отношение на помощните средства и медицинските изделия. Новият орган се оставя някъде далеч, много далеч в бъдещето“, посочи омбудсманът. „В крайна сметка това не е една имитация на реформа, това е подигравка. Редно е и е честно социалният министър да каже кой го е накарал да осакати закона. Нека той си понесе отговорността и да каже“, призова Манолова.", "date": "2018.10.01", "title": "Манолова: Законът за хората с увреждания е осакатен, министър Петков да поеме отговорност"}
{"url": "https://www.novinite.bg/articles/165333/Mariya-Gabriel-Trista-hilyadi-kiberspecialisti-lipsvat-v-momenta-v-Evropa", "text": "Триста хиляди киберспециалисти липсват в момента в Европа, числото ще нараства и трябва спешно да се работи по проблема, каза еврокомисарят по цифровата икономика и общество Мария Габриел във Военната академия \"Г.С.Раковски\", където изнесе лекция за киберсигурността в ЕС, предаде БНР.Това стана при откриването на новата учебна година за цивилните студенти.По думите на Габриел се нуждаем от повече умения на всички нива на киберсигурност. Еврокомисарят открои предложението за нова програма \"Цифрова Европа\" с бюджет 9 млрд. евро.Габриел каза, че за последните две години с 300 процента годишно са се увеличими кибератаките, над 4000 са атаките всеки ден, а голям процент от европейските компании признават, че не знаят дали са били обект на такива атаки.В сферата на киберсигурността имаме нужда от повече Европа, не от по-малко, нужда от конкретни стъпки, каза Габриел, която напомни, че кибератаките не познават граници и не засягат само личните ни данни, а могат да засегнат критична инфраструктура като транспорта, енергетиката или здравеопазването. Важно е да продължаваме диалога с държавите членки за прилагането на Директивата за мрежова и информационна сигурност, каза Мария Габриел.Тя призова и за повече регулярни учения, защото кибератаките се усъвършенстват всеки ден. Силното криптиране е необходимо, за да дадем сигурност на нашата цифрова икономика и общество, каза още тя. Като отбеляза, че е много трудно да се определи със сигурност каква е целта на една кибератака, Габриел предупреди, че трябва много внимателно да се обмисля всяка кибератака и реакциите спрямо нея.Октомври е месецът на киберсигурността в ЕС, ще имаме изключително много инициативи и събития, каза Мария Габриел.От няколко месеца казвам, че не бих искала само добри и пожелателни декларации от страна на \"Фейсбук\", това, което бихме искали, е действия, коментира Габриел пред журналисти, попитана за последния пробив на сигурността в социалната мрежа. За нас защитата на личните данни е неприкосновена, това е ценност, което не подлежи на договаряне, продаване и препродаване, така че това, което очакваме, когато се оперира с данни на европейски граждани, независимо къде се намира компанията, е тя да спазва тези високи критерии, добави еврокомисарят Мария Габриел.", "date": "2018.10.01", "title": "Мария Габриел: Триста хиляди киберспециалисти липсват в момента в Европа"}
{"url": "https://www.novinite.bg/articles/165331/Golyam-pojar-v-stopanska-postrojka-v-montanskoto-selo", "text": "За голям пожар в стопанска постройка, в монтанското село Станево съобщават от ОД на МВР.Огънят е пламнал в навес с кошара, на 29 септември, около 20 ч.  Постройката е собственост на 33-годишен местен жител. Вследствие на огъня са изгорели 95 кози, 1 200 бали сено и люцерна, 16 греди.Местопроизшествието е посетено от дежурна оперативна група, извършен е оглед и е образувано досъдебно производство в РУ- Лом.", "date": "2018.10.01", "title": "Голям пожар в стопанска постройка в монтанското село"}
{"url": "https://www.novinite.bg/articles/165338/Korneliya-Ninova-V-zdraveopazvaneto-ima-dostatachno-pari-no-te-se-kradat", "text": "\"В реформата в здравеопазването не одобряваме това, че от хората ще се изисква да внасят допълнително пари под формата на здравна застраховка, а  ще получават същата услуга с ниско качество и няма да имат достъп до болници\". Това каза председателят на НС на БСП Корнелия Нинова пред журналисти. Тя добави, че  досега доплащането е ставало нерегламентирано и \"под масата\", а сега се узаконява.\"Няма как да се искат повече пари от хората, без да се подобри здравната  услуга. В здравеопазването има достатъчно пари, но те се източват, крадат се и няма контрол\", категорична бе Нинова. Тя припомни, че не са върнати онези 1.5 млрд.лв., които Дянков прибра от НЗОК и вкара в бюджета.  \"Във \"Визия за България\" предлагаме коренно различен модел на здравеопазване в много голяма конкретика и ще изложим тези наши аргументи по време на вота на недоверие. От днес започваме да работим по мотивите за него и ще покажем алтернативата\", заяви председателят на БСП.", "date": "2018.10.01", "title": "Корнелия Нинова: В здравеопазването има достатъчно пари, но те се  крадат"}
{"url": "https://www.novinite.bg/articles/165341/Mladen-Marinov-Oshte-ne-e-yasno-koj-shte-bade-predlojen-za-glaven-sekretar-na-MVR", "text": "\r\nПовече пари за сигурност в бюджета за следващата година ще поиска министърът на вътрешните работи. Младен Маринов каза, че са необходими повече средства за техническо оборудване и нови технологии, за да е по-ефективно министерството. Той допълни, че още не е ясно кой ще бъде предложен за главен секретар на ведомството - поста, който той освободи, за да оглави вътрешното министерство.\r\nМладен Маринов - министър на вътрешните работи: Колебая се между 3 или 4 кандидатури, които смятам, че могат да се справят с тази длъжност. Когато се спра на конкретен човек, ще ви уведомим и съответно ще спазим процедурата за съгласуване. Премиерът не беше в страната - вече е тук. Така, че ще направя всичко възможно да ги обсъдим и съответно да продължим нататък.\r\n", "date": "2018.10.01", "title": "Младен Маринов: Още не е ясно кой ще бъде предложен за главен секретар на МВР"}
{"url": "https://www.novinite.bg/articles/165335/Mikrobus-vleze-na-zaden-hod-v-krastovishte-i-blasna-kola-ima-raneni", "text": "Микробус блъсна лек автомобил в Благоевград. Двама души са леко ранени от пръснало се стъкло, предаде БГНЕС.Пътният инцидент е станал в 12.40 ч. на ул. \"Александър фон Хумболт\", минаваща покрай студентските общежития в града. Микробусът е навлизал на заден ход в Т-образно кръстовище. С дясната си задна част той се блъска в лявата странична врата на колата.Транспортирани са за преглед в МБАЛ-Благоевград. До изясняване на състоянието им полицейски патрул затвори ул. „Александър фон Хумболт”.Пряката, от която излиза микробусът, води към складове и жилищни сгради. На нея трябва да има поставен знак, че се навлиза в улица, по която движещите са с предимство. Такъв обаче няма. ", "date": "2018.10.01", "title": "Микробус влезе на заден ход в кръстовище и блъсна кола, има ранени"}
{"url": "https://www.novinite.bg/articles/165326/Petar-Volgin-Makedoncite-ne-sa-tapi-prosto-ne-iskat-diktata-na-Zapada", "text": "\"И какъв е резултатът от факта, че целият истаблишмент на Запада направи пътека до Македония, за да обяснява на македонците как трябва да гласуват? Точно обратният на това, за което ги призоваваха\", заяви журналистът Петър Волгин. \"Бойкотът на референдума не е израз на \"тъпота\", както биха казали нашите грантови евроатлантици. Това е съзнателна съпротива срещу диктата на Западния елит. Ето защо македонските гласоподаватели заслужават поздравления. Най-вече заради готовността си за съпротива\", допълни той. ", "date": "2018.10.01", "title": "Петър Волгин: Македонците не са \"тъпи\", просто не искат диктата на Запада"}
{"url": "https://www.novinite.bg/articles/165334/Cenata-na-hlyaba-v-Haskovo-se-uvelichi-s-10-stotinki", "text": "С 10 стотинки поскъпна хлябът от всички типове в Хасково от днес. Това е второто увеличение на цената от юни, когато също имаше поскъпване с 10 стотинки, предаде БНР.Сега най-масово търсеният хляб струва 1 лев. От бранша обясниха поскъпването с високите цени на газ, ток и горива, както и с вдигането на цената на брашната. ", "date": "2018.10.01", "title": "Цената на хляба в Хасково се увеличи с 10 стотинки"}
{"url": "https://www.novinite.bg/articles/165302/Koi-sa-naj-zasegnatite-ot-smyanata-na-strelkite", "text": "Започва онлайн допитване за предпочитаното часово време, а именно – зимно или лятно. До 11 октомври граждани и организации могат да заявят своите предпочитания онлайн на сайта на Еврокомисията.На повече светли часове в денонощието се надяват служителите на Центъра за спешна медицинска помощ в Благоевград. Стъмни ли се рано, винаги имат проблеми инцидентите рязко се увеличават, а линейките намират адресите доста по-трудно. Куриозните сигнали на 112 са много, но от здравословни проблеми, причинени от смяната на времето, досега на спешния телефон никой не се е оплаквал.Пекарите пък сляпо вярват в максимата, че баничката се пече добре, когато навън е тъмно. Затова във всяка пекарна с нетърпение чакат да падне дългата нощ и да заредят фурната.С дългата нощ идва и големият бакшиш в таксиметровите среди се знае отдавна. В тъмните часове изведнъж желаещите да се качат в жълтите коли се увеличават. Затова и практикуващите тази професия предпочитат по-късия ден от зимното време. Зимното време обаче не се приема добре в нито един кокошарник. Тук обитателите предпочитат лятното време, когато има повече светлина. Съмне ли се сякаш по график всяка кокошка си има час, когато да пълни гнездото. Никой от спешния център до кокошарника не заяви желание да се регистрира и обосновано да даде мнението си в онлайн допитването за часовото време. За повечето хора дали часовникът ще отброява лятно, или зимно време е без значение, защото в крайна сметка 8 часа работно време са си 8 часа работно време.“Важно е да сме заспали в един й същи час всяка вечер. Няма точен такъв, но след полунощ не е хубаво да лягаме да спим. Може би времето между 22:00 ч. и 00:00 ч. е най-подходящо“, каза експертът по медицина на съня д-р Петър Чипев.Той добави, че все повече проучвания показват, че промяната на часовото време нанася поражения върху организма ни.“Отнема секунди да си сменим часовника, но на организма му е необходимо около седмица да свикне с разликата. Доказано е, че това води до неблагоприятни ефекти след време – депресии, инфаркти, мозъчни инсулти“, допълни експертът.Според Здравка Илиева от Центъра за спешна медицинска помощ в Благоевград каквото и часово време да изберем, то трябва да е само едно.", "date": "2018.10.01", "title": "Кои са най-засегнатите от смяната на стрелките?"}
{"url": "https://www.novinite.bg/articles/165292/Poskapvat-prirodniyat-gaz-i-parnoto-tokat-ostava-bez-promyana", "text": "По-скъп природен газ от 1 октомври. Увеличението е с близо 14%, но потребителите ще усетят по сметките си 8-процентово поскъпване, твърдят от енергийния регулатор.Поскъпването на синьото гориво води след себе си и по-високи цени на топлоенергията. От началото на октомври парното в цялата страна също ще поскъпне с между 2 и 9%.Най-много ще усетят завишените сметки в Бургас, Плевен и София. Токът обаче засега остава без повишение, увери енергийният регулатор.", "date": "2018.10.01", "title": "Поскъпват природният газ и парното, токът остава без промяна"}
{"url": "https://www.novinite.bg/articles/165296/Ot-april-2019-a-Bezkontaktno-i-bez-PIN-do-50-leva", "text": "Лимитът за верификация на картодържателите (CVM) за безконтактни плащания с Mastercard и Maestro в България ще бъде повишен. В резултат на промяната, картодържателите ще могат да плащат бързо, удобно и безопасно, без да е необходимо да въвеждат ПИН код за трансакции до 50 лв.По-високият лимит за безконтактни плащания ще влезе в сила от 1 април 2019 г., съобщават от Mastercard.През 2017 г. броят на активните потребители с безконтактни карти в България достигна 54%, което е увеличение с 22% за една година. Методът на безконтактни плащания в България най-често се използва в супермаркети и хипермаркети (77%), в търговските вериги (68%), в бензиностанциите (41%) и в ресторанти/кафенета/заведения за бързо хранене (21%).Средната стойност на една трансакция в страната надвишава настоящия лимит от 25 лв. като възлиза на 58 лв., което прави новият лимит от 50 лв. по-добре по-добре адаптиран към актуалните финансови потребности на потребителите и допълнително показва зрелостта на българския пазар за тази стъпка.В сравнение с останалите европейски държави, текущата граница на трансакции без ПИН в България е една от най-ниските. По-висок лимит на стойностите за верификация на безконтактните трансакции съществува не само в западноевропейските държави (в Обединеното кралство сумата възлиза на 30 паунда или около 63 лв., във Франция и Ирландия – на 30 евро или около 60 лв.), но и в много от страните от Централна и Източна Европа (в Литва CVM лимитът е 25 евро или около 50 лв., в Румъния – 100 леи или около 42 лв., в Словакия – 20 евро или около 40 лв.).", "date": "2018.10.01", "title": "От април 2019-а: Безконтактно и без ПИН до 50 лева"}
{"url": "https://www.novinite.bg/articles/165343/GERB-ne-se-boi-ot-vot-BSP-da-si-atakuvalo", "text": "В събота БСП се закани, че внася вот на недоверие срещу правителството заради провал на правителството в сектор \"Здравеопазване\", но управляващите не се стреснаха.\"Вотът на недоверие не ни притеснява в никакъв случай\", отсече зам.-председателят на ГЕРБ и шеф на депутатите от партията Цветан Цветанов.Преди седмица здравният министър Кирил Ананиев представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка.При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база..Цветанов пък успокои БСП, че предложената реформа не е внесена в Министерския съвет. Според него силната страна на Кирил Ананиев е, че първо е започнал диалог с всички заинтересовани.\"Има предложения и обсъждания, които в момента вървят с лекарския съюз, с болниците, с пациентските организации. Това е силната страна на днешното Министерство на здравеопазването - че не обсъждаме законопроект, който е внесен в Министерски съвет, а вариантите и ще бъде взето предвид абсолютно всичко, което би могло да оптимизира модела и окончателното предложение, което се внесе в Министерски съвет. Тогава също ще имаме възможност за обсъждане, както в Министерския съвет при съгласувателните процедури, така също и в парламента\", заяви Цветанов.", "date": "2018.10.01", "title": "ГЕРБ не се бои от вот. БСП да си атакувало"}
{"url": "https://www.novinite.bg/articles/165320/Galap-Balgariya-e-s-dobri-pozicii-v-turizma", "text": "България се възприема като привлекателна туристическа дестинация и има добри позиции в нашия наситен с туризъм регион. Това показват данните от проучване на „Галъп интернешънъл“. То е проведено в периода юни-юли тази година. Изследването обхваща 5000 души в Германия, Русия, Великобритания Румъния и Сърбия.57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия и Турция. Номер едно в нашия регион остава Гърция, а далеч зад нас остават Румъния и Сърбия.Най-високо са оценили страната ни гражданите на Румъния и Русия, но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение.Средно страната ни са посещавали около 22% от интервюираните граждани в петте държави, като най-много гости са идвали от Румъния - 47% от запитаните в тази страна, или близо 10 милиона души, са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% казват, че са идвали у нас. След руснаците 9% са били в България.В 85% от случаите посетилите страната ни отговарят, че една от основните цели на визитите им у нас е била туризъм и почивка.На въпрос „Как бихте описали общите си впечатления от България?” 80% от посетилите страната ни отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително е висок - 67%.Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни, отбелязват от \"Галъп\".Проучването е проведено в периода юни-юли тази година като част от програмата за регионални изследвания на „Галъп интернешънъл“. Изследването обхваща 5000 души в Германия, Русия, Великобритания Румъния и Сърбия. В тези страни са проведени национално представителни изследвания по методите лице в лице, телефонно интервю и онлайн проучване при извадка от 1000 души във всяка държава.", "date": "2018.10.01", "title": "\"Галъп\": България е с добри позиции в туризма"}
{"url": "https://www.novinite.bg/articles/165329/Elektroenergijniyat-sistemen-operator-e-s-gotovnost-da-posreshtne-esenno-zimniya-sezon", "text": "\r\nЕкипите на Електроенергийния системен оператор (ЕСО) активно работят по подготовката на съоръженията на дружеството за безаварийна работа през есенно-зимния сезон, съобщиха от дружеството. Традиционната проверка на Министерството на енергетиката в обекти на ЕСО за готовността за посрещане на студените дни е установила направените инвестиции, които ще гарантират сигурността на електроенергийната система през предстоящите месеци, информира Дарик. Извършва се реконструкция и рехабилитация на подстанциите със системно значение 400/220/110kV \"Марица изток\" и 220/110kV \"Карнобат\". Приключва подмяната на проводника на електропровод 110kV \"Илинден\", което ще повиши сигурността на захранване на потребителите в Югозападна България, посочиха от ЕСО. В края на септември са приключили ремонтните дейности в подстанции \"София Юг\", \"Кресна\", \"Якоруда\", \"Плевен 1 и 2\", както и в подстанции \"Образцов чифлик\", \"Добрич\", \"Балчик\", \"Шумен 1\" и \"Шумен Запад\", \"Пампорово\". През 2018 г. са продължили инвестициите в нови съоръжения с изграждането на нова линия 110kV между п/ст \"Траяна\" и п/ст \"Стара Загора\", както и рехабилитация на въздушна линия 220kV \"Камчия\". Успешно е завършен ремонтът и реконструкцията на въздушни линии 110kV \"Граничар\" и \"Бохот\". Извършена е профилактика на 217 подстанции. Направен е двукратен обход на общо 18 500 км електропроводи високо напрежение. Прочистени са просеки на територия от над 6200 декара. Подменени са 250 км мълниезащитни въжета, монтирани са 245 щъркобрани. Осигурени са високопроходима техника и автомобили, допълниха от ЕСО.\r\n\r\n Продължават дейностите за изграждане на инфраструктура за телекомуникационна свързаност с обекти, които ще се управляват дистанционно. В процес на изграждане са четири опорни пункта за въвеждане на автоматизираното управление на подстанциите.\r\n \r\n", "date": "2018.10.01", "title": "Електроенергийният системен оператор е с готовност да посрещне есенно-зимния сезон"}
