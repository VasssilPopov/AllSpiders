{"url": "https://www.novinite.bg/articles/172196/V-toploto-vreme-gorim-s-14-po-malko-tok", "text": "Затоплянето на времето доведе до средно 14% по-ниска консумация на електроенергия, сочат данни за товара на електроенергийната система на ЕСО. В последния работен ден от миналата седмица товарът на системата по обяд и час преди полунощ бе дори с 22-23% по-нисък, отколкото във вторник, когато бе първият делник след тридневния уикенд заради националния празник. В 9:00 часа отчетеният товар на 5 март бе 5284 мегавата, а 72 часа по-късно в петък по същото време - 4625 мегавата или с 14% малък. В по-ранните часове разликата е по-малка, сочи справка в сайта на Електро-енергийния системен оператор (ЕСО). В 7:00 часа отчетеният спад на товара в петък спрямо вторник бе 9 на сто, а в 8:00 - 10,7 процента.По обяд, точно в 12:00 във вторник, товарът на системата е бил 4790 мегавата, а три дни след това в последния работен на миналата седмица - 3897 метавата. Подобна разлика има час след като тръгне евтината тарифа на тока, което показва, че консумацията за отопление е по-ниска. Така в 23:00 часа на 5 март товарът е бил 4825 мегавата, а час преди полунощ в петък срещу събота - 3947 мегавата или с около 22 на сто по-малко. В 18:00 часа, когато хората се връщат от работа във вторник товарът на системата бе достигнал 4777 мегавата, а 72 часа след това по-същото време в последния работен ден от миналата седмица - 4185 мегавата (14% по-нисък). Към 19:00 часа, във времето на приготвяне на вечерята разликата консумацията намалява с 1% до 13 на сто, а в 20:00 часа - отново се качва до 14 процента. В същия час в понеделник е отчетен най-високият товар от 5515 мегавата за седмицата, сочат данните на ЕСО. Денонощие по-късно по-същото време товарът бе само с 5 мегавата по-нисък. След последните празници повечето слънчеви дни и нормалните ветрове увеличиха делът на зелената енергия в товара на системата. Вчера около 12:46 часа фотоволтаиците и ветрогенераторите осигуряваха почти 22 на сто от товара, а заедно с малките и големите вецове делът бе почти колкото на големите тецове от Маришкия басейн или една четвърт. По същото време най-голяма част от товара - почти 40 на сто, се осигуряваше от атомната централа в Козлодуй, като към 16:09 часа делът й доближи 44%, сочат още данните на ЕСО.", "date": "2019.03.11", "title": "В топлото време горим с 14% по-малко ток"}
{"url": "https://www.novinite.bg/articles/172189/Sofiya-i-Lyublyana-obsajdat-evrointegraciyata-na-Zapadnite-Balkani", "text": "Президентът Румен Радев ще обсъди със словенския си колега Борут Пахор актуални въпроси от регионалния, европейския и международен дневен ред. Днес и утре българският президент е на официално посещение в Любляна.Двамата президенти ще обсъдят и перспективите на държавите от Западните Балкани за интеграция в ЕС и НАТО. В делегацията, която придружава българския държавен глава, има представители на български компании в областта на информационните технологии, туризма, строителството и хранително-вкусовата промишленост. След среща в София през март миналата година Радев и Пахор призоваха проектите за транспортна, енергийна и дигитална инфраструктура в региона да получат финансовата подкрепа на ЕС.В края на октомври 2018 г. Любляна откри посолство в София, а от близо година между двете столици има директна авиолиния. ", "date": "2019.03.11", "title": "София и Любляна обсъждат евроинтеграцията на Западните Балкани"}
{"url": "https://www.novinite.bg/articles/172190/Bojko-Borisov-se-sreshta-s-patriarha-i-s-glavniya-myuftiya", "text": "В Министерския съвет се очаква разговор на премиера Бойко Борисов с българския патриарх Неофит и с главния мюфтия Мустафа Хаджи. В събота министър-председателят съобщи, че е поканил двамата духовни водачи на среща след обществения спор за опростените от парламента дългове на главното мюфтийство. Повод за разговорите са промените в Закона за вероизповеданията, които предвиждат опрощаване на дългове на вероизповеданията.На първо четене депутатите решиха до опростят около 8 милиона лева задължения на Главното мюфтийство.Опозицията заподозря договорка между ДПС и ГЕРБ.Етническата толерантност е темата, с която управляващата партия няма да направи компромис, обяви по-рано министър-председателят.", "date": "2019.03.11", "title": "Бойко Борисов се среща с патриарха и с главния мюфтия"}
{"url": "https://www.novinite.bg/articles/172197/Rumen-Radev-izrazi-saboleznovaniya-na-svoya-etiopski-kolega-Sahle-Vork-Zevde-po-povod-jertvite-pri-samoletnata-katastrofa", "text": "Държавният глава Румен Радев изрази съболезнования на своя етиопски колега Сахле-Ворк Зевде по повод трагичната катастрофа в Етиопия с пътнически самолет на \"Етиопиан Еърлайнс\", при която вчера загинаха 157 души. „С дълбоко прискърбие посрещнах новината за самолетната катастрофа, отнела живота на толкова много хора“, посочва президентът Радев. Държавният глава поднася от свое име и от името на българския народ искрени съболезнования на близките на загиналите. „Нашите мисли и чувства са с тях в труден момент за преодоляване на мъката от сполетялата ги трагедия“, заявява Румен Радев в писмото си до Сахле-Ворк Зевде.", "date": "2019.03.11", "title": "Румен Радев изрази съболезнования на своя етиопски колега Сахле-Ворк Зевде по повод жертвите при самолетната катастрофа"}
{"url": "https://www.novinite.bg/articles/172235/170-elektromobila-za-spodeleno-patuvane-tragvat-v-Sofiya", "text": "Услуга за споделено пътуване SPARK ще увеличи автопарка си с 170 електрически Hyundai KONA.  Двадесет чисто нови електромобила вече се движат из софийските улици. Очаква се останалите 150 да бъдат доставени до средата на тази година. С новите попълнения общия брой става 300. За година и половина SPARK се наложи като важна част от градската мобилност в София. Приложението вече има над 35 000 потребителя, зоните, в които може да бъде нает или освободен автомобил през мобилното приложение, вече покриват значителна част от града. Компанията вече може да се похвали разнообразен, авто парк от електромобили. Новите попълнения Hyundai KONA са естествената добавка към развитието на компанията. Те са луксозни автомобили от много висок клас, имат пробег от 300 км с едно зареждане във версията с 39,2 кВтч батерия. С тази от компанията правят заявка, че услугата SPARK има голям потенциал и все повече ще навлиза в транспортния микс на София. SPARK е услуга позволяваща откриване и наемане на електрически автомобил през мобилен телефон, независимо дали искате да ползвате услугата няколко минути или няколко дни.  След използване на услугата, колата може да се остави в „синя“ или „зелена“ зона, където електромобилите спират безплатно, както и в определените за целта зони извън центъра на София, пише ", "date": "2019.03.11", "title": "170 електромобила за споделено пътуване тръгват в София"}
{"url": "https://www.novinite.bg/articles/172200/Cvetanov-Stranata-ni-ne-e-podgotvena-za-hibridni-ataki", "text": "\"Нямаме механизъм за противодействие на фалшивите новини, страната ни не е подготвена за хибридни атаки\". Това обяви председателят на Комисията по вътрешен ред и обществен ред в Народното събрание Цветан Цветанов. Той участва на конференция за киберсигурността, която се провежда в София. На нея присъстват още еврокомисарят за цифровата икономика и цифровото общество Мария Габриел и столичнят кмет Йорданка Фандъкова. \"Русия е най често споменавана като държавата, която може да се намеси в страните членки на Европейския съюз по време на европейските избори\", добави Цветанов, като така отново застъпи тезата си, че Русия ще опита да се намеси в предстоящите евроизбори през май. \"Има държави, които не биха искали Европейският съюз да е фактор в геополитиката\", каза още зам.-председателят на ГЕРБ.", "date": "2019.03.11", "title": "Цветанов: Страната ни не е подготвена за хибридни атаки"}
{"url": "https://www.novinite.bg/articles/172201/Doncheva-za-arestite-na-Arabadjievi-i-Banevi-Hvarlyat-na-gladnoto-naselenie-parche-meso", "text": "Целта на акциите срещу т. нар. олагрси е да хвърлим на гладното население няколко такива, които парадират с богатството си…, да ни подхвърлят едни хора като парче месо на изгладнели лъвове и да ни кажат, че трябва да се задоволим с това.Това каза в предаването „Тази сутрин” лидерът на „Движение 21” Татяна Дончева по повод арестите на семейство Арабаджиеви и на семейство Баневи (Дончева е адвокат на Евгения Банова).„От няколко месеца насам тече един процес на гонка на олигарси, така наречени. Това повече прилича на механизъм за преразпределение на отдавна раздадено имущество между лицата, които са го раздали”, обяви Дончева.По думите ѝ критериите на обвинението за „организирана престъпна група” са станали твърде занижени и това се прави, за да бъде вкарано делото в специализирания наказателен съд.Дончева коментира и намерението на управляващите да опростят 8 млн. лв. дълг на Главното мюфтийство. По думите ѝ е свързано с желанието на ГЕРБ да се задържи на власт като осигури кворум в парламента с подкрепата на ДПС.", "date": "2019.03.11", "title": "Дончева за арестите на Арабаджиеви и Баневи: Хвърлят на гладното население парче месо"}
{"url": "https://www.novinite.bg/articles/172177/Ministar-Angelkova-se-sreshtna-sas-Svetlana-Anufrienko", "text": "Министърът на туризма Николина Ангелкова разговаря с генералния директор на Асоциацията на регионите на Русия Светлана Ануфриенко. Срещата беше в рамките на работното посещение на българския министър в Русия по време на международната туристическа борса Интурмаркет 2019. Посещенията на граждани от Руската федерация през миналата година са близо 512 хил., което нарежда страната на 6-то място сред водещите пазари за входящ туризъм у нас, каза министър Ангелкова. Тя посочи, че Министерството на туризма работи усилено за популяризиране на дестинация България, като място предлагащо отлични условия за посещения в 4 сезона.През април предвиждаме да бъде организиран Българо-руски регионален туристически форум, информира министърът. Събитието ще се проведе във Велико Търново, което е още един повод представителите на руския бизнес да се докоснат до културно- историческото богатство на страната ни. Тема на разговора беше и възможността за подписване на Меморандум за сътрудничество в областта на туризма между Министерството на туризма и Асоциацията на регионите на Русия. Министър Ангелкова благодари на г-жа Ануфриенко за участието на Българо-руския бизнес форум в областта на туризма, който бе открит в София от министър-председателите на Република България Бойко Борисов и на Руската федерация Дмитрий Медведев. Министърът изрази надежда сътрудничеството да продължи и занапред, което подпомага развитието на туризма у нас и в Русия.", "date": "2019.03.11", "title": "Министър Ангелкова се срещна със Светлана Ануфриенко"}
{"url": "https://www.novinite.bg/articles/172203/Cvetanov-Evropejskite-izbori-shte-pokajat-kakvo-e-nivoto-na-kibersigurnostta-v-ES", "text": "Европейските избори ще покажат какво е нивото на киберсигурността в ЕС. Макар и за някои граждани европейският вот да не е най-важната или интересна тема, изключително важно е по време на тях гласът на хората да бъде защитен. Това заяви председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференция на тема „Киберсигурността в Европейския съюз: начини да отговорим на все по-нарастващите заплахи“, която се провежда днес в София.Организатори на форума са Центърът за европейски изследвания „Вилфрид Мартенс“, Фондация „Ханс Зайдел“ и Сдружение „Граждани за европейско развитие на България“. „Ако системите за сигурност на страните в ЕС бъдат пробити по време на изборите, това ще означава, че е налице дефицит в способността ни да защитим националната си сигурност“, отбеляза Цветанов. Той отчете като положителен пример създадените в някои членки на ЕС министерства, борещи се с дезинформацията. „За съжаление, към този момент ние нямаме такова звено, което да противодейства на фалшивите новини и ежедневно биваме облъчвани. Може би все още не сме подготвени и за хибридните атаки, които някои страни като Русия ежедневно правят“, обясни председателят на Комисията по вътрешна сигурност и обществен ред. Цветан Цветанов поощри провеждането на такива кръгли маси и не изключи възможността от тях да произлязат предложения за законодателни промени. „Онлайн средата се променя ежедневно. Все повече възможности и услуги се предлагат. Остава обаче въпросът дали всичко е регулирано и можем да сърфираме безопасно в интернет. Непрекъснато пада възрастовият праг на децата, които са активни онлайн. Именно заради крехката им възраст обаче, те са изложени на много рискове. Това ни задължава непрекъснато да разясняваме потенциалните заплахи“, посочи председателят на ПГ на ГЕРБ. По думите му истинско богатство за България е да има еврокомисар, чийто ресор е пряко свързан с киберзащитата и киберсигурността. Според Цветанов, когато е налице координирана работа между българските институции и активно партньорство с Мария Габриел и ЕК, това може да предостави добавена стойност в работата на страната по гарантираните на киберсигурността, която е неизменна част и от националната сигурност.", "date": "2019.03.11", "title": "Цветанов: Европейските избори ще покажат какво е нивото на киберсигурността в ЕС"}
{"url": "https://www.novinite.bg/articles/172204/Bojko-Borisov-se-sreshtna-s-patriarh-Neofit-i-glavniya-myuftiya-Mustafa-Hadji", "text": "Министър-председателят Бойко Борисов проведе среща с Негово Светейшество българския патриарх Неофит и главния мюфтия на мюсюлманите в България д-р Мустафа Хаджи. „Благодаря ви, че сте тук. Както винаги, имали сме една цел - българските граждани да бъдат спокойни, всеки да си изповядва вярата“, с тези думи се обърна премиерът Борисов към патриарха и главния мюфтия. Министър-председателят подчерта, че на проведени срещи и със Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията. „За българските вероизповедания, за вероизповеданията на България, българската държава да си плаща, да не плащат други държави.Това не е и обида към другите държави“, посочи премиерът Борисов. Той конкретизира, че по този начин няма да може чужди разузнавателни централи да работят по разединението на нашия народ. „Така че целта е била да поставим всичко на чисто и оттук насетне държавата да си плаща за съответните вероизповедания. Вие – спазвайки закона, съответно да си водите своята отчетност. Това е целта на закона плюс всички останали неща, за които идвахме и на среща в Светия Синод, говорихме, така че ви моля да успокоите хората и вие, че думата сделка в случая няма нищо общо“, категоричен беше премиерът. По време на разговора си с патриарха и главния мюфтия министър- председателят акцентира още веднъж, че целта на закона е - единна държава със сигурност на религиозната общност, уважение, толерантност. „Много пъти сме го правили - владиката от едната страна, ходжата от другата.Всеки да прочете това, което мисли и съответно заедно да работят за единството на държавата“, каза още премиерът Борисов. „Затова на днешния свят ден ви поканих. Патриархът с мюфтията, докато седят заедно и могат да си говорят, можем да сме спокойни за етническия мир и толерантност. Това ми е важно, всичко останало ще го наредим“, подчерта министър-председателят пред духовните водачи. „Благодарим, че винаги откликвате на нашите нужди и се стараем да бъдем толерантни“, заяви българският патриарх Неофит по време на срещата в Министерския съвет. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред. В разговора главният мюфтия на мюсюлманите в България д-р Мустафа Хаджи коментира, че промените в Закона за вероизповеданията са закъснели. „Затова благодаря на българското правителство, във Ваше лице, че вие намерихте сила и воля да направите това нещо. Необходимо е всички тези въпроси да бъдат решени овреме и ако бяха решени овреме, нямаше да се стигне до такива проблеми,“ заяви още д-р Хаджи. Той изрази надежда, че оттук нататък промените ще дадат положителен резултат. „За да може всички хора в България да бъдат равноправни, за да може всички хора в България да изповядват свободно своята религия, независимо каква е тя, ние в крайна сметка всички сме български граждани и полагаме усилия за запазване на мира в нашето отечество - трябва да бъде ангажимент на всеки един от нас“, подчерта още по време на срещата главният мюфтия на мюсюлманите в България.", "date": "2019.03.11", "title": "Бойко Борисов се срещна с патриарх Неофит и главния мюфтия Мустафа Хаджи"}
{"url": "https://www.novinite.bg/articles/172229/Potvadeni-sa-novi-sluchai-na-afrikanska-chuma-pri-divi-svine-v-Silistrensko", "text": "Българската агенция по безопасност на храните (БАБХ) констатира нови случаи на Африканска чума при диви свине в землището на Държавното ловно стопанство „Каракуз“, област Силистра. Изпитването на взетите проби на 6 март от Националната референтна лаборатория в София потвърди наличие на вируса при две животни.Това са поредните случаи на заболяването у нас за 2019 година. Те са потвърдени при прасета, открити при претърсване на региона в резултат на изпълнение на заповед на изпълнителния директор на БАБХ от 25 февруари.„Каракуз“ се намира в непосредствена близост до територията с последното намерено умряло диво прасе с положителна проба за африканска чума. Случаят бе установен на 25 февруари в землището на село Каблешково на територията на община Тервел.Съгласно Стратегията на Европейския съюз за Африканска чума по свинете (SANTE 7113/2015) и принципите за регионализация при контрола на заболяването при диви свине, и предвид локализацията на всички положителни случаи досега, са създадени инфектирана и буферна зони. Те обхващат територии от областите Добрич, Силистра и Варна, и включват населените места, определени със заповеди № РД 11-427/25.02.2019 г. и № 11-322/13.02.2019 г.С цел контрол и ликвидиране на заболяването, БАБХ прилага всички мерки в съответствие с действащото законодателство. Агенцията ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България.В трите области се провеждат регулярни заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации (включително в рамките на Ловните съвети).Поради високите нива на смъртност, бързото и широко разпространение в природата и липсата на лечение и ваксина, Африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство.БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине.", "date": "2019.03.11", "title": "Потвъдени са нови случаи на африканска чума при диви свине в Силистренско"}
{"url": "https://www.novinite.bg/articles/172188/Napadat-ni-dva-gripa", "text": "Два вида грип ни нападат през пролетта. Единият е балкански, известен още като ку-треска, а другият е птичи. заразите намират път към хората през животните, пише \"Телеграф\".От началото на годината са регистрирани 8 случая на ку-треска, показват данните на Националния център по заразни и паразитни болести. За сравнение в същия период през изминалата година не е имало нито един болен.През изминалата седмица случай на балкански грип е засечен в Стара Загора. Заразяването става най-често посредством ухапване от кърлеж или вдишване от помещенията за животни на прахова или капкова инфекция. Човек може да прихване ку-треска още при доене, почистване, пиене на сурово мляко и преработка на месо или вълна от болни животни. Причинителят прониква в организма през лигавиците на горните дихателни пътища, храносмилателната система или при нарушаване на целостта на кожата след ухапване от кърлеж.Симптомите на заболяването са като при класическия грип- главоболие, болки в мускулите, повръщане, треска с висока температура. Същата е и клиничната проява на птичия грип. Ето защо е изключително трудно да се установи причинителят на тези оплаквания.Именно по това време на годината обаче се появява рискът от разпространението на птичия щам.През изминалата година у нас бяха потвърдени 25 огнища на инфлуенца по птиците в 5 области на страната. Общият брой на унищожените пернати бе над 1 милион. За щастие не се стигна до зараза при човек. Сега експертите отново алармират за потенциална опасност, тъй като мутирал щам върлува по птиците в Египет.", "date": "2019.03.11", "title": "Нападат ни два грипа"}
{"url": "https://www.novinite.bg/articles/172212/VMA-izprashta-20-ti-ekip-v-Mali", "text": "Нов екип от четирима български военни медици замина за Мали, съобщава БГНЕС. За 20-ти път от 2013 г. насам наши специалисти участват в Мисията на Европейския съюз за обучение на силите за сигурност на африканската държава, съобщиха от болницата.Поредният екип ще се грижи за здравето на личния състав на щаба на операцията, който е базиран в столицата Бамако. Продължителността на мисията е 4 месеца, а смяната на военните медици става на ротационен принцип.„Успех и ви очакваме да се завърнете живи здрави! Пожелавам ви да затвърдите доброто представяне на екипа ни, който в момента е в Мали. Традиционно, българските медици защитават достойно името на родината при мисии зад граница”, пожела на четиримата полковник доц. д-р Димо Димов, д.м., началник на Катедра „Медицина на бедствените ситуации” във ВМА.Българските военни медици участват в различни хуманитарни и мироопазващи мисии в чужбина повече от век, като винаги са получавали отлична оценка за представянето си.", "date": "2019.03.11", "title": "ВМА изпраща 20-ти екип в Мали"}
{"url": "https://www.novinite.bg/articles/172199/Nagli-obirdjii-atakuvat-carkvi-v-Sofiya", "text": "Серия от обири в столични храмове. Всички те са извършени с еднакъв почерк и в рамките само на няколко дни. От началото на 2019 година са били ударени най-малко осем църкви. Престъпниците действат идентично. Нахлуват в църквата и за минути задигат каквото им се изпречи пред очите - от кутии с дарения, метални свещници... до прибори за извършване на църковни служби, дори свещените книги.Репортер на Bulgaria ON AIR посети храма \"Свети Николай Мириклийски - Чудотворец\" в столичния район \"Връбница\", който от началото на годината е бил обиран два пъти. Първият грабеж е станал в края на месец януари, а вторият - на Националния ни празник 3-ти март.,,От нашата църква бяха откраднати единствено пари. Други вещи не липсват. Иззетите суми не са ясни, но те служат за месечната издръжка на храма - покриване на сметки и т.н. Миналата година през юни бяха задигнати дори дарителски каси за онкоболни'', разказа отец Методий Корчев.,,Тези хора нямат страх от нищо. Нямат вяра. Дори не мога да ги нарека хора, защото един истински човек не посяга на чуждото, а какво остава пък за онова, което е посветено на Бога. Все пак се надяваме да се вразумят и тези вандалски прояви да спрат'', допълни още той.Юристът Николай Колев посочи, че във всяка столична църква, станала жертва на наглите обирджии, почеркът е един и същ. По думите му безспорно става въпрос за една и съща организирана група.,,Не си обяснявам в какво състояние е изпаднало обществото ни, за да се случват подобни неща. Много от храмовете се издържат трудно - това са даренията, които всички ние, миряните, оставяме'', подчерта той.", "date": "2019.03.11", "title": "Нагли обирджии атакуват църкви в София"}
{"url": "https://www.novinite.bg/articles/172202/MVR-proveryava-za-kolani-detski-stolcheta-i-kaski", "text": "\r\nОт днес до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства, съобщиха от МВР.\r\n\r\n\r\n\r\n\r\n\r\n\r\n", "date": "2019.03.11", "title": "МВР проверява за колани, детски столчета и каски"}
{"url": "https://www.novinite.bg/articles/172211/Angelkova-provede-v-Moskva-rabotna-sreshta-s-rakovoditelya-na-Federalnata-agenciya-po-turizam-Zarina-Doguzova", "text": "Министърът на туризма Николина Ангелкова разговаря в руската столица със Зарина Догузова, ръководител на Федералната агенция по туризъм. Срещата се проведе по време на работното посещение на българския министър на международната туристическа борса Интурмаркет 2019. Двете се срещнаха само преди седмица в София в навечерието на българо-руския форум в туризма, който бе открит от премиерите на Република България Бойко Борисов и на Руската федерация Дмитрий Медведев. Зарина Догузова поздрави министър Ангелкова за организацията на форума, на който бяха очертани важни насоки за бъдещото сътрудничество в туризма между двете страни. „Много се радвам да поздравя толкова скъпи гости като Вас. За мен добрите отношения между България и Русия са приоритет“, каза ръководителят на руския туризъм. Министър Ангелкова благодари за топлото посрещане и заяви готовността да бъде изпълнена Програмата за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019-2021 г. Документът бе подписан при посещението на премиера на Русия Дмитрий Медведев у нас. Българският министър уточни, че ще се работи за популяризиране на културно- исторически маршрути пред руските гости в България. Туристическата администрация възнамерява съвместно с бизнеса и местните власти да създаде и поклоннически маршрути. По време на срещата бяха обсъдени възможностите за отдих в детските лагери по българското Черноморие. Започнахме обсъждането на регламент за тях, експертизата на Вашите специалисти ще бъде полезна, заяви министър Ангелкова. Тя обсъди със Зарина Догузова и подготвяните с българските общини мерки за стимулиране на чартърните полети с руски туристи за България. Министър Ангелкова отправи официална покана към г-жа Догузова да присъства на Българо-руски регионален туристически форум, който ще се проведе през април във Велико Търново. Фактът, че събитието ще е в Старопрестолния град ще позволи на руските туроператори и представителите на регионите да се запознаят отново с богатите възможности за културно-исторически туризъм в България. Ръководителят на руския туризъм подчерта, че реализация на фериботната линия Бургас- Новоросийск ще засили допълнително обмяната на туристи между двете страни.", "date": "2019.03.11", "title": "Ангелкова проведе в Москва работна среща с ръководителя на Федералната агенция по туризъм Зарина Догузова"}
{"url": "https://www.novinite.bg/articles/172181/Arabadjievi-semejstvoto-se-izpravya-pred-sada-v-Barselona", "text": "72-а часа от ареста на Ветко и Маринела Арабаджиеви изтекоха още в неделя сутринта. За този период съдът в Испания трябва да реши дали семейството остава в ареста. В Испания обаче през почивните дни съдилищата не работят, затова се очаква решението да бъде взето днес.Очаква се днес в Барселона да се гледа мярката за неотклонение. Според адвокати в страната, когато става въпрос за искане за екстрадиция, тези казуси се разглеждат в Мадрид, където се намира специализираният съд.Ако семейството даде съгласие за екстрадиция, това може да стане в рамките на 10 дни. Ако обаче не се съгласят - процедурата ще е по-дълга. Ветко и Маринела Арабаджиеви бяха задържани на 7 март в курортно градче до Барселона, в имение с вид на замък, собственост на Георги Семерджиев, по прякор Жоро Шопа.", "date": "2019.03.11", "title": "Арабаджиеви - семейството се изправя пред съда в Барселона"}
{"url": "https://www.novinite.bg/articles/172242/EVN-Nyama-kraden-tok-v-mahalata-vav-Vojvodinovo", "text": "Няма откраднат ток от ромската махала във Войводиново, съобщи шефът на отдел „Комуникации“ към EVN Петър Костадинов, цитиран от Дарик. По думите му в гетото има един клиент, който е законно присъединен към мрежата. Към неговия електромер можело да има и други прикачени лица, но дружеството нямало ангажименти към такива потребители.Костадинов беше категоричен, че консумираното електричество е платено. От енергийното дружество не разкриха подробности за собственика на имота, който ползва услугите им. Информацията е предадена на следствените органи, каза Костадинов.Над 30 са рисковите квартали в цяла Югоизточна България, а само през миналата година кражбите на ток са за близо 1,2 млн. лв. Най-много е откраднатият ток в Бургаска област, следвана от Старозагорска и Пловдивска. Почти наполовина са кражбите на електроенергия от останалите битови клиенти и юридически лица. ", "date": "2019.03.11", "title": "EVN: Няма краден ток в махалата във Войводиново"}
{"url": "https://www.novinite.bg/articles/172209/Nad-700-firmi-krali-tok-v-Zapadna-Balgariya-prez-2018-g", "text": "Фирми от всякакви сфери на икономиката са били хващани да крадат ток през миналата година, показват данните на ЧЕЗ. Според енергото от Западна България нарушенията на стопански обекти за 2018 г. са общо 728.Сред тях 121 са ресторантите и питейните заведения, има над 30 хотели и къщи за гости, 38 производствени и складови бази, над 90 магазина, над 40 офиса, 11 игрални зали, строежи и т.н.Открити са и множество незаконно свързани обекти с т.нар „копачки” на криптовалута. Според измерванията на ЧЕЗ един такъв изчислителен център краде до 50 000 кВтч за месец т.е. потреблението на 100-150 домакинства.Фирмените кражби са 11% от общия брой – 6646 за 2018 г.От дружеството настояват за по-сериозни санкции за нарушителите в бизнеса.", "date": "2019.03.11", "title": "Над 700 фирми крали ток в Западна България през 2018 г."}
{"url": "https://www.novinite.bg/articles/172210/Policiyata-v-Sliven-raboti-po-signal-za-postradali-domashni-jivotni-v-kvartal-Rechica", "text": "На 13 февруари е получен сигнал за пострадали три домашни животни /котки/ простреляни с въздушна пушка в сливенския квартал „Речица“. Сигналът е подаден от собствениците на животните. В РУ-Сливен са заведени преписки по случая, като са предприети издирвателни действия от служители по линия Зоополиция. Миналата седмица от дома на 55-годишния Т.С. в същия квартал е иззета един брой въздушна пушка. Същата не е регистрирана в служба КОС- при РУ-Сливен. От Т.С. са снети сведения. Работата по случая продължава.", "date": "2019.03.11", "title": "Полицията в Сливен работи по сигнал за пострадали домашни животни в квартал „Речица“"}
{"url": "https://www.novinite.bg/articles/172228/Kmetat-na-Sozopol-obvinen-v-prisvoyavane-na-blizo-2-mln-lv-obshtinski-pari", "text": "Софийската градска прокуратура (СГП) повдигна обвинение на кмета на Община Созопол Панайот Рейзи за извършено от него длъжностно присвояване в особено големи размери. Той е привлечен към наказателна отговорност за това, че в периода от август 2014 г. до март 2017 г., в качеството си на длъжностно лице и в съучастие с друго длъжностно лице от общината, е присвоил 1 989 474,08 лв., собственост на Община Созопол.За улесняване на присвояването Рейзи е извършил и документни престъпления, като съзнателно се ползвал от фалшиви договори и фактури, съобщават от държавното обвинение.Престъпната деятелност на кмета се изразявала с изплащането на суми от бюджета на общината по фактури за извършени строително-монтажни работи. Като основание за банковия превод се сочели договори за вече направени ремонти, но сумите постъпвали по сметка на физическо лице, което нямало нищо общо с фирмата изпълнител. Самите фактури и договори не произхождали от лицата, сочени за техни автори.Спрямо Рейзи е взета мярка за неотклонение „подписка“. Ако бъде признат за виновен, той може получи затвор от 10 до 20 години, да бъде конфискувано имуществото му или да му бъде забранено да заема определена държавна или обществена длъжност.", "date": "2019.03.11", "title": "Кметът на Созопол обвинен в присвояване на близо 2 млн. лв. общински пари"}
{"url": "https://www.novinite.bg/articles/172185/Kristian-Vigenin-Neoficialna-koaliciya-mejdu-GERB-i-DPS-vinagi-e-imalo", "text": "\"Официално коалиция между ГЕРБ и ДПС не е имало. Но неофициално тази коалиция винаги е съществувала, не само в този парламент, но сега е особено видима. Възможностите на управляващите от ГЕРБ да си осигуряват кворум и мнозинство зависят от ДПС.\" Това каза народният представител и секретар на ПГ на \"БСП за България\" Кристиан Вигенин по БСТВ. По думите му излизането на левите депутати от Народното събрание е показало по-явно тази зависимост и задкулисни взаимодействия. Той припомни, че в годините социалистите са управлявали с ДПС, но на базата на коалиционно споразумение. \"От мое име си позволявам да призова лидера на ГЕРБ да направят едно явно споразумение с ДПС, за да се знае- с кого управлява държавата, защото това не са патриотите\", заяви Вигенин. Според него в ГЕРБ има изразена тревожност и тя не е от сега. \"Когато една партия управлява дълго, започва да губи представа за реалностите и предприема действия на принципа проба-грешка, едно затъване в блатото. Това стана видимо с промените в Изборния кодекс\", каза секретарят на ПГ на \"БСП за България\". Той припомни, че левицата се е борила срещу ГЕРБ в Народното събрание, но накрая в новините на телевизиите не се казва, че взетите решения са от управляващите, а се казва, че всички народни представители са ги решили.\"Така ние попадаме под ненавистта на хората към депутатите от управляващото мнозинство. Искахме да се разграничим\", добави Вигенин. Според него, ако БСП са били в Народонто събрание при опрощаването на задълженията на мюфтийството, в новините на телевизиите са щели да посочат, че всички депутати са взели това решение. \"Те вече не са обединени, а разединени патриоти\", каза Вигенин. Според него има риск с опрощаването на задълженията на мюфтийството да се настроят хората към ръководството на мюсюлманското вероизповедание. \"Това може да застраши религиозния мир, а не че има задължения, защото те можеха да се изплатят стъпка по стъпка - според закона\", категоричен беше Вигенин. Той добави, че ОП са в шизофреничната позиция да правят безкрайни компромиси, за да осребрят присъствието си във властта. Кристиан Вигенин заяви, че е много важно в какви проекти се инвестират европейските средства и дали има добавена стойност от тях. \"Във всяка община могат да се видят спортни съоръжения в населени места, в които няма млади хора. Европейските пари не са паднали от небето, а са платени от европейските данъкоплатци и трябва отговорно да се подхожда към тях\", каза той, като припомни, че в проектите има и национално съфинансиране. Според него в момента има силно разделение в обществото, в което 1% разполага с огромни финансови средства на фона на останалата повсеместна бедност. \"Европейските пари, националният бюджет и политика трябва да са насочени към затварянето на тези различия. Това е и нашата политика. Тя присъства и във \"Визия за По отношение на политиките, които предлага френският президент Макрон, Вигенин коментира, че в тях няма нужното визионерство. Той припомни, че подетата от медиите тема за минималната работна заплата за Европа на Макрон не е негова, а е на ПЕС и е предложена още на предните европейски избори.", "date": "2019.03.11", "title": "Кристиан Вигенин: Неофициална коалиция между ГЕРБ и ДПС винаги е имало"}
{"url": "https://www.novinite.bg/articles/172232/Razbiha-organizirana-prestapna-grupa-v-Yambol", "text": "Специализираната операция е проведена на 7 март т.г. на територията на Ямболска област. Според събраните до момента данни групата е била сформирана през януари миналата година и оттогава се е занимавала с разпространение на амфетамини и марихуана.В хода на акцията са извършени множество претърсвания и обиски, намерени и иззети са различни количества от наркотичните вещества. Това съобщиха от пресцентъра на МВР.В къщата на ръководителя на групата служителите открили и импровизирана лаборатория за производство на предлаганите „на черно“ амфетамини. Установява се откъде групата се е снабдявала на едро с марихуана, която впоследствие е била разпространявана в областта.С определение на Специализирания наказателен съд от 9 март на трима от обвинените е наложена мярка за неотклонение „задържане под стража“.За четвъртия участник в групата Специализираната прокуратура не е поискала най-тежката мярка, тъй като в момента той изтърпява присъда за друго престъпление в затвора.Мерките за неотклонение могат да бъдат обжалвани пред Апелативния специализиран наказателен съд.", "date": "2019.03.11", "title": "Разбиха организирана престъпна група в Ямбол"}
{"url": "https://www.novinite.bg/articles/172238/7-meseca-zatvor-za-maj-prebil-jestoko-kuche", "text": "Мъж получи 7 месеца затвор с 3-годишен изпитателен срок за жесток побой на куче. Това съобщиха от пресцентъра на Прокуратура на Република България.Подсъдумият мъж с инициали А. К. и свидетелят Д. били в приятелски отношения. Подсъдимият знаел, че Д. притежавал и полагал грижи за куче - черно-кафяво на цвят, от мъжки пол, което по данни на собственика го било ухапало по крака и дясната ръка. Знаейки за това ухапване, А. К. решил да откара кучето далеч от дома на Д. и да му причини телесни увреждания.В изпълнение на тези свои намерения, на 04.07.2017 г., около 14.00 часа, А. К. отишъл със собствения си лек автомобил до дома на Д., качил кучето в превозното средство и го откарал в ж.к. \"Връбница 1“ в гр. София. След като го свалил от автомобила в тревната площ между блок 509 на ж.к. \"Връбница 1“ и гробищен парк \"Бакърена фабрика“, А. К. завързал устата на кучето с хартиено тиксо, сложил го в бял сезалов чувал на земята, след което му нанесъл удари с алуминиев профил в областта на главата и стоварил голям камък върху главата на кучето.Вследствие на нанесените от него удари на кучето била причинена тежка фрактура в областта на черепа, оток и кръвонасядания в областта на главата и назалните кости, кръвоизливи в двете очи и двете ноздри, както и трайно увреждане на дясното око и орбиталните кости, наложило оперативна намеса- енуклеация (отстраняване на очната ябълка). След нанасянето на ударите, обвиняемият преместил завързаното с тиксо куче, заедно с чувала, навътре в тревните площи между блок 509 и гробищен парк \"Бакърена фабрика“, и го изоставил там, след което се отдалечил от местопрестъплението.Действията на подсъдимия били възприети от свидетеля-очевидец П., който незабавно сигнализирал на тел. 112. По случая било образувано досъдебно производство под ръководството и надзора на Софийска районна прокуратура. В хода на разследването, на А. К. е повдигнато обвинение по чл. 325 б, ал. 2, т. 2, пр. 2 и т. 3, пр. 1 във вр.с ал. 1, пр. 2 и пр. 3 от НК. Делото е внесено в съда, ведно с изготвен обвинителен акт срещу Караминков за описаното по-горе деяние.В хода на съдебното производство е постигнато споразумение за решаване на делото, което е одобрено с определение на СРС. Съгласно постигнатото съгласие, на подс. Минков е наложено наказание \"Лишаване от свобода\" за срок от 7 месеца, изпълнението на което е отложено за три години.", "date": "2019.03.11", "title": "7 месеца затвор за мъж пребил жестоко куче"}
{"url": "https://www.novinite.bg/articles/172244/Stolichna-obshtina-startira-kampaniya-za-bezplatna-podmyana-na-stari-pechki-ot-domakinstvata", "text": "В присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. Това съобщиха от пресцентъра на Софийска община.Кампанията е в изпълнение на проект „Българските общини работят заедно за подобряване качеството на атмосферния въздух“ по програма Лайф+ на Европейската комисия. Проектът се реализира съвместно с общините Бургас, Велико Търново, Монтана, Русе и Стара Загора.Основната цел на проекта е подобряване качеството на атмосферния въздух, чрез проектиране, демонстриране и внедряване на механизъм за преход към алтернативни форми на битово отопление в градовете, подобряване на капацитета на администрацията и чрез повишаване на осведомеността на заинтересованите страни и шир общественост.Общата стойност на проекта е 16 600 000 евро, като безвъзмездното финансиране по Програма Лайф+ на ЕК е 10 000 000 евро.", "date": "2019.03.11", "title": "Столична община стартира кампания за безплатна подмяна на стари печки от домакинствата"}
{"url": "https://www.novinite.bg/articles/172236/Zukarbarg-imal-taen-tunel-za-byagstvo-v-kabineta-si", "text": "Да бъдеш Марк Зукърбърг през 2019 г. не е лесно или безопасно нещо, като се имат предвид всички скандали, в които е замесен Фейсбук.Зукърбърг е под непрекъснати вербални атаки, но със сигурност има и хора, които биха помислили и за физически атаки срещу изпълнителният директор на социалната мрежа.Тази седмица се появиха коментари от служители на Фейсбук, според които Зукърбърг е толкова загрижен за сигурността си в тези бурни времена, че дори е изградил от една от конферентните си зали таен тунел за бягство.Според неназовани източници, отворът на тунела е в непосредствена близост до масата на Зукърбърг, а самата конферентна зала има бронирано стъкло. Говори се, че тунелът води директно до един от паркингите в централата на Фейсбук в Калифорния, откъдето милиардерът може да избяга в случай на опасност.Бизбес Инсайдър съобщава, че управителният съвет на компанията е одобрил бюджет от 10 млн. долара за безопасността на цялото семейство Зукърбърг.Официалните данни показват, че през 2017 г. личната му безопасност е струвала 7,3 милиона долара. ", "date": "2019.03.11", "title": "Зукърбърг имал таен тунел за бягство в кабинета си"}
{"url": "https://www.novinite.bg/articles/172234/Policejska-gonka-v-Lovech-Izdirvat-edin-ot-narushitelite", "text": "Четирима криминално проявени мъже са задържани в РУ - Луковит след опит за възпрепятстване на полицейска проверка. Това съобщиха от пресцентъра на МВР.В малките часове тази сутрин в района на кръстовището между улиците \"Димитър Талев\" и \"Любен Каравелов\" автопатрул на РУ - Луковит подал сигнал за спиране на \"Алфа Ромео\", но вместо да изпълни полицейското разпореждане водачът увеличил скоростта. Последвало кратко преследване на автомобила, който спрял преди с. Карлуково на неосветен участък и в близост до гориста местност.От превозното средство излезли и побягнали петима мъже. Полицаите задържали четирима от тях, всички от град Луковит и криминално проявени, на възраст 25, 21, 24 и 26 години, петият се издирва. В хода на проверката е установено, че водачът е неправоспособен, а до колата полицаите открили изхвърлени две пакетчета с около 2 г суха тревиста маса и 0,5 г бяло кристалообразно вещество.При полеви наркотест те са реагирали на канабис и метамфетамин. При извършен личен обиск на задържаните, в един от мъжете е открито и пакетче с около грам субстанция, която при полеви тест е реагирала на тетрахидроканабинол.Пробата за алкохол на водача е отрицателна, но при тестването му за употреба на наркотични вещества техническото устройство е отчело положителен резултат за наличие на амфетамин, метамфетамин и тетрахидроканабинол.По случая е образувано досъдебно производство и работата продължава.", "date": "2019.03.11", "title": "Полицейска гонка в Ловеч! Издирват един от нарушителите"}
{"url": "https://www.novinite.bg/articles/172217/Povdignaha-obvinenie-na-kmeticata-na-Zlatica", "text": "Софийска градска прокуратура повдигна обвинение на Магдалена Иванова, кмет на община Златица, за извършено от нея документно престъпление по чл.311 от НК и за длъжностно присвояване в особено големи размери. Това съобщиха днес от пресцентъра на прокуратурата.През януари 2014 г. Иванова съставила декларация с неверни обстоятелства около ремонта на училището в града.Различните етапи от проекта на обща стойност над 100 000 лв., били финансирани и изпълнени по договор между общината и частно дружество.Иванова изготвила официалния документ с невярно съдържание с цел да бъде използван пред Областния управител и така да бъде платено двойно за ремонта, твърди прокуратурата.Държавното обвинение привлякло Иванова и за длъжностно присвояване за 1 000 000 лева.Средствата били отпуснати като целеви субсидии за капиталови разходи, а Иванова се разпоредила със сумата, като наредила плащане по фактура за извършени ремонти.", "date": "2019.03.11", "title": "Повдигнаха обвинение на кметицата на Златица"}
{"url": "https://www.novinite.bg/articles/172180/Zapochva-reshavashta-sedmica-za-Brexit", "text": "Започва поредна решаваща седмица за Brexit. За утре, 12 март, е насрочено гласуване по сделката с Евросъюза. В случайq че тя бъде отхвърлена, на 13 март, в сряда, Мей ще ги попита дали искат напускане без сделка. Ако депутатите кажат, че не искат напускане без сделка, то в четвъртък Мей ще внесе предложение за отлагане на датата за Brexit. Сега тя е 29 март. Според анализатори и партийни представители Тереза Мей ще понесе във вторник тежко поражение в парламента.", "date": "2019.03.11", "title": "Започва решаваща седмица за Brexit"}
{"url": "https://www.novinite.bg/articles/172194/Barbi-praznuva-60-godini-s-nova-kolekciya", "text": "Известната кукла Барби “отпразнува” 60-ия си рожден ден и по този повод беше представена нова колекция, вдъхновена от известни личности, които са примери на много хора в живота, както и от професии, в които жените са все още с по-малко участие.Барбика за пръв път се появява на 9 март 1959 г. на Панаира на играчките в Германия.Нейният производител „Мател“ изработи 20 нови версии на кукли по повод 60-годишнината от съществуването й, включително и такива, в чест на японската тенисистка Наоми Осака и британския модел и активистка Адво Абоа.Компанията също така пусна в продажба шест кукли, които представят кариерите на астронавти, пилоти, спортисти, журналисти, политици и пожарникари или професии, в които според „Мател“ жените все още не са достатъчно интегрирани. ", "date": "2019.03.11", "title": "Барби - празнува 60 години с нова колекция"}
{"url": "https://www.novinite.bg/articles/172192/EP-glasuva-rezolyuciya-za-dopalnitelni-sankcii-nad-Rusiya", "text": "Мерки за противодействие на фалшивите новини преди евроизборите, проекторезолюция за допълнителни санкции срещу Русия и стратегия за намаляване на замърсяването на въздуха. Това е част от програмата на започващата сесия на Европейския парламент.Очаква се евродепутатите да приемат мерки за предпазване на европейските демокрации от чуждестранни актьори, които разпространяват дезинформация или злоупотребяват с лични данни.Гласуването във вторник ще позволи на евродепутатите да въведат финансови санкции за общоевропейските политически партии и фондации, които умишлено нарушават законите за защита на личните данни и регламентите.Новите правила, които вече бяха неформално одобрени от държавите членки, се очаква да влязат в сила преди европейските избори през май 2019 г.В сряда евродепутатите също така ще гласуват резолюция, която прави преглед на последните усилия на ЕС в областта на противодействието на враждебната пропаганда от чуждестранни актьори и насърчава използването на нови технологии за борба с пропагандата и фалшивите профили в социалните медии.ЕС трябва да остане отворен да налага допълнителни санкции, ако Русия продължава да нарушава международното право, гласи проекторезолюция, която ще бъде гласувана утре.", "date": "2019.03.11", "title": "ЕП гласува резолюция за допълнителни санкции над Русия"}
{"url": "https://www.novinite.bg/articles/172184/Dneven-horoskop-za-ponedelnik", "text": "Някои дребни неща ви задържат, но няма смисъл да се притеснявате за тях в дългосрочен план. Просто трябва да се справите с новите неща, които изникват, за да не се натрупват.Всеки ден сте заобиколени от хора, но днес те са по-важни за вас от всякога. Моментът е наистина подходящ да помолите някой от тези хора да ви помогне в проектите, по които работите.Очаквайте малки пречки по пътя си днес. Напредъкът ви е възпрепятстван от тези проблеми, които не сте предвидили. В дългосрочен план всичко ще бъде наред, но трябва да отделите време да се справите с всичко. Вижте повече на: ", "date": "2019.03.11", "title": "Дневен хороскоп за понеделник"}
{"url": "https://www.novinite.bg/articles/172207/Emanyuel-Makron-zapochva-obikolka-v-Afrika", "text": "Френският президент Еманюел Макрон започва обиколка в Източна Африка, за да затвърди позициите на Франция в региона, към който проявяват апетити големите сили, и особено Китай, съобщиха информационните агенции.Обиколката започва в малката държава Джибути, която е стратегически разположена на входа на Червено море и в която е най-голямата чуждестранна френска военна база в света. В тази малка държава е разположена също единствената американска военна база в континентална Африка, а от две години насам там се намира и първата военна база на Китай в чужбина. След това президентът на Франция ще посети Етиопия и Кения.През лятото на миналата година британският премиер Тереза Мей и германският канцлер Ангела Меркел направиха обиколки в Африка с цел укрепване на взаимоотношенията и търговските връзки.", "date": "2019.03.11", "title": "Еманюел Макрон започва обиколка в Африка"}
{"url": "https://www.novinite.bg/articles/172230/Izvanredno-kacane-na-samolet-v-Baku-zaradi-bombena-trevoga", "text": "Самолет на Уралските авиолинии се е приземил извънредно в Баку заради подозрение за бомба, съобщи РИА Новости.\"Еърбъс A321\" от Бахрейн за Москва е кацнал благополучно на международното летище „Хайдар Алиев“. Причината е подозрение на командващия самолета за бомба на борда”, се казва в съобщение на пресслужбата.Според пресслужбата на Летище Баку, е имало поне 225 души на борда на самолета, пътуващ към Москва от Бахрейн.Авиокомпанията потвърди, че има съобщения за неидентифицирани обекти на борда.След проверка не е установено наличие на бомба, съобщиха от руското посолство в Азербайджан, цитирано от агенцията.", "date": "2019.03.11", "title": "Извънредно кацане на самолет в Баку заради бомбена тревога"}
{"url": "https://www.novinite.bg/articles/172193/SASht-ostavat-orajeen-targovec-1-v-sveta", "text": "САЩ са доставили над една трета от продадените по света оръжия за последните 5 години и са затвърдили водещата си позиция като най-голям продавач на оръжие в света, показва доклад на Стокхолмския международен институт за изследвания на проблемите на мира (СИПРИ).Глобалните продажби на оръжие са нараснали с близо 8 на сто в периода от 2014 до 2018 г. в сравнение с предишните пет години. САЩ са доставили 36 на сто от тях, в сравнение с 30 на сто за предишните пет години, предаде БТА.Най-малко 98 страни са закупили оръжие от САЩ, което е повече от всеки друг доставчик, отбелязва СИПРИ. Малко над половината от доставените от Вашингтон оръжия са били закупени от страни от Близкия изток. Саудитска Арабия е закупила 22 на сто от продадените от САЩ оръжия, което я прави най-важната им единична клиентка. Общо Рияд е внесъл 12 на сто от световните продажби на оръжие, като освен от САЩ е закупувал оръжия от Франция и Великобритания.Износът за Близкия изток е нараснал близо два пъти за последните пет години в сравнение с предишния период. Други важни регионални купувачи са Египет, Обединените арабски емирства и Ирак.Русия е вторият най-голям износител на оръжие, като е доставила една пета от продадените по света оръжия на общо 48 страни. Половината от руските оръжия са били продадени на Индия, Китай и Виетнам. Руският износ на оръжие обаче е спаднал със 17 на сто в сравнение с периода 2009-2013 г.След САЩ и Русия се нареждат Франция, Германия и Китай, които общо държат над 75 на сто от доставките. Саудитска Арабия, Индия, Египет, Австралия и Алжир са закупили общо една трета от продадените по света оръжия.", "date": "2019.03.11", "title": "САЩ остават оръжеен търговец №1 в света"}
{"url": "https://www.novinite.bg/articles/172233/London-i-Bryuksel-spirat-pregovorite", "text": "\r\nЕвропейската комисия съобщи, че за тази седмица не са насрочени разговори на политическо равнище с Лондон по повод оттеглянето на Великобритания от ЕС.\r\n\r\nГоворител на комисията добави, че председателят на ЕК Жан-Клод Юнкер е разговарял по телефона с британския премиер Тереза Мей. Двамата остават във връзка тази седмица, добави говорителят. По неговите думи всякакви договорености по предпазната мярка за ирландската граница следва да бъдат търсени в преходния срок след оттеглянето на Великобритания.Оставаме на разположение за срещи по всяко време с британските преговарящи. Готови сме да ратифицираме споразумението с Лондон преди 29 март. Сега е ред на британския парламент да приеме важни решения, обобщи говорителят.Преходният срок след оттеглянето на Великобритания от ЕС се предвижда да бъде две години, но само ако британската страна напусне по силата на постигнатото споразумение. Засега британският парламент не подкрепя споразумението. За да влязат в сила, постигнатите договорености подлежат на утвърждаване и от Европейския парламент.\r\nПреговорите за Брекзит вече се водят между британското правителство и британските депутати, заяви главният преговарящ на Европейския съюз за Брекзит Мишел Барние, цитиран от Франс прес.Барние отбеляза, че ЕС вече е направил своите предложения за излизане от кризата в преговорите за излизането на Великобритания от блока.\"Ние направихме конструктивни предложения, за които припомних в петък. Имаше обсъждания през целия уикенд, а сега вече дискусиите и преговорите се водят между правителството в Лондон и парламента\", каза Барние при пристигането си за среща в Брюксел с посланиците на 27-те страни в ЕС.\r\n", "date": "2019.03.11", "title": "Лондон и Брюксел спират преговорите"}
{"url": "https://www.novinite.bg/articles/172223/Turskata-ikonomika-navleze-v-recesiya", "text": "Турската икономика навлезе в рецесия след трипроцентов спад за последната четвърт на 2018-та.Според Турския статистически институт икономиката се е свила с 2,4% за последните три месеца на годината. Предишните три също завършиха с отрицателен растеж, което реално е начало на рецесия. Турция бе в рецесия за последно през 2009-та вследствие на световната икономическа криза.Ръстът на БВП за 2018-та е 2,6%, което е значително по-малко от регистрираните за 2017-та 7,4%.Инфлацията е друг сериозен проблем пред турската икономика. Тя достигна 25,24% през октомври, като през февруари вече бе под 20%. Лирата загуби от стойността си, като днес един долар струва 5,44 лири.Икономическите показатели са сериозен проблем пред президента Реджеп Тайип Ердоган, чиято Партия на справедливостта и развитието се готви за местни избори на 31-ви март.", "date": "2019.03.11", "title": "Турската икономика навлезе в рецесия"}
{"url": "https://www.novinite.bg/articles/172205/Malka-tajna-golemi-problemi-v-komediyata-Malkata-golyama-rabota", "text": "Този април Малката голяма работа ще ни разкрие, че никога не е късно да пораснеш… или пък отново да станеш малък. Дръзката и хаплива комедия за цената на успеха, силата на женското приятелство и втория шанс да станеш по-добра версия на себе си е свеж поглед към популярните филми с размяна на тела.Американската комедийна актриса Реджина Хол (Страшен филм) и младата изгряваща звезда Марсай Мартин (Black-ish) са в ролята на Джордан Сандърс – безскрупулен шеф в медийна фирма с ужасно отношение към подчинените и хората около себе си. Хол изпълнява нейната възрастна версия, а Мартин се превъплъщава в малката Джордaн, която след поредното си арогантно и грубо изпълнение се събужда в луксозния си апартамент със съзнанието си на възрастен, но в тялото на 13-годишното си „аз“ в деня на изключително важна презентация.Единственият човек, който е наясно с тайната, че Джордън е хваната в капана на тийнейджърско тяло, е нейната дългогодишна изстрадала асистентка Ейприл (Иса Рей, Несигурни), на която ѝ е писнало от ежедневния тормоз на шефката ѝ. Докато Джордан е принудена да се върне в училище и да се справя с проблемите на обикновен ученик под прицела на подигравките на своите връстници, Ейприл трябва да преодолее собствените си комплекси, да се възползва максимално от ситуацията и да се превърне в креативния лидер, който винаги е искала да бъде и не само да спаси компанията си, но и личния си живот. Режисьор на Малката голяма работа е Тина Гордън, която е и сценарист наравно с Трейси Оливър, по идея на Марсай Мартин.Продуценти са Уил Пакър (Вечерно училище, Ченге за един ден), Джеймс Лопес и Кения Барис. Малката голяма работа ще шефства в кината от 12 април.", "date": "2019.03.11", "title": "Малка тайна - големи проблеми в комедията \"Малката голяма работа\""}
{"url": "https://www.novinite.bg/articles/172231/Ruski-hakeri-sa-zapodozreni-za-kiberatakite-sreshtu-CIK-i-MVR-prez-2015-godina", "text": "\r\nРуската хакерска група Fancy bear е основен заподозрян за организирането на кибератаките срещу сайтовете на ЦИК, МВР и няколко други институции по време на местните изборите у нас през 2015 г. Това обяви началникът на киберпрестъпност в ГДБОП комисар Явор Колев, който участва в конференция „Киберсигурността в Европейския съюз: начини да отговорим на все по-нарастващите заплахи“.\r\n\r\n\r\n\r\n\r\n", "date": "2019.03.11", "title": "Руски хакери са заподозрени за кибератаките срещу ЦИК и МВР през 2015 година"}
{"url": "https://www.novinite.bg/articles/172221/Utre-izlojbata-KomentarFikciyaDokument-SGHG", "text": "Изложбата представя селекция от видео произведения от фонда на Софийска градска художествена галерия, коментиращи съвременни социални проблеми, валидни за българското общество през последните години. Един от приносите на СГХГ към съвременното изкуство у нас е притежанието на над петдесет видеа, постъпили между 2008 и 2018 г., което я прави най-богатата публична колекция на съвременно видео изкуство в България. Целта на изложбата е изследване на съдържанието на тази сбирка, защото сама по себе си тя е отражение на темите, върху които са работили художниците от 90-те години на миналия век до сега. Въпреки голямото разнообразие, като доминиращ се откроява критичният поглед към съвременността, който е и връзката между представените работи. Някои от тях се занимават с така наречената „критика на институциите” – основен израз в изкуството, определящ произведения, които директно коментират художествените институции.Други са ориентирани към политика, икономика, култура, манталитет, реклама, градска среда – всичко, което формира понятието „съвременна действителност”. Принципът на селекцията в изложбата се ръководи и от наличието на наратив, може да се каже, че всички работи разказват конкретни истории. Както е характерно за видео изкуството, и за разлика от киното и телевизията например, тези истории могат да възпроизвеждат документално случаи от живота или да съдържат художествени фикции. Но също така художниците понякога преминават границата между двете. Те може нарочно да симулират документалност или да провокират съмнение от достоверността.Изложбата се реализира със съдействието на Гьоте институт.", "date": "2019.03.11", "title": "Утре- изложбата \"#Коментар#Фикция#Документ\" СГХГ"}
{"url": "https://www.novinite.bg/articles/172176/Dovechera-zapovcha-da-vali", "text": "Днес облачността ще се увеличава и вплътнява и след обяд вече ще бъде значителна. Привечер от запад ще започнат слаби валежи от дъжд, като до полунощ ще завали на места и в Централна България. Вятърът ще е от запад-северозапад, умерен до силен и с него ще нахлува студен въздух. Максималните температури ще са от 14 – 15° в Северозападна България до 20 – 21° на места в Горнотракийската низина, в София около 14°. Над планините облачността ще е значителна и след обяд в масивите от Западна България, а до полунощ и в Централна ще има валежи от дъжд, над около 1800 метра от слаб сняг. Ще духа умерен и силен вятър от западната четвърт. Максималната температура на височина 1200 метра ще е около 9°, на 2000 метра – около 2°.По Черноморието облачността ще е значителна, с повече слънце в часовете преди обяд. Почти без валежи. Ще духа слаб, след пладне - до умерен вятър от запад-северозапад. Максималните температури ще са между 16° и 19°. Вълнението на морето бъде 1 - 2 бала. Температурата на морската вода е 8° - 9°.", "date": "2019.03.11", "title": "Довечера заповча да вали"}
{"url": "https://www.novinite.bg/articles/172206/Pregovorite-za-Brekzit-ostavat-v-zadanena-ulica", "text": "Преговорите за Брекзит между Великобритания и ЕС остават в задънена улица, признаха от Даунинг стрийт 10, ден преди гласуването по сделката на Тереза Мей в Камарата на общините.Преговорите ще бъдат подновени днес в Брюксел след телефонен разговор късно снощи между Тереза Мей и председателя на Европейската комисия Жан-Клод Юнкер. Шансовете за одобряване на сделката на премиера в парламента обаче на този етап изглеждат незначителни.Политическите наблюдатели смятат, че все още не е напълно изключено в последния момент преди утрешното гласуване Великобритания да получи от ЕС някои от така необходимите правни гаранции за кратък срок на „предпазния механизъм“ за избягване на твърда ирландска граница, така че да бъдат успокоени страховете на евроскептиците за безсрочно оставане в Митническия съюз на ЕС и те да подкрепят сделката. В крайна сметка зависи с какво точно ще се завърнат британците от Брюксел.Mинистърът на околната среда Майкъл Гоув пише в днешния „Дейли мейл“, че сделката на Мей може и да е компромис, но тя не трябва да бъде отхвърляна само заради „предпазния механизъм“.Но бившият външен министър Борис Джонсън, който бе заедно с Гоув в кампанията за напускане на ЕС пише от своя страна в „Дейли телеграф“, че няма никакъв шанс да подкрепи „предпазния механизъм“ в сегашния му вид.", "date": "2019.03.11", "title": "Преговорите за Брекзит остават в задънена улица"}
{"url": "https://www.novinite.bg/articles/172186/Mobilno-prilojenie-sledi-za-neplashtane-na-danaci", "text": "Нова версия на мобилното приложение на НАП позволява проверка дали дадена касова бележка е истинска или фалшива. Проверката става със сканиране на QR код, които поетапно до края на годината ще стане задължителен във всяка касова бележка, издавана от български търговец. Към момента около 50 000 касови апарати печатат такива кодове върху бележките, които издават, съобщават от НАП. Мобилното приложение може да се изтегли през App Store за телефони с операционна система iOS или през Google Play - за Android устройства.Проверката става на 2 фази – първо се сканира отпечатания на бележката QR код, като приложението показва кодираните в него стойност на покупката, дата, час и номерата на касовата бележка и фискалната памет на касовия апарат. Клиентът може да сравни дали данните в хартиената бележка и мобилното приложение съвпадат или се различават.Ако данните съвпадат, потребителят може да направи справка чрез приложението дали конкретната касова бележка е получена в сървърите на НАП. Ако всичко с бележката е наред, приложението показва в зелено, че документът е бил успешно получен в НАП. Ако има разлика, мобилното приложение позволява директен контакт с НАП по телефона, за сигнализиране за фалшива касова бележка.До момента мобилното приложение на приходната агенция има над 50 000 инсталации от потребители, като броят им непрекъснато расте.", "date": "2019.03.11", "title": "Мобилно приложение следи за неплащане на данъци"}
{"url": "https://www.novinite.bg/articles/172178/Zapochvat-Velikite-posti", "text": "От понеделник след Сирни Заговезни започват Великденските пости. Те продължават седем седмици и приключват ден преди Великден, който тази година се пада на 28 април.Великденските пости започват частично на Месни заговезни. От следващия ден, който е понеделник, от менюто се изключат месото и месните продукти. Една седмица по-късно, на Сирни заговезни се заговява за последно с яйца, мляко и млечни продукти. И от понеделник започва същинското постене.40-дневните пости символизират времето, което Христос прекарва в пустинята в подготовка за саможертвата си. Затова се смята, че лишавайки се от блажна храна човек пречиства тялото и душата си. Не бива постенето да се разбира като механично лишаване от определен вид храна и напитки. Великите пости са време за размисъл, за осмисляне на живота, преоценка на свършеното. Време да се покае човек за лошите си постъпки, да потърси нов път към възвишеното и към себе си.", "date": "2019.03.11", "title": "Започват Великите пости"}
{"url": "https://www.novinite.bg/articles/172179/Sofijska-voda-vremenno-shte-prekasne-vodosnabdyavaneto-v-nyakoi-chasti-na-stolicata", "text": "На 12 март 2019 г. (вторник), във връзка с изграждане на сградно водопроводно отклонение на ул.“Цар Самуил“ жк. „Банишора“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Козлодуй“ от ул. „Цар Самуил“ до бул. „Княгиня Мария Луйза“, ул. „Цар Самуил“ от ул. „Селиолу“ до ул.„Козлодуй“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Цар Самуил“.На 12 март 2019 г. (вторник), във връзка с подмяна на сградно водопроводно отклонение на ул.“Граф Игнатиев“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „6 – ти септември“ от ул. „Хан Крум“ до ул. „Граф Игнатиев“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„6 – ти септември“ ъгъла с ул. „Хан Крум“. На 12 март 2019 г. (вторник), във връзка с изпълнение на инвестиционен проект за реконструкция на уличен водопровод на ул. „Трети март“ кв. „Филиповци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул.“Трети март“ в участъка от ул.“Поручик Хранов“ до ул.“Извор“ ул.“Кутлина“ в участъка от ул.“Поручик Хранов“ до ул.“Трети март“ ул.“Крайречна“ в участъка от ул.“Поручик Хранов“ до ул.“Извор“ ул.“Страцин“, ул.“Драва“ и ул.“Ален мак“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Найденови“ 14, пред кметството. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. На 12 март 2019 г. (вторник), във връзка с монтаж на спирателен кран на ул.“Незабравка“ с. Чепинци, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: Съобщение до медиите 11 март 2019 г. „Софийска вода” АД Телефонен център: 0800 121 21 Бизнес парк София, Сграда 2А www.sofiyskavoda.bg ул. \"Георги Никифоров\", ул. \"Свежест\", ул. \"Кокиче\", ул. \"Училищна\", ул. \"Искър\", ул. \"Офрей\", ул. \"Реката\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Никифоров“ ъгъла с ул. „Свежест“. На 12 март 2019 г. (вторник), във връзка с подмяна на сградно водопроводно отклонение на ул.“Зора“ кв. „Гниляне“ община „Нови Искър“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Христо Ботев“, ул. „Пенчо Славейков“ , ул. „Тополите“, ул. „Враня“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Зора“.На 12 март 2019 г. (вторник), във връзка с ремонт на уличен водопровод на бул. „Александър Малинов“ жк. „Младост“ 4, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Бизнес парк София\"№ 3 и № 5 , ул. Околовръстен път от № 253 до ул. „Бизнес парк София“ Възможно понижено налягане на водата на високите етажи в района на ул. „Самара“ , ул „Проф. Александър Танев“ , ул. Околовръстен път“ и бул. „Александър Малинов“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бизнес парк София“ срещу кино „Арена“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.03.11", "title": "„Софийска вода” временно ще прекъсне водоснабдяването в  някои части на столицата"}
{"url": "https://www.novinite.bg/articles/172208/KZP-Elektronnite-targovci-sa-dlajni-da-obyavyat-na-sajta-si-koga-nyamame-pravo-na-otkaz-ot-onlajn-pokupkata", "text": "Спрямо всички най-често пазарувани стоки може да бъде упражнено правото на отказ в 14- дневен срок, когато са закупени онлайн. Но има и изключения от това правило и търговецът е длъжен да обяви предварително в своя електронен магазин тези хипотези, които засягат предлаганите от него стоки или услуги. В противен случай потребителят има право на възстановяване на заплатената за стоката сума или изобщо да не плати.Той няма да дължи суми и за услуги, чието изпълнение е започнало без неговото изрично съгласие по време на срока за отказ. Това обясни председателят на Комисията за защита на потребителите (КЗП) Димитър Маргаритов по Канал 3. „Изключенията от правилото за правото на отказ от онлайн покупка в 14-дневния срок са изчерпателно изброени в закона. Това са обективни, закономерни обстоятелства, при които за определени продуктови групи стоки и/или услуги, няма как то да бъде упражнено“, коментира Маргаритов. Той разясни, че правото на отказ е различно от правото на рекламация за дефектна стока. По думите му възможността за връщане на закупен през интернет продукт съществува, за да е свободен потребителят да се откаже от сделката, без да има обективен проблем, а защото субективно на него тази стока не му е харесала. „Обикновено трябва да платите куриерската услуга за изпращане обратно, освен ако търговецът не е възприел добрата практика той да си поеме тези разходи“, допълни председателят на КЗП. „Поръчвате си готварска печка. Представител на търговеца я монтира в дома Ви.Ако тази печка не Ви хареса, Вие можете да я върнете в 14-дневния срок. Но можете ли да върнете услугата по монтажа, която Ви е предоставена? Обективно тази услуга вече е изпълнена и няма връщане назад. А и няма логика – нито житейска, нито пазарна това да е така“, даде пример Маргаритов. Той обаче уточни, че това е различно от случаите, в които впоследствие може да се окаже, че моделът е сгрешен, клиентът не е прочел достатъчно внимателно характеристиките или търговецът не ги е предоставил. „Вижте колко е тънка границата между отказа сам по себе си от онлайн покупката и наличието на несъответствие при сделка и възможността на потребителя абсолютно безусловно да предяви правото си на рекламация“, добави Маргаритов. Има и група стоки, които поради тяхното естество – след разпечатването им – също не може да бъдат върнати по хигиенни и здравословни съображения. Например, бельо. След нарушаване целостта на опаковката не могат да се върнат и носители, съдържащи продукти на интелектуалната собственост – компакт-дискове с музика, филми, софтуер, както и електронни книги.„В случая причината е, че няма достатъчно голяма гаранция, че преди те да бъдат върнати на търговеца, съдържанието не е било презаписано N на брой пъти, за да бъде разпространявано, а всъщност по този начин да бъдат засегнати правата на интелектуална собственост, с които този продукт е свързан“, обясни председателят на КЗП. Други случаи, в който не може да бъде упражнено правото на отказ след пазаруване от интернет: - стоки, изработени по поръчка на клиента или съобразно неговите индивидуални изисквания; - стоки, които поради естество си могат да влошат своето качество или имат кратък срок на годност (напр. храни, козметика); - стоки, които след като са били доставени и поради естество им са се смесили с други стоки, от които не могат да бъдат отделени (напр. втвърдител за боя); - стоки или услуги, чиято цена зависи от колебанията на финансовия пазар, които не могат да бъдат контролирани от търговеца и които могат да настъпят по време на срока за упражняване правото на отказ; - за доставка на алкохолни напитки, чиято цена е договорена при сключването на договора за продажба, при които доставката може да бъде извършена в срок не по-рано от 30 дни, считано от сключването на договора, и чиято действителна стойност зависи от колебанията на пазара, които не могат да бъдат контролирани от търговеца; - когато потребителят изрично е поискал от търговеца да го посети в дома му с цел извършване на неотложни дейности за ремонт или поддръжка; когато при такова посещение търговецът предоставя и други услуги в допълнение към тези, поискани от потребителя, или достави стоки, различни от резервните части, необходими за извършване на ремонта или на поддръжката, правото на отказ се прилага за тези допълнителни услуги или стоки; - доставка на вестници, периодични издания или списания с изключение на договори за абонамент за доставката на такива издания; - договори, сключени по време на публичен търг; - договори за предоставяне на услуги за настаняване, които нямат за цел живеене, транспорт на стоки, отдаване на автомобили под наем, услуги за хранене или предоставяне на услуги, свързани с развлекателни дейности, ако договорът предвижда конкретна дата или срок за изпълнение. Тези изключения са част от актуалните правила за онлайн търговия, действащи на територията на България (като част от ЕС) и се базират на специална директива от 2011 г., която е в сила от 2014 г.", "date": "2019.03.11", "title": "КЗП: „Електронните търговци са длъжни да обявят на сайта си кога нямаме право на отказ от онлайн покупката”"}
{"url": "https://www.novinite.bg/articles/172215/Nad-300-jeni-sa-pregledani-po-vreme-na-skrining-za-mioma-v-Sofiya", "text": "От 5 февруари, в рамките на един месец, 337 жени в София са били прегледани за миомна болест. Това каза пред журналисти столичният кмет Йорданка Фандъкова. Скринингът за миомна болест е под егидата на Столична община. Инициативата е на \"Майчин дом\", като в нея са се включили и другите две общински столични АГ-болници - \"Шейново\" и \"Св. София\". На 84 от прегледаните е било препоръчано медикаментозно лечение, а нужда от оперативно лечение са имали 62, посочи Фандъкова. Директорите на болниците изразиха готовност да продължат скрининга и информационната кампания. Столична община подкрепя и програмите за скрининг за карцином на млечна жлеза, карцином на простата, скрининг за заболявания на щитовидна жлеза и изследвания на бял дроб, припомни Фандъкова и допълни, че се очаква от 1 април да започнат прегледите на млечна жлеза и на щитовидна жлеза. Предстои да се разгледа и обсъди финансирането на програмите, като се предвидени 450 хиляди лева, добави още тя.", "date": "2019.03.11", "title": "Над 300 жени са прегледани по време на скрининг за миома в София"}
{"url": "https://www.novinite.bg/articles/172219/Zapochvat-masovi-proverki-v-magazinite-v-cyalata-strana", "text": "Масови проверки в магазините в цялата страна. Акцията е на Държавната агенция за метрологичен и технически надзор.Вече са установени и нарушения – спинър и очила в столичен магазин нямат маркировка и инструкции за употреба, липсват и данни за производителя. Според търговците случилото се е вследствие на грешка.Инспекторите на агенцията ще следят приоритетно за безопасното разпространение в търговската мрежа на промоционални продукти. Основните стоки, които попадат в тазгодишната кампания са от различни категории, като в тях попадат електроуреди, играчки, ръчни електроинструменти, лични предпазни средства, офис техника, продукти по отношение на енергийна ефективност, газови уреди.Санкциите могат да достигнат до 250 000 лева. Миналата година глобите за търговците бяха на обща стойност над 20 000 лева. Акцията ще продължи до края на седмицата.", "date": "2019.03.11", "title": "Започват масови проверки в магазините в цялата страна"}
{"url": "https://www.novinite.bg/articles/172187/Pet-dekara-izgoryaha-pri-pojara-kraj-Kambanite", "text": "Пет декара изгоряха при пламнал в неделя вечерта голям пожар в местността „Камбаните” в София. Огънят горя непосредствено до къщите. За щастие не се е наложила евакуация на хората.Сигналът е подаден в 19:50 часа в неделя. На място са изпратени пет пожарни автомобила и 24 пожарникари. Не е ясно от какво е тръгнал огънят.В неделя е имало 645 пожара в цялата страна, като повечето са свързани с традиционното палене на огньове на Сирни Заговезни.", "date": "2019.03.11", "title": "Пет декара изгоряха при пожара край \"Камбаните\""}
{"url": "https://www.novinite.bg/articles/172222/Devet-dushi-postradaha-pri-chelen-udar-18-godishna-s-opasnost-za-jivota", "text": "Девет души пострадаха при тежка катастрофа между два автомобила, които се забили челно на пътя край морската столица, съобщиха от ОД на МВР-Варна.\r\nКървавият инцидент станал в неделя, около 15 часа, на пътя Варна-Вълчи дол, където 21-годишният водач на лек автомобил от Варна, поради движение с несъобразена скорост при навлизане в десен завой, загубил контрол над превозното средство, навлязъл в лентата за насрещно движение и се блъснал челно в идващ друг автомобил.\r\nВследствие на удара са пострадали общо девет души от двете коли. Водачът на първия автомобил и неговите спътници – мъж на 20 и момиче на 18 години са с множество травми, настанени за лечение в болнично заведение. 18-годишната пътничка е получила черепно – мозъчна травма и е с опасност за живота.\r\nЧетирима са пострадалите от втория автомобил - 2 жени на 48 и на 26 години и 3-годишно дете са настанени също за лечение в болница, но без опасност за живота им. Останалите пострадали са прегледани освободени за домашно лечение.\r\nПо случая е образувано досъдебно производство.\r\n", "date": "2019.03.11", "title": "Девет души пострадаха при челен удар, 18-годишна с опасност за живота"}
{"url": "https://www.novinite.bg/articles/172183/28-sa-postradali-pri-katastrofi-v-stranata-prez-izminaloto-denonoshtie", "text": "Двама души са загинали, а 28 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 14 тежки пътнотранспортни произшествия. В София са регистрирани 23 леки и три тежки катастрофи, при които са пострадали трима души.", "date": "2019.03.11", "title": "28 са пострадали при катастрофи в страната през изминалото денонощие"}
{"url": "https://www.novinite.bg/articles/172214/Plovdivchani-alarmirat-za-masova-sech-v-park", "text": "Масова сеч в кв. „Северен” в Пловдив. Хората от квартала се притесняват, че на тъмно се подготвя застрояването върху 18 декара зелени площи, предаде bTV. Масовата сеч на дървета е в парка край ул. „Полк. Сава Муткуров”. Местните жители подозират, че заедно със сухите и изгнили дървета се премахват и здрави. Те смятат, че се готви застрояване на зелените площи от частен инвеститор.Оказва се, че зеленият парцел е вече частна собственост.„Този парк е частна собственост. Частна собсвеност, която се води към този момент на „Парадайз гардън резидънс” ЕООД с управител Байрям Сали Солак”, казва Ральо Ралев , кмет  на  район \"Северен\", Пловдив.След сечта в парка се появяват работници, които започват изкоп за строеж на ограда.Собственикът на терена обаче твърди, че общината е наясно с дейността му тук и тя е почистване на мястото.", "date": "2019.03.11", "title": "Пловдивчани алармират за масова сеч в парк"}
{"url": "https://www.novinite.bg/articles/172213/VMRO-se-obyavi-protiv-oproshtavaneto-na-dalgove-na-Glavnoto-myuftijstvo", "text": "ВМРО, които са част от малката коалиция Обединени патриоти, подкрепяща правителството, се обявиха категорично против на дълговете на Главното мюфтийство.На първо четене: Опростиха дълг от 8 млн. лв. на Главното мюфтийствоВ петък на първо четене бяха гласувани промени в Закона за вероизповеданията, с които се опрощава дълг от 8 млн. лв. на мюфтийството. Вносители са ГЕРБ и ДПС. Обединените патриоти бяха против.„Това да се опрощават задължение конкретно, за да облагодетелстваме едно вероизповедание, е лош пример. Той ще доведе до верижна реакция – утре други вероизповедания ще спрат да си плащат данъците и осигуровките, просто защото ще знаят, че в един момент държавата може да им ги опрости”, каза днес в Русе депутатът от ОП Искрен Веселинов.Главният мюфтия след срещата при премиера: Приходите от имотите не са достатъчниВМРО ще поиска и забрана за финансирането на вероизповедания от външни източници.", "date": "2019.03.11", "title": "ВМРО се обяви против опрощаването на дългове на Главното мюфтийство"}
{"url": "https://www.novinite.bg/articles/172220/Dve-vazrastni-velosipedistki-byaha-pometeni-ot-bus-kraj-Pazardjik", "text": "Възрастна велосипедистка загина на пътя, след като бе пометена от бус край Пазарджик.Инцидентът е станал в петък следобед на пътя между селата Бошуля и Карабунар. Водачът на микробус\"Фолксваген\", на 74 г. от село Долно вършило застигнал и блъснал движещите се по посока на движението две велосипедистки. В резултат на удара жените се озовали извън пътното платно. Водачът е тестван с дрегер, като пробите му за употреба на алкохол и наркотици са отрицателни. За случая е уведомен дежурен прокурор от Окръжната прокуратура вПазарджик.", "date": "2019.03.11", "title": "Две възрастни велосипедистки бяха пометени от бус край Пазарджик"}
{"url": "https://www.novinite.bg/articles/172216/V-MS-obsadiha-dalgovete-na-veroizpovedaniyata", "text": "По инициатива на премиера Бойко Борисов в Министерски съвет се проведе среща между него, българския патриарх Неофит и главния мюфтия Мустафа Хаджи, на която бяха обсъдени гласуваните на първо четене промени в Закона за вероизповеданията, с които им се опрощават дългове към държавата. Вече стана ясно, че задълженията на мюфтийството са най-големи и възлизат на около 8 млн. лв.Правителството се отнася еднакво добре към всички вероизповедания, без да разделя никого. Ние имаме специфични проблеми. Нашите братя, които изповядват ислям имат особени административни и други проблеми. Това заяви Мелнишкият епископ и на главен секретар на Св. Синод на БПЦ Герасим.„Трябва да се започне от начало, за да може да се реализира добре замисленият нов проект за изменения на Закона за вероизповеданията, именно в тази част – да се финансират вероизповеданията с текущи разходи, за да могат да се поемат възнагражденията на свещенослужителите от държавата. По този начин напълно да се изключи възможността да се финансират те от други държави“, смята епископ Герасим.Той подчерта, че Българската православна църква винаги е работила плодотворно с правителството, а всички технически моменти или въпроси, които са свързани с реализирането на новоприетия Закон за вероизповеданията, могат да бъдат изчистени в комисиите.„Очакваме и бъдещи наши проекти – реставрацията на храм-паметника „Св. Александър Невски“. Зографският манастир също има нужда от помощ“, допълни още епископ Герасим.След днешната среща Негово Светейшество патриарх Неофит коментира: „Разговорът беше полезен. Благодарение на нашия премиер, че има добронамерени отношения към вероизповеданията. Нека бъдем с отворени отношения“.Дълговете на Мюфтийството са натрупани от 2005 година насам, заяви след срещата главният мюфтия Мустафа Хаджи. „Срещата мина в духа на толерантност и разбирателство. Ние като граждани на тази държава сме длъжни да пазим мира и спокойствието в България, който сме го наследили от нашите бащи”.Натрупаните дългове са стари задължения върху които текат лихви, обясни главният мюфтия и отказа да влезе в конкретика. „Това е работа на счетоводството, не се занимавам с тези въпроси. Не искам да казвам нещо, което може да ви подведа”. Според Мустафа Хаджи приходите са твърде малко, затова са натрупани и дългове,Според данни на Министерството на финансите шест вероизповедания у нас имат дългове за 8,267 млн. лева. От тях най-много – над 8,2 млн. лева са на Главното мюфтийство.С промените в закона на първо четене депутатите решиха да опростят натрупаните дългове на вероизповеданията. ", "date": "2019.03.11", "title": "В МС обсъдиха дълговете на вероизповеданията"}
{"url": "https://www.novinite.bg/articles/172224/BNB-Zastrahovatelnite-drujestva-upravlyavat-7645-mlrd-lv", "text": "Средствата, управлявани от застрахователните дружества, възлизат в края на 2018 година на 7.645 млрд. лв., съобщава Българската народна банка, цитирани от БТА. На годишна база тези средства се увеличават с 347.7 млн. лв. (4.8%). Активите на дружествата, извършващи животозастраховане, нарастват със 118.4 млн. лв. (5.8%) - от 2.034 млрд. лв. към края на декември 2017 г. до 2.153 млрд. лв. към края на същия месец на 2018 година. Средствата, управлявани от дружествата, извършващи общо застраховане, се увеличават с 229.4 млн. лв. (4.4%) - от 5.263 млрд. лв. към края на декември 2017 г. до 5.492 млрд. лв. към края на миналата година.В инструментите, включени в активите на дружествата, извършващи застрахователна дейност, към края на декември 2018 г. преобладават притежаваните ценни книжа, различни от акции, които на годишна база намаляват с 10.6 млн. лв. (0.3%) до 3.751 млрд. лева.Във валутната структура на активите на дружествата, извършващи застрахователна дейност, основен дял имат активите в левове, които са 42.5% от общия размер на активите към края на декември 2018 г. при 40.3% към края на четвъртото тримесечие на 2017 година. Активите в евро са 31.3% при 30.7% към края на декември 2017 година. Към края на четвъртото тримесечие на 2018 г. активите в щатски долари са 3.9% при 3.5% към края на декември 2017 г., а в други валути - 22.4% при 25.4% към края на декември 2017 година. Собственият капитал на застрахователните компании е общо 2.175 млрд. лв. към края на декември 2018 г., като намалява с 14.9 млн. лв. (0.7%) спрямо края на 2017 г. Неговият дял в размера на пасивите на фирмите към края на четвъртото тримесечие на 2018 г. е 28.5% при 30% към края на същото тримесечие на 2017 година.Към края на декември 2018 г. застрахователните технически резерви нарастват на годишна база с 360.9 млн. лв. (8.5%) до 4.613 млрд. лв., при 4.252 млрд. лв. към края на декември 2017 година. Техният дял в размера на пасивите е 60.3% към декември 2018 г. при 58.3% към края на декември 2017 година. ", "date": "2019.03.11", "title": "БНБ: Застрахователните дружества управляват 7.645 млрд. лв."}
{"url": "https://www.novinite.bg/articles/172227/Blagoevgradchanin-zapali-ovoshtni-gradini", "text": "Благоевградчанин на 47 години е привлечен в качеството на обвиняем, след като е установено, че е запалил овощни градини, съобщиха от полицията в областния град. Деянието е извършено към 15.30 часа на 9 март в местността \"Чаушето\", землище на село Засегнати са насаждения с обща площ около 5 дка. По случая е образувано досъдебно производство.", "date": "2019.03.11", "title": "Благоевградчанин запали овощни градини"}
{"url": "https://www.novinite.bg/articles/172240/Angelkova-iznese-lekciya-v-Moskovskiya-darjaven-institut-za-mejdunarodni-otnosheniya", "text": "Изключително важно е сътрудничеството с университетите - научната дейност и младите хора са бъдещето на нашите държави, високо ценим това партньорство. Тези близки контакти са стимул за развитие на двустранните отношения, включително в сферата на туризма, който е важен икономически отрасъл както за България, така и за Русия.Това заяви министърът на туризма Николина Ангелкова в лекция пред ръководството, преподавателите и студентите на Московския държавен институт за международни отношения (МГИМО), един от най-авторитетните в академичните среди. Срещата се състоя по време на работното й посещение в руската столица в рамките на Международното туристическо изложение „Интурмаркет“. Изявлението на министър Ангелкова пред научната аудитория бе посветено на 140- годишнината на дипломатическите отношения между България и Русия, която се навършва през 2019-а.Тя постави акцент върху ролята на туризма като съществен фактор за развитие на традиционно добрите двустранни контакти, които отбелязват активизиране през последните години. Пример за диалог бе визитата в София през миналата седмица на председателя на правителството на Руската федерация Дмитрий Медведев. Сътрудничеството ни постоянно се развива в много области, които представляват общ интерес, а в сферата на туризма е достигнало ниво на стратегическо партньорство и федерацията е сред водещите генериращи пазари за българския туризъм. При визитата на руския премиер в България беше проведен българско-руски туристически бизнес форум и бе подписана двугодишна Програма за сътрудничество в сферата на туризма (2019-2021) между Министерството на туризма на България и Министерството на икономическото развитие на Русия, изтъкна министър Ангелкова.Тя припомни, че правителството на премиера Бойко Борисов създаде в края на 2014 г. Министерството на туризма като самостоятелна администрация, отчитайки приоритетността на сектора за националната икономика, формиращ около 12 на сто от БВП и над 11 на сто от заетостта в страната. По данни на БНБ общият приход от вътрешен и международен туризъм у нас през 2018 г. възлиза на 8.4 млрд. лв.Също през миналата година страната ни бе посетена за първи път от над 9 млн. чуждестранни туристи (около 9.3 млн.). За последните четири години ръстът на чуждите туристи в България се е увеличил с 31% , а на постъпленията от входящ туризъм с 34%, посочи българският министър. Тя изтъкна усилията на българската държава за въвеждане на редица облекчения във визовите процедури за руските туристи. От тази година заявления за получаване на визи за България може да се подават вече в 59 руски града. Към посолството на България в Москва работи национално представителство по туризъм, което е член на Асоциацията на туроператорите в Русия (АТОР). Нашето партньорство се развива обаче не само с големите руски центрове, а и с регионите, с техните висши училища, търговско-промишлени палати и др., допълни министърът и анонсира, че през тази година се планира подписване на Меморандум за сътрудничество с Туристическата асоциация на регионите в Русия. Работим по много съвместни програми и инициативи, сред които обявяване на 2020 и 2021 за години на туризма на България в Русия и на Русия в България.През април ще се състои и българо-руски туристически форум с представители на руските региони във Велико Търново. Планираме и конкретни мерки съвместно с бранша и общините за увеличаване на чартърните полети между нашите държави, каза още тя. Министър Ангелкова подробно представи пред преподавателите и студентите от МГИМО потенциала на България като дестинация за четири сезона с огромно разнообразие от културно-исторически забележителности, минерални извори, реномирани курорти за летен и зимен туризъм, за организиран детски отдих и разнообразни видове специализирани услуги. Тя припомни, че за миналата година около 512 хил. руски туристи са посетили страната ни, но възможностите са много по- големи. Непосредствено преди лекцията министър Ангелкова разговаря и със зам.-ректора на МГИМО по общите въпроси Артьом Мальгин.Той представи научната дейност на университета и програмите за подготовка на студенти, сред които има и българи. Министър Ангелкова обърна внимание върху възможността възпитаниците на института да провеждат стажове в България в сферата на туризма. Имаме различни такива практики и програми, както и предложения от компании, в които младите хора от Русия могат да се развиват, поясни тя. Министърът запозна зам.-ректора с идеята да се проведе международен инвестиционен форум в туризма, който ще се състои в края на месец май в курорта Слънчев бряг с близо 300 участници. Фокус в проявата ще са инвестициите в Черноморския регион. В срещата с университетското ръководство участваха също българският посланик в Русия Атанас Кръстин, Егор Андреев, началник на международното управление на МГИМО, и др.", "date": "2019.03.11", "title": "Ангелкова изнесе лекция в Московския държавен институт за  международни отношения"}
{"url": "https://www.novinite.bg/articles/172225/Cvetanov-shte-prisastva-na-otkrivaneto-na-obnoveniya-ploshtad-Georgi-Izmirliev-Makedoncheto-v-Blagoevgrad", "text": "Председателят на ПГ на ГЕРБ и зам.-председател на партията Цветан Цветанов ще присъства днес, 11 март 2019 г. (понеделник), от 17:30 часа на откриването на обновения площад „Георги Измирлиев-Македончето“ в Благоевград. Площад „Георги Измирлиев-Македончето“ бе изцяло обновен по проект „Благоустрояване на градската среда“, който се осъществява с финансовата подкрепа на Оперативна програма “Региони в растеж” и е на стойност 5.5 млн. лв. Това е първи ремонт на площада от 30 години насам, като са извършени укрепителни дейности на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих. След отслужването на тържествения водосвет ще има и богата културна програма.", "date": "2019.03.11", "title": "Цветанов ще присъства на откриването на обновения площад „Георги Измирлиев-Македончето“ в Благоевград"}
{"url": "https://www.novinite.bg/articles/172241/Delyan-Dobrev-Obrazovanieto-naistina-e-prioritet-na-GERB", "text": "Образованието е наистина е приоритет на ГЕРБ и това се вижда много ясно в Хасковска област. Тук десетки учебни сгради са реновирани и обновени. Резултатите са налице, но училищната инфраструктура далеч не е единственият проблем в тази сфера, който нашето правитество разрешава. С тези думи откри гражданския диалог „Европа в нашия дом“ в Хасково народният представител от ГЕРБ Делян Добрев. На форума присъстваха над 150 души, сред които министърът на образованието и науката Красимир Вълчев, евродепутатът от ГЕРБ/ЕНП Ева Майдел, народните представители от ГЕРБ-Хасково Делян Добрев, Евгения Ангелова и д-р Георги Станков, Таня Петрова от образователната комисия в Народното събрание, кметове на общини от региона, началникът на РУО Хасково Христина Боева, експерти, директори на училища и детски градини, преподаватели, синдикални лидери, както и много граждани, дошли да се запознаят от първа ръка с политиките на правителството в сферата на образованието.По време на гражданския диалог Делян Добрев бе категоричен, че Красимир Вълчев е министърът, който най-добре познава училищната инфраструктура и проблемите на всяко учебно заведение. „Затова и високият интерес към днешния диалог с негово участие е съвсем закономерен“, отчете областният координатор на ГЕРБ-Хасково. Домакин на гражданския диалог бе областният управител на Хасково Станислав Дечев. Той подчерта, че професионалното образование е приоритетно за Хасковска област. „Тук се стремим да обучаваме специалисти, подходящи за икономическия профил на региона. Това е ключът към по- ускореното икономическо развитие не само на нашата област, но и на България и Европа. Само добрата работа ще задържи младите семейства тук, а аз искам Хасковска област да има профил на модерна, богата и развита област“, подчерта Дечев и изрази увереност, че в края на тази среща никой няма да се съмнява в това, че Европа е нашия дом! Министър Красимир Вълчев отчете позитивните резултати от прилагането на Механизма за обхващане и задържане в образователната система на деца и ученици.Той даде за пример в това отношение Хасковска област и благодари на учителите и директорите за изключително сериозното отношение към този процес. „Благодарение на съвместната работа на различните институции успяхме да върнем обратно в училище близо 40 000 деца“, информира просветният министър. Евродепутатът Ева Майдел подчерта, че образованието трябва да бъде приоритет на приоритетите за всяко едно управление. „Точно заради това, заедно със съмишленици създадохме Сдружението „Образование България 2030“. Това е мрежа без еквивалент в европейски мащаб. В него поканихме големи компании, учители и хора на гражданското общество. Концентрираме се върху това да проследяваме тенденциите в образованието, да информираме българското общество за проблемите в сферата на образованието в България, да популяризираме добри практики и да се застъпваме за системни политики и устойчива промяна на образователната среда“, обясни тя. „С ежегодното увеличение на учителските заплати повишаваме социалния статус на преподавателите и вече направихме учителската професия по- привлекателна.Тенденцията все повече млади хора да стават учители е налице, а това ще доведе до все по-добри образователни резултати“, подчерта на свой ред народният представител Евгения Ангелова. В хода на диалога десетки преподаватели и директори на училища от региона благодариха на министър Вълчев и на правителството за това, че през последните години те на практика са усетили грижата, вниманието и уважението към българското училище и българския учител. „Проблемите се решават и това е видно. Всеки колега ще го потвърди. Затова диалог като днешния е изключително полезен, за да си кажем и хубавото, и лошото“, категорични бяха учителите от Хасковска област. В края на гражданския диалог „Европа в нашия дом“ министър Красимир Вълчев получи редица покани за участие в образователни и професионални форуми в учебните заведения в Хасково и региона.", "date": "2019.03.11", "title": "Делян Добрев: Образованието наистина е приоритет на ГЕРБ"}
{"url": "https://www.novinite.bg/articles/172239/Borisov-Noviyat-Zakon-za-veroizpovedaniyata-celi-darjavata-da-si-plashta", "text": "Новият Закон за вероизповеданията цели българската държава да си плаща и няма политическа сделка. Това заяви премиерът Бойко Борисов пред патриарх Неофит и пред главния мюфтия Мустафа Хаджи на среща в Министерския съвет, посветена на задълженията на вероизповеданието.\"Възродителния процес си го спомняте. Целта е това никога да не се повтаря. Да не може чужди разузнавателни централи да работят по разединението на българския народ. Така че целта е била да поставим всичко на чисто и от тук насетне държавата да си плаща, вие, спазвайки закона, да си водите своя отчет. Така че ви моля да успокоите хората и вие, че думата \"сделка\" в случая няма нищо общо\", каза Борисов и подчерта, че етническият мир е важен за страната.\"От днеска нататък да се знае кой плаща, кой отчита и съответно да поставим на правилните основи и тази дейност. И затова на днешния свет ден ви поканих, докато седят заедно и могат да си говорят патриархът и мюфтията, можем да сме спокойни за етническия мир и толерантност. Това ми е важно. Всичко останало ще го наредим\", допълни премиерът.По време на срещата главният мюфтия заяви, че като духовен водач на мюсюлманите в страната не се занимава със счетоводни дела. Мустафа Хаджи потвърди, че дълговете на мюфтийството са натрупани от 2005 година, тъй като приходите и наеми от вакъфските имоти не са достатъчни и не могат да покрият дълговете на Мюсюлманското вероизповедание:\"По-голямата част от вакъфските имоти са одържавени по време на комунистическия режим, въз основа на което по-голямата част от тях не са възстановени, така че приходите са крайно оскъдни. Дълговете на мюфтийството са натрупани от 2005 година насам, те са стари задължения, върху които текът лихви. Аз на този етап не мога да вляза в конкретика, тъй като в крайна сметка това е работа на счетоводството\".Патриарх Неофит коментира, че не е желателно тази тема да се политизира и определи разговора като \"полезен за всички, които очакват от патриарха и от духовния водач на мюсюлманите да бъдат в добри отношения\".Повод за срещата в Министерския съвет бяха промените в Закона за вероизповеданията, които предвиждат опрощаване на дългове на вероизповеданията. На първо четене депутатите решиха до опростят около 8 милиона лева задължения на Главното мюфтийство.Предложеният законопроект дава добра основа, отбеляза епископ Герасим, главен секретар на Светия синод.\"Трябва да се започне отначало, за да може да се решат всички противоречия към момента, които имат вероизповеданията\", посочи той.", "date": "2019.03.11", "title": "Борисов: Новият Закон за вероизповеданията цели държавата да си плаща"}
{"url": "https://www.novinite.bg/articles/172195/Po-slaba-rekolta-ot-pshenica-ochakvat-v-Dobrudja", "text": "Заради неблагоприятните агрометеорологични условия през есента и зимата има голяма вероятност реколтата от пшеница в Добруджа и някои други райони на страната това лято да бъде по-слаба от предишната. Това прогнозира за „Монитор“ председателят на Националната асоциация на зърнопроизводителите Костадин Костадинов.„Есента беше суха и по-голяма част от посевите не успяха да поникнат. Поникнаха късно - ноември-началото на декември, при първите дъждове. Не се развиха добре, после последва един студ, което бе неблагоприятно за тяхПри последвалото затопляне от края на януари започнаха по малко да се възстановяват. Надяваме се, ако времето се задържи така и има достатъчно количества дъжд, нещата да се стабилизират“, каза той.По думите му за разлика от житото при рапицата нещата са по-зле. Посевите от маслодайната култура в Добруджа са добре в една линия около 30 км около морето. Оттам навътре нещата са много по-зле за рапицата. Според браншовика заради колебанията във времето и сушата голяма част от рапицата не е поникнала или това е станало много късно и посевите не са направили розетка. Костадинов смята, че към средата на март ще стане ясно колко са пострадалите площи и дали стопаните ще трябва да ги разорават и да сеят пролетници. На места вече има установени поразени 60-70% от нивите.Радослав Христов от Тракийската асоциация на зърнопроизводителите каза, че засега в района посевите с пшеница са в нормално състояние и той не се наема да прави прогнози. Относно лошите очаквания за рапицата фермерът обясни, че тази култура изисква по-специални грижи, като всичко зависи от точното време на засяванетоМеждувременно последният оперативен анализ на земеделското министерство показа, че износът на жито през пристанищата на страната от 2 юли 2018 г. до началото на март е паднал с почти една пета спрямо същия период на миналата реколтна година.От началото на настоящата пък експортът на пшеница през пристанището във Варна (от Бургас досега не са правени доставки за чужбина) е достигнал 1 227 184 т, срещу 1 528 510 т за предходната реколтна година. Подобен (около 20 на сто) е спадът и при износа на рапица. Като количествата са съответно - 153 397 т за предишната и 120 053 за настоящата реколтна година. Още по-голям, с цели 72% е сривът при износа на ечемикза тази реколтна година, като количествата намаляват за аналогичните периоди от 91 645 т на 25 682 тона. Почти наполовина пада износът на слънчоглед - от 206 670 т на 108 118 т. Единствено експортът на царевица с кораби бележи немалък ръст от 315 240 т до 365 101, или с 15,8% повече на годишна база са изнесени с плавателни съдове от страната.Във връзка със спада на житния ни експорт Радослав Христов коментира, че причината е в промяната на конюнктурата на пазара в целия свят„Страни като Испания например, където традиционно сме продавали наша пшеница, също понякога изнасят жито или предпочитат да го купуват от Централна Европа, защото им е по-близо. Има разместване“, обясни той. По думите му износът ни ще стане по-труден, отколкото преди години и ще трябва да се търсят други пазари и не само за пшеницата, а и за слънчогледа.Спрямо миналата зима изкупната цена на хлебното зърно се повиши с 30%Средната изкупна цена на хлебната пшеница спрямо края на февруари 2018 година е с 30% по-висока, сочи статистиката на МЗХГ. Тя се повишила от 283 лв. на тон без ДДС до 368 лева. Спрямо средата на декември нарастването на цената е около 20 лв. на тон.При фуражната пшеница поскъпването е малко по-ниско - 28,4 на сто, като нарастването на цената на годишна база е от 271 на 348 лв. тон. Спрямо последния месец на 2018-а повишаването на цената е по-високо в абсолютна стойност - с 24 лв. за тон, като причината е, че мелничарите я купуват повече, а след това хлебопроизводителите използват различни подобрители, за да докарат насъщния с по-нормално качество.За разлика от житото при царевицата и слънчогледа поскъпването на годишна база е незначително - само с 2,2 и 3,1 на сто. Цените при тях се увеличават съответно от 273 на 279 лв. за тон без ДДС и от 551 на 568 лв. Спрямо средата на декември кукурузът е поскъпнал с 15 лв./т, а слънчогледът - с 41 лв. за тон, сочат още данните на земеделското министерство.", "date": "2019.03.11", "title": "По-слаба реколта от пшеница очакват в Добруджа"}
{"url": "https://www.novinite.bg/articles/172243/Rumen-Radev-i-saprugata-mu-Desislava-Radeva-na-oficialno-poseshtenie-v-Sloveniya", "text": "Споделяме общото мнение, че разширяването на ЕС и НАТО със страните от Западните Балкани е ключов фактор за постигане на стабилност, сигурност и просперитет в нашия регион. Това заяви президентът Румен Радев на съвместна пресконференция в Любляна с президента на Словения Борут Пахор, предаде БНР.\"Срещата на върха в София миналата година затвърди този приоритет и имам уверението на президента на Словения, че той ще бъде поставян и отстояван и по време на Председателството на Съвета на Европейския съюз от Словения през втората половина на 2021 г.\", отбеляза българският държавен глава.Двамата президенти са обсъдили и предизвикателствата пред бъдещето на Европа. \"Нашата обща позиция и общи политики са да работим заедно за изграждане на една сигурна, солидарна и силна Европа - уверена в утрешния ден\", заяви Румен Радев. По думите му двете страни имат също огромни възможности и в областите на образованието, науката и културата.\"И Словения, и България излъчват стабилност и сигурност и водят диалог и политика на сътрудничество в интерес на сигурността и мира на Балканите\", коментира Румен Радев.Българският държавен глава отбеляза, че двете страни продължават да развиват диалога и сътрудничеството на високо политическо ниво при голяма интензивност и посочи, че доказателство за това е и официалното откриване на посолство на Република Словения през миналата година. \"Наша обща цел е да повишим двустранния стокообмен, имаме редица възможности да го направим и все още неизползван огромен потенциал\", коментира Радев.Той припомни, че вече има пряка авиолиния между Любляна и София и посочи, че това дава много по-големи възможности за туризма. Българският държавен глава Румен Радев пристигна днес на двудневно официално посещение в Словения по покана на словенския си колега. Той и съпругата му Десислава Радева бяха посрещнати с официална церемония от президента Борут Пахор и съпругата му Таня Печар. След това Радев поднесе венец пред Паметника на жертвите от всички войни.Освен разговорите на държавния глава със словенския президент Борут Пахор, в програмата на визитата са и среща с министър-председателя Мариан Шарец, както и с кмета на словенската столица Зоран Янкович.В Любляна държавният глава и съпругата му ще присъстват на прием по повод Националния празник на Република България - 3 март, даван от посолството на Република България в Словения за дипломатическата общност, изтъкнати представители на словенското общество и на българската общност.", "date": "2019.03.11", "title": "Румен Радев и съпругата му Десислава Радева на официално посещение в Словения"}
{"url": "https://www.novinite.bg/articles/172191/Ruski-turoperator-ochakva-spadat-na-turistite-kam-Balgariya-da-e-10-a-ne-25", "text": "През почивните дни страната ни беше представена на Международната туристическа изложба „Интурмаркет“ в руската столица. Утре пък се открива Московската международна туристическа изложба, на която също ще има българско участие. В момента в Москва е и министърът на туризма Николина Ангелкова. Всичко това става на фона на намаляващия през последните години руски туристически поток към България. Реалният спад този сезон ще е около 10 на сто, прогнозира Александър Широков - управител на руска туроператорска фирма, която от години работи на българския пазар:„Не виждам предпоставки за рязък спад с 25%. 25% е прекалено голям спад и ако се стигне дотам, това ще означава катастрофа. Защото всички авиокомпании, включително българските и руските,  вече са планирали полетите си и разчитат на натовареността от миналата година плюс-минус 10%, които никой няма да забележи“.Тенденцията към спад е устойчива през последните няколко години. Една от причините е пренасочването на руските туристи към вътрешните за страната курорти, което е целенасочена държавна политика, обясни Широков„В момента като цяло туризмът в Русия се концентрира на вътрешния пазар. Отливът към вътрешния пазар е забележим. Затова допринася държавната политика и така е редно. Трябва да се запълва капацитетът, който е налице и който засега не се използва докрай. Това е необходимост“.Сочи се превръща в конкурент не само на летните, но и на зимните курорти в България, казва Димитър Цонев, директор на голяма българска туроператорска фирма, базирана в Москва:„Например тази година през зимния сезон билетите за Сочи - отиване и връщане след Нова година - бяха около 9 – 10 000 рубли  - от порядъка на 100-120 евро, а билетите за България -между 18 000 и 20 000 хиляди рубли минимална цена. Това е една от причините и за частичния отлив и от нашите зимни курорти. Тази година има сериозен спад на почивките и в зимните туристически курорти, в това число и от руския туристически пазар“.Друга причина за намаляването на интереса към България е завръщането на руските туристи на любимия им пазар – Турция. Обезценяването на рублата през последните години също е от голямо значение, става ясно от думите на Александър Широков.„От 2014 г. досега рублата се е обезценила практически наполовина. Заплатите са се увеличили с около 20%. Тоест имаме намаляване на покупателната способност в чужбина с 30%. В Русия има ръст. В Русия можем да си позволим това, което не можем в чужбина заради разликата в курса. Това е главният проблем, който възникна, разбира се, заради събитията през 2014г. в Крим и свързаните с това санкции“.На същото мнение е и Димитър Цонев, който изрежда още няколко причини за намаляването на интереса на руските туристи към страната ни - качеството на българския продукт не отговаря на цената, а се засилва и конкуренцията от турския и гръцкия пазар, от Испания Италия:„На руския пазар всички наши курорти трябва да се позиционират като брандове и именно тук е мястото на общините, заедно с туроператорите, заедно със Министерството на туризма, да проявят по-голяма инициатива, за да бъдат представени особеностите на българските региони“Според Димитър Цонев все още има време летният сезон да бъде спасен, но хотелиерите трябва да бъдат по-активни.", "date": "2019.03.11", "title": "Руски туроператор очаква спадът на туристите към България да е 10%, а не 25%"}
{"url": "https://www.novinite.bg/articles/172218/Startira-procedurata-za-izbor-na-strategicheski-investitor-po-proekta-AEC-Belene", "text": "В изпълнение на решения на Народното събрание от 7 юни 2018 г. и на Министерския съвет от 29 юни 2018 г. „Национална електрическа компания“ ЕАД отправя покана за избор на стратегически инвеститор за изграждане на АЕЦ „Белене“, съобщават от Министерството на енергетиката. В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата.Българската страна ще участва в проектната компания, екплоатираща АЕЦ „Белене“ с апортна вноска на активите, в това число – лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна. Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции.Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. Срокът за получаване на заявления за участие е до 90-тия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК.", "date": "2019.03.11", "title": "Стартира процедурата за избор на стратегически инвеститор по проекта АЕЦ „Белене“"}
{"url": "https://www.novinite.bg/articles/172198/Rast-na-cenite-s-okolo-10-za-letniya-sezon-u-nas", "text": "Цените за лeтния сезон ще нараснат със 7-11%, прогнозира директорът на Институт за оценки и анализи в туризма Румен Драганов пред бТВ Според него няма как да има спад, заради поскъпването на бензина,  горивата, енергоносителите, както и увеличение на заплатите на персонала.Драганов посъветва да се замислим за ранно записване, където цената ще е с 30% по-ниска, а най-високата ще е на рецепция в сезона. Най-много туристи засега са се записали за нашето Черноморие от Германия и Русия. Драганов обясни, че това е предварителна статистика за сезона, защото просто в някои страни туристите са по-организирани относно почивката си, но ще има изменение. Изключително занижени нива на брой туристи сочат анализаторите за този летен сезон. Според Драганов, това обаче не може да се каже сега, понеже периодът е динамичен и има изкуствено забавяне с цел да се привлекат клиенти. Експертът смята, че именно \"разводът\" на Великобритания с ЕС може да доведе туристи от Англия у нас, понеже сме нискобюджетна дестинация.", "date": "2019.03.11", "title": "Ръст на цените с около 10% за летния сезон у нас"}
{"url": "https://www.novinite.bg/articles/172237/Dimitar-Delchev-GERB-i-DPS-sa-v-yaven-sgovor-kade-sa-Patriotite", "text": "Коалицията между ГЕРБ и ДПС вече е явна, особено след решението да се опростят над 8 млн. лв. дългове на Главното мюфтийство. Никой повече не може да прикрива този сговор, който се крепи на икономически сделки и общи политически действия. Това заяви на пресконференция председателят на Движение България на гражданите Димитър Делчев. Но къде са Обединените патриоти? При съставянето на сегашното правителство обясняваха, че стават част от управленската коалиция, за да попречат на ДПС да влязат във властта. Защо тогава още стоят в управлението, попита Делчев. Според него сделката с безпрецедентната амнистия на дългове от данъци, осигуровки и лихви на едно вероизповедание, е лош знак към данъкоплатците, че законите не важат за всички и могат да не се спазват от хора и общности, близки до властта. Той припомни, че данъчна амнистия се прави само в крайни случаи, като например икономическа криза. Но България не е в такава криза. Явно се прави в отговор на кризата на доверие в ГЕРБ, която се вижда в тълпите напускащи страната българи и близо 50% негласуващи на избори, категоричен бе Делчев. В момент, в който крупни инвеститори се изтеглят от България, да се опрощават дългове на една единствена духовна общност, е ясен знак за дребни политически сметки, посочи членът на Националния съвет на ДБГ Пеню Пенев. Според него вместо да се опростят дълговете на болници, училища, културни институти с финансови затруднения, правителството и парламентът помагат на Мюфтийството и така подкопават още повече доверието в държавността. Не е никакъв проблем за Доган да покрие тези 8 млн. лв. и Мюфтийството да излезе на чисто, вместо за това да плащаме всички данъкоплатци, допълни Пенев.", "date": "2019.03.11", "title": "Димитър Делчев: ГЕРБ и ДПС са в явен сговор, къде са Патриотите?"}
{"url": "https://www.novinite.bg/articles/172226/Mariya-Gabriel-sabra-naj-mnogo-nominacii-za-evrolistata-na-GERB", "text": "Еврокомисарят Мария Габриел е получила най-много номинации в структурите на ГЕРБ за листата за евровота. Това разкри зам.-председателят на партията Цветан Цветанов в отговор на журналистически въпрос дали именно Габриел ще е водач на листата.Над 10 000 номинации в 232 общини са издигнали нейната кандидатура, обяви Цветанов.Той обаче не разкри нито кой ще е водачът, нито имената в листата, която не била окончателно готова.Цветанов взе участие в конференция за киберсигурността. Той коментира, че чрез Европейския център за кибератаки ще може да се противодейства и да създаде интегритет на всички държави-членки от ЕС. Държавната агенция \"Електронно управление\" също има сериозен ангажимент да не се допуснат кибератаки по време на евроизборите.", "date": "2019.03.11", "title": "Мария Габриел събра най-много номинации за евролистата на ГЕРБ"}
{"url": "https://www.novinite.bg/articles/172182/Shte-zaleyat-li-starite-koli-na-Evropa-avtokashtite-u-nas", "text": "Търговци отчитат сериозен ръст на вноса на стари дизелови коли от Западна Европа към България. Заради забраните и ограниченията за каране на стари дизелови коли по пътищата на много градове в Западна Европа износът им към България расте. Всяка трета стара кола от износа на Италия например достига до автокъщите с коли втора ръка у нас.Докато търсенето на нови автомобили на дизел в ЕС намалява с 18% през миналата година, у нас то се запазва.В момента автомобилите на дизел, които се движат по пътищата в страната, са 1 210 000. На бензин карат 1 340 000 шофьори у нас. По данни на търговците в Германия в автокъщите залежават около 350 000 коли на дизел със стандарт Евро 5 на стойност над 5 млрд. евро. Средно всеки автомобил престоява около 106 дни.Доскоро дизелите бяха най-разпространените коли по пътищата на Италия. Заради ограниченията обаче дизелите минаха в категорията на най-нежеланите. „Дизелът в Италия умира и това не е само италиански проблем, а европейски. От 2018-та много региони тук, в Италия, забраниха достъпа до центъра на градовете за дизелови автомобили. Въпросът е къде отиват старите дизелови коли - в Близкия Изток, третия свят и Източна Европа, където законите не са толкова строги по отношение на замърсяването”, коментира пред NOVA Джузепе Гамбакорта - автоексперт в Италия.В момента 80% от вносът на коли втора ръка у нас идва от Италия. Средно за година от Италия към България се изнасят около 140 000 автомобила - като 65% от тях са дизел. „Засега вратата към нас е отворена - няма механизми, по които да се ограничат тези автомобили да дойдат”, каза Цветелина Цанева от Асоциация на вносителите на автомобили.Повечето от колите, които тръгват от Италия и Германия към автокъщите у нас, са стари - на над 10-годишна възраст. „Пак стигаме до покупателната способност - едно подновяване на автопарка би коствало много средства, които за много от българите са непосилни”, коментира шофьорът Антон Антонов.„И това предразполага всичките тези евтини автомобили, които замърсяват въздуха в Германия, да идват към България. Хората гледат да се отърват от тези автомобили и рано или късно ще дойде моментът, в който ще се подаряват такива автомобили, тъй като голяма част от тях няма да могат да напуснат на собствен ход територията на Германия”, казва Румен Дунев.Около 60% от новорегистрираните коли през миналата година в България са на дизел. Като само един на всеки десет автомобила е нов, а не втора ръка. И вносителите и производителите го потвърждават. „В България търсенето на дизеловия автомобили остава високо - противно на търсенето в Западна Европа”, казва Александър Миланов от Асоциацията на автомобилните производители.„Продължава търсенето на дизеловите автомобили, тъй като в България няма механизъм - законов и финансов, по който да се ограничи този внос и продажба на по-стари дизелови автомобили”, коментира и Цветелина Цанева от Асоциацията на вносителите на автомобили.Експертите не изключват и българските шофьори да спечелят от европейските забрани. Ако преди половин година автомобил, отговарящ на нормата Евро 6, се е продавал за 28 000 евро, сега цената му в автокъщите в Германия и Италия трудно минава 21 000 евро. „Това, което може да се случи, е някои от тези автомобили, да влязат на относително по-изгодна цена на българския пазар и това да подпомогне на някои от по-старите сегменти автомобили в България”, казва Александър Миланов.„Ако те дълго време стоят там, проблемът с тяхната техническа поддръжка ще доведе до драстично спадане на цените, което ще е добре дошло за българските търговци. Евро 5 и 6 автомобили, ако дойдат тук, България ще си обнови автопарка, а не да го състари”, коментира още Цанева.„Въвеждат се промени по отношение на категоризацията на ПТС - ще се използва стикер, който ще се поставя на предното стъкло, който ще носи информацията за евро категорията на колата и данни за измерените замърсители от двигателите. Тези стикери могат да помогнат на общините, които да предприемат мерки за зони с ниски емисии - части от градове или цели градове (по подобие на Европа), които въвеждат ограничения, под даден Евро стандарт да не могат да влизат такива автомобили. Например по ниско от Евро 3 да не влизат. Това ще е решение на всяка община”, коментира Георги Михайлов от Министерството на околната среда и водите (МОСВ).Автомобилният транспорт у нас е един от основните източници на замърсяване, но след битовото отопление, който е най-големият причинител на наднормени нива, основно на фини прахови частици. Автомобилният транспорт е замърсител в най-големите градове на страната.По думите на Михайлов при нас има една съществена разлика от Западна Европа - това са високите нива на азотни оксиди, които има в редица западноевропейски градове.", "date": "2019.03.11", "title": "Ще залеят ли старите коли на Европа автокъщите у нас?"}
