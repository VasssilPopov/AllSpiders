{"url": "http://www.novinite.bg/articles/151981/Sadyat-politicite-provazglasili-Kataluniya-za-nezavisima", "text": "Главният прокурор на Испания Хосе Мануел Маса обяви, че предприемат съдебни действия срещу политиците, отговорни за обявяването на независимост на Каталуния, пише \"Паис\", цитиран от news.bg Те ще бъдат разследвани за бунт, подмолна противодържавна дейност, злоупотреба с финансови средства и други престъпления.Прокуратурата подготвя повдигане на обвинения срещу каталунските политици, обявили се за независимост, включително и срещу сваления лидер Карлес Пучдемон.Според испанското законодателство за бунт наказанието е до 30 г. затвор.Очаквайте подробности!", "date": "2017.10.30", "title": "Съдят политиците, провъзгласили Каталуния за независима"}
{"url": "http://www.novinite.bg/articles/151921/Otkriha-pametnik-na-Vasil-Levski-v-Kanada", "text": "Първият паметник на Васил Левски в  беше открит на 29 октомври в българската православна църква \"Св. Димитър\" в Брамптън, съобщиха от генералното ни консулство в Торонто, цитирани от news.bg Тържествената церемония започна с изпълнение на химните на България и , след което монументът бе осветен от енорийския свещеник отец Валери Шумаров.В израз на признателност към Апостола и почит към паметта му бяха положени венци и цветя. Церемонията завърши с културна програма в изпълнение на танцовия ансамбъл \"Димитровче\" и рецитал на Мишел Новакова и Симон Бошнакова от неделното училище \"Канев\" при храма.Родолюбивата инициатива стана възможна благодарение на даренията на наши сънародници и сдружения на българската общност както в , така и в България.Проектът беше осъществен от почетния консул на Република България в Мисисага Игнат Канев, настоятелството на храма \"Св. Димитър\" с председател г-жа Цветанка Христоскова, с организационната подкрепа на генералния консул на България в Торонто Петър Крайчев.​Паметникът е сътворен в ателието на инж. Тодор Ганарев и инж. Радиана Дервенска в България.В празничната церемония при откриването му взеха участие домакинът Игнат Канев и Димитрина Канева, генералният консул в Торонто Петър Крайчев, временно управляващата посолството в Отава Светлана Стойчева-Етрополски, завеждащата консулската служба в Торонто Десислава Атанасова, почетният председател на църковното настоятелство д-р Константин Вълчев, както и други публични фигури, и стотици българи.Председателката на храмовото настоятелство Цветанка Христоскова връчи сертификати на спомоществователите сред които и първия дарител и член на църковната община \"Св. Димитър\" Марин Балинов от Манитоба.​Президентът Румен Радев изпрати поздравителен адрес до българската общност в , в който поздравява сънародниците ни и напомня, че \"най-трайният паметник на Апостола е в народното съзнание и следването на неговите завети\".", "date": "2017.10.30", "title": "Откриха паметник на Васил Левски в Канада"}
{"url": "http://www.novinite.bg/articles/151920/Sofiya-e-naj-razprostranenoto-jensko-ime-v-sveta", "text": "Тази година най-разпространеното име в света е София. До този извод стигна изследователката и създателката на сайта babynamewizard.com Лаура Уотънбърг.  Тя анализирала данни за новородени в 48 държави, пише \"Дейли експрес\". Така Лаура Уотънбърг установила, че името София е водещо в Русия, Италия, Швейцария, Словения, Мексико, Естония, Аржентина и Чили. \"Направо съм поразена, че толкова различни езици и култури са избрали едно и също звучене в едно и също време\", призна Уотънбърг.   Тя е една от най-известните световни експерти по ономастика - науката за имената. Интересуват я както културологичните, така и етимологичните аспекти на човешките имена. През 2005 г. изследователката публикува книгата The Baby Name Wizard. Според последните изследвания у нас женското име София не е сред разпространените сред жителките на държавата, чиято столица е кръстена точно на това име. То дори не е в 20-та най-разпространените у нас женски имена.   Според национално изследване миналата година водещите женски имена у нас са Мария, Иванка и Елена.", "date": "2017.10.30", "title": "София е най-разпространеното женско име в света"}
{"url": "http://www.novinite.bg/articles/151927/Puskat-jenite-v-Sauditska-Arabiya-na-stadiona", "text": "Саудитска Арабия ще разреши жените да посещават спортни събития на стадионите, съобщиха властите, цитирани от Би Би Си. Това се случва за първи път в страната, а жените ще могат да се възползват от позволението от началото на следващата година.Семейства ще могат да влизат в стадионите на три основни града - Рияд, Джеда и Дамам. Там ще бъдат създадени и ресторанти, кафенета, ще бъдат сложени екрани.Досега на жените не бяха допускани до стадионите заради правилото представителите на двата пола да не бъдат заедно на обществени места.Това е още една крачка към даването на повече свобода на саудитските жени, които се изправят пред строги ограничения. През септември крал Салман даде право на саудитките да започнат да шофират от юни 2018 г.", "date": "2017.10.30", "title": "Пускат жените в Саудитска Арабия на стадиона"}
{"url": "http://www.novinite.bg/articles/151928/Dneven-horoskop-za-30-oktomvri", "text": "\r\n\r\nДнес ще ви се случи нещо хубаво. Може да е крачка напред в кариерата ви, може да е просто забавно преживяване или нов човек ще влезе в живота ви. Каквото и да е, насладете му се.\r\n\r\nИзненадайте себе си и околните като захвърлите всичко и отдадете днешния ден на забавления. Вечерта също, разбира се, малко песни и танци няма да навредят на никого.\r\n\r\nДнес е един от онези дни, в които всичко минава много лесно и всичко върви добре. Ориентирани сте в добра посока и правите всичко с лекота. Наслаждавайте се на тези дни!\r\nПредставителите на останалите зодиакални знаци могат да намерят дневния си хороскоп .\r\n", "date": "2017.10.30", "title": "Дневен хороскоп за 30 октомври"}
{"url": "http://www.novinite.bg/articles/151929/Belgiya-otkaza-ubejishte-na-Puchdemon", "text": "Белгийският премиер Шарл Мишел отхвърли предположението на държавния секретар по убежището и миграцията Тео Франкен Брюксел да даде политическо убежище на лидера на каталунските сепаратисти Карлес Пучдемон. Подобна възможност „абсолютно не влиза в дневния ред на страната“, каза Мишел пред телевизия RTBF и призова Франкен „да не налива масло в огъня“.\"Такива приказки не изразяват позицията на правителството и само влошават положението в региона. Трябва да успокоим хората, а не да ги дразним още повече“, коментира и вицепремиерът Александър де Кру,  цитиран от \"Сега\".Според Франкен въпросът за политическо убежище на Пучдемон „не е невероятен, ако се погледне на ситуацията. Там (в Испания) вече говорят за затвор. Пита се може ли съдът над него да бъде справедлив?“ Секретарят по убежището добави, че \"каталунците, които се чувстват обект на политическа заплаха\", в това число Пучдемон, могат да подадат молба за убежище в Белгия. Той заяви пред фламандската телевизия VRT, че \"Белгия може да бъде възможност за Пучдемон да се измъкне\", но допълни, че засега такава молба не е получавана.От днес влиза в сила прякото управление на Мадрид в Каталуния, след като автономията на отцепническата област бе отнета съгласно чл. 155 на конституцията на страната. Автономният парламент бе разпуснат и бяха насрочени избори на 21 декември. Уволнено бе цялото каталунско правителство начело с Карлес Пучдемон. Той обяви „мирна демократична съпротива“, отказа да предаде властта и подчерта, че „в демократичното общество само парламентите назначават или отстраняват президентите“.Мадридските власти могат да обвинят още днес Пучдемон в незаконно присвояване на пълномощия и да го осъдят на затвор от една до три години. Ако съдът го признае за виновен в метеж, наказанието може да бъде 30 години затвор. Прокурата в Мадрид вече е подготвила обвинения не само срещу него, но и срещу членовете на ръководното бюро на парламента.", "date": "2017.10.30", "title": "Белгия отказа убежище на Пучдемон"}
{"url": "http://www.novinite.bg/articles/151942/Zashto-razbirat-bankomati", "text": "„На улици, на витринки, на ламаринени бараки се слагат машини, в които има над 100 000 лева”. Това коментира в предаването „Здравей, България” депутатът Маноил Манев.Според него банките не са притеснени от честите посегателства над банкомати, защото парите им са застраховани, информира Нова.„Трябва сериозна група криминалисти, с каквито разполагаме в МВР, да седне, да направи истински анализ на това престъпление, да се види какво се случва с тези банкомати и да го кажат на обществото. Тук реално финансова загубя няма и никой не го интересува”, коментира Манев.Според него банките не са заинтересовани от това престъпление, затова законът трябва да се промени и да ги принуди да поемат отговорност. ", "date": "2017.10.30", "title": "Защо разбират банкомати?"}
{"url": "http://www.novinite.bg/articles/151954/Bashtata-na-mladeja-prebil-medsestra-Veroyatno-e-bil-zabarkan-v-sekta", "text": "Младежът, който преби медицинска сестра в „Пирогов”, а след това се самоуби, най-вероятно е бил замесен в секта. В това се съмнява баща му, посочва Нова телевизия.   „Когато беше докаран от мен и майка му и хоспитализиран в клиниката по токсикология, момчето не беше агресивно. Имаме и видиоклип, можем да го докажем”, заяви бащата на Калоян Милев.   В болницата му направили изследвания и се оказало, че 18-годишният младеж е пушил марихуана. В болницата го завързали за леглото, но според бащата, не защото е бил агресивен.   „Не беше на себе си”, заяви бащата и допълни, че според него синът му е бил замесен в секта.   „Говореше за Господ, демони, дяволи, че е бил избран и това последните четири-пет дни. Той е спортист, боксьор, цял живот се е занимавал със спорт”, каза бащата.„Опитах се да говоря с него, беше адекватен до преди четири дни, когато започна да говори това. Не е бил агресивен. Цялата му агресия беше в залата. Там тренираше, тичаше, интелигентно момче. Цял живот се е занимавал със спорт и музика. Но как се е забъркал в секта?! Вероятно някой го е завел“, посочи още бащата и допълни, че в семейството няма никакви проблеми. Относно контактите му в социалните мрежи, родителите му обясниха, че не знаят друго все още, тъй като паролата на профила му все още не е разбита. Какво е причинило агресията към медсестрата не може да каже и шефът на „Пирогов”, проф. Асен Балтов. „Когато младежът е постъпил в клиниката, той е бил абсолютно спокоен. Бил е фиксиран към леглото, защото е бил неадекватен, но не и агресивен. Това, обаче, което се е случило в по-късните часове, е довело до това, заради което е такова състоянието на нашата сестра. Не можем да кажем какво е провокирало агресията, но в никакъв случай не е реплика на сестрата, тъй като преди това са минали визитация с дежурния токсиколог, не е имало никакви проблеми. След това тя го видяла, че той е излязъл от стаята, развързал се е и го помолила да се върне обратно да си легне. Той бил спокоен и казал, че ще си легне. След това влезли в стаята, той се обърнал и ударил сестрата“, каза проф. Балтов.Петима охранители са постоянно на работа в „Пирогов”. Най-вероятно са били на изходите и входовете на болницата”, допълни той.   По думите му когато младежът се е опитал да напусне клиниката, е разбил датчиците за предупреждение за пожар, поради което се е включила алармата, а охранителите са тръгнали да видят какво се случва. Сестрата пък изобщо не е успяла да натисне паник бутона, който е мобилен и е бил в престилката й.Предстои пострадалата жена да бъде оперирана днес.", "date": "2017.10.30", "title": "Бащата на младежа, пребил медсестра: Вероятно е бил забъркан в секта"}
{"url": "http://www.novinite.bg/articles/151976/Arestuvaha-dvama-holandci-s-86-kg-droga", "text": "С разпореждане на столичната окръжна прокуратура задържа за 72 часа двама холандци за контрабанда на наркотици, съобщиха от прокуратурата, цитира news.bg Разследването на столичната митница София продължава под надзора на Окръжна прокуратура - София. То е започнало на 28 октомври 2017г. Задържани са холандските граждани К. Харманкая и Б. Йоздил.На 28 октомври 2017 г., около 12.00 ч., при влизането си от Сърбия в България с кола \"Ауди\", двамата пренесли наркотици без надлежно разрешително. Дрогата е била таблетки, реагиращи на опиати, разпределени в 49 полиетиленови пакета. Общото бруто тегло е 86,350 кг. Разследването продължава.", "date": "2017.10.30", "title": "Арестуваха двама холандци с 86 кг дрога"}
{"url": "http://www.novinite.bg/articles/151911/MVR-otnovo-obsajda-merki-za-bezopasnost-v-bolnicite", "text": "Медицинската сестра, пребита от пациент в „Пирогов”, ще бъде оперирана днес. Състоянието й след нападението остава сериозно.Жената е с мозъчно сътресение и фрактура на лицевите кости. Тя беше нападната в петък вечерта от 18-годишен пациент, приет за лечение след употреба на наркотици, информира Нова телевизия.Очаква се МВР и ръководството на „Пирогов” да обсъдят мерките за повишаване на сигурността.Сред тях ще са спешно оптимизиране на видеонаблюдението и затягане на контрола за достъп. Обсъжда се и раздаването на мобилни паник бутони за персонала. ", "date": "2017.10.30", "title": "МВР отново обсъжда мерки за безопасност в болниците"}
{"url": "http://www.novinite.bg/articles/151924/6-jertvi-na-silnite-vetrove-v-Centralna-i-Severna-Evropa", "text": "\r\nСилната буря, която вчера връхлетя  и , взе шеста жертва. Най-засегнати са ,  и Чехия. Вчера ветровете на места достигаха до 180 километра в час, пише БНТ. \r\nВ  и  частично бяха прекъснати железопътните връзки, населени места останаха без електричество, а центърът на Хамбург бе наводнен. В \"Денят започва\" климатологът Георги Рачев предупреди, че у нас вятърът също може да нанесе щети.\r\n\r\n", "date": "2017.10.30", "title": "6 жертви на силните ветрове в Централна и Северна Европа"}
{"url": "http://www.novinite.bg/articles/151910/Zapochva-Akciya-zima", "text": "Започва акция \"Зима\". Очаква се да обявят мерките и контрола на пътя, които предстоят през зимните месеци, предаде Нова телевизия.Обикновено акцията протича на три етапа. През първата седмица ще се следят велосипедисти и каруци.По време на втория етап на фокус ще бъде безопасността на пешеходците, а при третия дали автомобилите са подготвени за движение при зимни условия.Предстоят масови контролни проверки в цялата страна. На първо място КАТ ще проверява състоянието на гумите, светлините, чистачките, включително системата за измиване на прозорците. ", "date": "2017.10.30", "title": "Започва \"Акция зима\""}
{"url": "http://www.novinite.bg/articles/151955/Spipaha-34-160-kasa-cigari", "text": "34 160 къса цигари без бандерол откриха полицаи от Димитровград при проверки през почивните дни. От полицията информират, че органите на реда са проверили автомобил, гаражна клетка и мъж на Неделен пазар в града, откъдето са иззели общо 34 160 къса папироси.Предстои съставянето на актове. Късовете безакцизни цигари са предадени с протоколи от собствениците си, информира ДАРИК.", "date": "2017.10.30", "title": "Спипаха 34 160 къса цигари"}
{"url": "http://www.novinite.bg/articles/151938/Ronaldo-izneveri-na-bremennata-si-jena-s-goreshtata-Sofiya", "text": "Футболната звезда Кристиано Роналдо е изневерил на бременната си приятелка Джорджина Родригес със своя сънародничка. Става дума за 21-годишната Наташа София, известна в Португалия с участието си в програмата „Love on Top“, информира „TV Guia“, цитирана от Блиц.Пред изданието Наташа разкрива, че сама е направила първата стъпка, като е изпратила предизвикателно съобщение през „Инстаграм“ на звездата на Реал (Мадрид). За нейна изненада е получила отговор от Роналдо. Малко по малко нещата се задълбочили.„Още от самото начало исках да имам връзка с него. Никога не съм вярвала, че е гей, но бях изненадана, че ми отговори“, признава Наташа.Двамата са имали няколко неуспешни опити за среща, но такава в крайна сметка се е състояла в хотел. Брюнетката описва прекараната нощ с футболната звезда като „доста интензивна и гореща“.Красавицата допълва, че Кристиано Роналдо е платил 300 евро за нейното такси и е поискал да й даде допълнителна парична сума, която тя отказала. Въпреки нейното желание двамата да се видят отново, футболистът я е блокирал в „Инстаграм“ и не приема никакви контакти с Наташа София.", "date": "2017.10.30", "title": "Роналдо изневери на бременната си жена с горещата София"}
{"url": "http://www.novinite.bg/articles/151963/Sadat-varna-na-prokuraturata-obvinenieto-sreshtu-Trajkov-Dyankov-i-Prokopiev", "text": "Софийски градски съд (СГС) върна на прокуратурата обвинителния акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев.Съдия Костадинка Костадинова e прекратила съдебното производство, информира news.bg Делото е изпратено отново в Софийска градска прокуратура за отстраняване на съществени нарушения, които са довели до ограничаване на процесуални права на обвиняемите.Очаквайте подробности!", "date": "2017.10.30", "title": "Съдът върна на прокуратурата обвинението срещу Трайков, Дянков и Прокопиев"}
{"url": "http://www.novinite.bg/articles/151939/Grigor-atakuva-7-oto-myasto-ot-Parij", "text": "Роджър Федерер отказа участие на турнира от сериите \"Мастърс\" в Париж, който започва тази седмица. Швейцарецът обяви, че си взима почивка заради леки болки в гърба след триумфа на родна земя в Базел. Това означава, че Роджър няма шанс да завърши годината като номер 1 в света. Това ще стори Рафаел Надал, който трябва да спечели първия си мач в Париж. Рафа остава на полпозишън в ранглистата на АТР с 10 465 точки, следван от Федерер с 9005 и контузеният Анди Мъри с 4790. В топ 10 настъпи само една промяна - Александър Зверев измести от 4-ата позиция хърватина Марин Чилич. След него са Доминик Тийм и Новак Джокович, а на 8-о място дебне Григор Димитров. Сърбинът има в актива си 115 точки повече от Гришо. Българинът отказа участие във Виена, но сега ще се завърне в Париж и ще атакува рекордната за него 7-а позиция в подреждането.Първата ни ракета започва участието си във френската столица от втори кръг, където ще срещне един измежду французите Ришар Гаске и Беноа Пер.  ", "date": "2017.10.30", "title": "Григор атакува 7-ото място от Париж"}
{"url": "http://www.novinite.bg/articles/151917/Sanyat-prechi-da-se-formirat-strahove", "text": "Невробиолози от университета Рътгърс установиха, че качеството на съня влияе върху вероятността от изникване на спомени за страшни и неприятни събития, съобщи Лайф, цитиран от БТА.Особено значение има фазата на бързия сън, известна също като фаза на бързите очни движения. Колкото по-качествен е сънят през въпросната фаза, толкова по-малка е вероятността да се появят страхове.Изследването обхванало няколко десетки млади хора. В рамките му били извършени две поредици експерименти. По време на първата поредица участниците една седмица слагали нощем на главите си специални ленти за изследване на мозъчната активност и гривни на ръцете си за следене на движенията. След това посещавали лаборатория, където им показвали неутрални изображения, преди да бъдат подложени на ефекта от слаб електрически ток. Целта била да свържат неутралното изображение с неприятно събитие.По време на експериментите активността на различни мозъчни зони била преценена с помощта на функционална магнитно-резонансна томография. За преценка на съня при втората поредица експерименти била използвана по-прецизна апаратура - полисомнограф.И в двата случая се получили сходни резултати. У участниците, които имали здрав сън, мозъчните зони, които отговарят за формирането на страхове - амигдалата, вентромедиалният префронтален кортекс и хипокампусът, функционирали по-несъгласувано. За тези участници било по-трудно да свържат изображението с болката, получена вследствие на ефекта от електрическия ток.Особено слаби били функционалните връзки между тези мозъчни зони у участниците с качествен сън във фазата на бързите очни движения. Това показва, че склонността към формиране на устойчиви страхове зависи от режима на съня на индивида. ", "date": "2017.10.30", "title": "Сънят пречи да се формират страхове"}
{"url": "http://www.novinite.bg/articles/151937/V-Krim-obyaviha-Helouin-za-antipraznik", "text": "Ръководителят на полуостров Крим Сергей Аксьонов отхвърля като напълно недопустимо честването на Хелоуин в училищата и поиска от учебните заведения да не го отбелязват, предаде ТАСС. „Недопустимо е да се организират подобни сборища в учебните заведения, включително и като „частна инициатива”. Официална забрана няма, но има морална отговорност, има обществено мнение”, написа в социалната мрежа Facebook Аксьонов. Той смята Хелоуин за „антипразник”, който „противоречи на традиционните ценности на народите на Крим и Русия и той трови духовната, културната и нравствената атмосфера на полуострова”.Аксьонов настоява частни структури да не се опитват да печелят от празника в разрез с интересите на обществото.\r\n", "date": "2017.10.30", "title": "В Крим обявиха Хелоуин за \"антипразник\""}
{"url": "http://www.novinite.bg/articles/151975/Predotvratiha-opit-za-vnasyane-na-narkotici-v-zatvora-v-Belene", "text": "\r\nПредотвратен е  за внасяне на  в затвора в , съобщи говорител на полицията в Плевен. Сигналът е получен в Районното управление на МВР в  от служител в затвора, който съобщил, че при проверка на , носен от 42-годишна жена от Велинград, предназначен за 28-годишен лишен от свобода, са намерени , информира БНТ. \r\nВ пришито парче плат, намиращо се под подплатата на яке, е било укрито полиетиленово пликче с канабис.Незабавно е уведомен дежурен прокурор в град Левски. Образувано е досъдебно производство за престъплението, а приносителката на наркотика е разпитана, уточниха от полицията.\r\n\r\n", "date": "2017.10.30", "title": "Предотвратиха опит за внасяне на наркотици в затвора в Белене"}
{"url": "http://www.novinite.bg/articles/151913/Uraganat-Hervart-v-Evropa-vze-6-jertvi", "text": "Централна и Северна Европа се възстановява от мощната буря, която връхлетя през уикенда Германия, Чехия, Полша и Австрия. Жертвите на урагана \"Херварт\" са вече шест, затиснати под паднали дървета. Има и ранени, информира Нова.Заради вятър със скорост до 120 километра в час в Берлин беше обявено извънредно положение. Германските железници спряха влаковете в седем области в северната и източната част на страната.Повечето композиции вече се движат, но и за днес има отменени влакове. В Чехия стотици хиляди абонати останаха без ток. Очаква се възстановяването на електроподаването да отнеме няколко дни.Заради бурен вятър спря работата на централна жп гара в австрийската столица Виена. Затруднена беше и работата на столичното летище Швехат.  ", "date": "2017.10.30", "title": "Ураганът \"Херварт\" в Европа взе 6 жертви"}
{"url": "http://www.novinite.bg/articles/151930/Nameriha-flashka-sas-sekretna-informaciya-na-letishte-Hijtrou", "text": "Службите за сигурност на лондонското летище „Хийтроу” са започнали вътрешно разследване, след като случаен минувач намерил на улицата флашка със строго секретна информация, предава NOVA. Тя съдържала 76 папки с карти на летището, видеофайлове и документи за сигурността, включително и мерките за охрана на кралицата.Някои от файловете съдържали информация за нивото на достъп до определени зони на летището и графика на охранителните патрули. Разследването продължава.", "date": "2017.10.30", "title": "Намериха флашка със секретна информация на летище \"Хийтроу\""}
{"url": "http://www.novinite.bg/articles/151945/Otkriha-ruskiya-helikopter-padnal-se-v-Severniya-ledovit-okean", "text": "Норвежките власти откриха останките от руския хеликоптер Ми-8, който изчезна с осем души на борда над Северния ледовит океан в четвъртък, предаде BBC. Цивилният летателен апарат е намерен до град Баренцбург на остров Свалбард, цитира БНТ.\r\nНорвежките власти започват издирването на тела, съобщиха от пресцентъра на полицията.\r\nКонсулът на Русия в Баренцбург заяви, че на борда са пътували пет души екипаж и трима учени, като опасенията са, че са всички са починали. Машината, собственост на руска въгледобивна компания, е пътувала до Баренцбург от Пирамида - изоставено руско миньорско селище.\r\nАрхипелагът Свалбард, известен още като Шпицберген, е територията на Норвегия, но Русия има малко миньорска общност в Баренцбург.\r\n", "date": "2017.10.30", "title": "Откриха руския хеликоптер, паднал се в Северния ледовит океан"}
{"url": "http://www.novinite.bg/articles/151940/Bivsh-petrolen-magnat-prizova-rusnacite-da-bojkotirat-prezidentskite-izbori", "text": "Критикът на Кремъл Михаил Ходорковски започва серия от предавания по своя канал в сайт за видео споделяне и още в първото прикани масите да бойкотират президентските избори в Русия през март, пише \"Независимая газета\", цитиран от ДАРИК. Бившият руски олигарх вижда в изборната кампания по-скоро политическа игра, отколкото нещо реално, затова няма намерение да финансира кандидати на опозицията - нито телевизионната звезда Ксения Собчак, при все че тя подкрепи идеята му за парламентарна република, нито бореца с корупцията Алексей Навални.Присъда за злоупотреби впрочем затваря за Навални пътя към изборите, но ако все пак бъде регистриран, Ходорковски ще му връчи 1 милион долара, стига да спечели конкурса \"Вместо Путин\", отбелязва вестникът. Ходорковски не дава на руската опозиция пари за кампанията, защото наистина не вижда смисъл, обяснява политологът Ростислав Туровски.Според аналитика за Ходорковски днес са по-важни собствената му публична дейност и шансовете да запази мястото си в политическия дневен ред. \"Независимо дали се готви за изборния цикъл 2021-2024 г. или не, при всяко положение кампанията за 2018 не е негова. Задачата му е да търси политически съюзници за в бъдеще\", смята Туровски.Онлайн списанието \"Експерт\" обширно коментира президентската кандидатура на Ксения Собчак. Който и да е автор на този проект, включването на Собчак в надпреварата излезе много успешна стъпка, която едва за седмица видимо промени политическия пейзаж и накара играчите да си разкрият картите. Опонентите на Кремъл излизат от сянката твърде бързо, но самият Кремъл упорито продължава паузата - днешният президент Владимир Путин още не е заявил официално дали ще се бори за нов мандат, посочва изданието.Обещала по-рано \"с първия си знаков указ\" като президент на Русия да махне тялото на Владимир Ленин от мавзолея на Червения площад, Собчак заяви в Инстаграм, че Йосиф Сталин е изградил в страната система, в която \"властта не принадлежи на народа, нито дори на някакви елити, а просто на специалните служби\", информира \"Вести\".\"Тепърва предстои да разбием тая система\", цитира електронният вестник журналистката, която се представя за кандидат \"против всички\" - графа, която руските власти изличиха от изборните бюлетини.", "date": "2017.10.30", "title": "Бивш петролен магнат призова руснаците да бойкотират президентските избори"}
{"url": "http://www.novinite.bg/articles/151962/Sadyat-kmeta-na-Batak", "text": "\r\nОкръжна прокуратура-Пазарджик внесе в съда обвинителен акт спрямо Петър Паунов, кмет на Община Батак, за това, че в качеството си на длъжностно лице, заемащо отговорно служебно положение, е нарушил служебните си задължения, като е съставил и утвърдил Акт за частна общинска собственост, с който променил собствеността на поземлен имот в местността \"Язовир Батак\", зона А, в землището на Батак, обл. Пазарджик, от държавна собственост в общинска частна собственост.\r\nНе е зачел влязло в сила решение на Районен съд-Пещера, в сила от 12 юни 2014 г., с което имотът е признат за собственост на държавата чрез Министерството на земеделието, храните и горите, с цел да набави облага за Община Батак в размер на 2 400 лева и на трето лице, станало собственик на имота, както и да причини вреда на държавата, изразяваща се в неблагоприятно изменение в имотното състояние на Министерството и от това могат да настъпят неблагоприятни имуществени вредни последици.\r\nПетър Паунов е предаден на съд и за това, че в качеството си на длъжностно лице - кмет на Община Батак, заемащо отговорно служебно положение, е превишил властта си, като е внесъл предложение, от 12 септември 2015 г., до председателя на Общинския съвет-Батак, за продажба на горепосочения имот, и по този начин е осъществил неследващи му се правомощия да се разпорежда с имоти държавна собственост, като предложението е гласувано от Общинския съвет и с договор от 13 ноември 2015 г. е последвала продажба на земя - част от имот, държавна собственост на стойност 2 400 лева, на трето лице.\r\nПо делото са били изискани и приложени документи, разпитани свидетели и извършени експертизи.\r\n", "date": "2017.10.30", "title": "Съдят кмета на Батак"}
{"url": "http://www.novinite.bg/articles/151941/Shte-ima-li-grajdanska-vojna-v-Ispaniya", "text": "Три – толкова пъти се показа слънцето след историческия 27 октомври, когато автономната испанска провинция Каталуния се обяви за република, а испанският премиер Мариано Рахой обяви сваляне на властимащите в Каталуния. До момента кризата остава предимно на ниво \"думи\", което обаче е много опасно – защото казана дума, хвърлен камък. Каталуния е независима, но никой значим не го признава. Каталунските власти са свалени, но само по думите на Рахой. И точно тук се крие разковничето на нещата – ситуацията все още е пат!Какви са възможностите? На книга Испания има повече опции. Рахой може да стегне примката по много начини – например да наложи икономическа блокада, с пълно затваряне на границите на Каталуния, което ще е еквивалент на обсада. Няма как автономната провинция да съществува при това положение, но такъв вариант ще е пренасяне на битката на психологическо ниво – материалното, без което никой не може да живее срещу духовното, без което животът не е пълноценен. И ако дори само един член на ЕС признае Каталуния, това вече ще е краят на Съюза. Такива сигнали има – във Финландия може да има предложение от депутат от управляващата партия за признание. Рахой бии могъл да действа и по-агресивно – \"превратаджиите\" да бъдат бързо задържани и моментално изправени на съд. При този вариант обаче ще е много важно кой извършва ареста – дали испанската Guardia Civil или каталунската Мossos d'Esquadra? От психологическа гледна точка със сигурност втората опция е по-желана – защото ще покаже, че репресивният апарат, назначен от каталунските власти, ги изправя пред испанското правосъдие т.е. няма каталунска държава. Каталуния, обаче, има едно много силно оръжие – сплотеността. Ако служителите в администрацията на испанската автономна провинция откажат да изпълняват нареждания от Мадрид, тогава какво ще остане на Рахой? Да вкара в употреба Guardia Civil и армията. При това положение е ясно, че контрол ще бъде установен, но на каква цена? Гражданска война? Колко милиона каталунци ще се превърнат в душата си в екстремисти спрямо всичко испанско? И как един завоевател, за каквито ще бъдат счетени Испания и Рахой, може да бъде приет като партньор за щастливо и безметежно съжителство? Сепаратистите в момента залагат точно на това – република, със зачитане на всички ценности и достижения на модерната цивилизация, без употреба на сила, за да бъде наложен даден модел.\r\n\r\n\r\n\r\n\r\n", "date": "2017.10.30", "title": "Ще има ли гражданска война в Испания?"}
{"url": "http://www.novinite.bg/articles/151946/Mik-Djagar-ima-vrazka-s-22-godishna-filmova-producentka", "text": "Мик Джагър има връзка с 22-годишната филмова продуцентка Нур Алфала, съобщиха Фимейл фърст и БТА, цитирани от NOVA. 74-годишният фронтмен на „Ролинг стоунс” се е срещнал няколко пъти с Нур, докато групата е била в Париж за турнето \"No Filter\" в началото на месеца. ", "date": "2017.10.30", "title": "Мик Джагър има връзка с 22-годишна филмова продуцентка"}
{"url": "http://www.novinite.bg/articles/151978/V-Pernik-razsledvat-smartta-na-19-kucheta", "text": "В Пернишката полиция са образувани две досъдебни производства за открити мъртви кучета, съобщиха от МВР в града, предава news.bg Сигналите за открити трупове на 19 кучета са получени в края на миналата седмица. Те били на ул. \"Вардар\" и в кв. \"Дараците\".  Пристигналите полицаи огледали местопроизшествията и иззели животните за аутопсия. Образувани са досъдебни производства по чл. 325 \"Б\" от Наказателния кодекс.Според граждани, отрова за кучета е разпръсната навсякъде и освен бездомни, са отровени и домашни любимци. Перничани алармират, че никой не прибира труповете на четириногите и гледката е доста потискаща. Това създава опасност за здравето на хората.", "date": "2017.10.30", "title": "В Перник разследват смъртта на 19 кучета"}
{"url": "http://www.novinite.bg/articles/151934/NATO-Raketite-na-KNDR-mogat-da-dostignat-do-Evropa-i-SASht", "text": "Генералният секретар на НАТО Йенс Столтенберг определи КНДР за \"глобална заплаха\" и заяви, че подкрепя по-тежки санкции срещу тоталитарната държава, информира АФП, цитирана от news.bg Столтенберг направи коментара по време на визита в Токио, Япония, където се срещна с премиера Шиндзо Абе и с други представители на правителството, включително и с военния министър.Ние сме толкова обезпокоени, колкото и вие относно провокативното, безразсъдно поведение на Северна Корея, каза той в реч пред група експерти по сигурност и отбрана.\"Това наистина е опасност, Северна Корея представлява директна заплаха за страните в този регион, включително Япония, но също е и глобална заплаха\", предупреди Столтенберг.\"НАТО категорично подкрепя политически, дипломатически и икономически натиск над Северна Корея и ние ще приветстваме засилване на санкциите\", добави той.\"Но далеч по-важно е да сме сигурни, че санкциите са напълно и прозрачно прилагани\", каза още шефът на алианса.\"Знаем и вие знаете, че ракетите на Северна Корея могат да достигнат до Западното крайбрежие на САЩ или до по-голямата част от Европа\", изтъкна Столтенберг.Но този месец генералният секретар предупреди, че военни действия срещу Пхенян ще доведат до \"унищожителни последици\".Столтенберг подчерта, че Вашингтон има право да се защити и да защити съюзниците си, но призова за повече дипломатически усилия.\"Не трябва да използваме военна сила, целта е мирно разрешение\", смята той.Морската сигурност, включително териториалните спорове в Южнокитайско и Източнокитайско море, също е основна тема на обсъждане по време на визитата на Столтенберг.", "date": "2017.10.30", "title": "НАТО: Ракетите на КНДР могат да достигнат до Европа и САЩ"}
{"url": "http://www.novinite.bg/articles/151957/Ispaniya-e-podlojena-na-vlastovi-test-v-Kataluniya", "text": "Испанското правителство се опитва да възстанови конституционния ред в Каталуния, след като каталунският парламент обяви независимост, но въпросът е дали областната администрация - министри, депутати, съдии, учители, полицаи и държавни служители - ще се съобрази с решението на Мадрид и ще се подчини на поставените от него нови временни власти или ще се съпротивлява, пише американският в. \"Ню Йорк таймс\", цитиран от NOVA. Уволненият каталунски лидер Карлес Пучдемон намекна, че се надява на съпротива, като каза, че неговото освободено от длъжност правителство възнамерява \"да продължи да работи, за да изпълни своя демократичен мандат\", създавайки на практика две съперничещи си администрации - неговия отцепнически кабинет и централното правителство.Според преподавателя по политология в Автономния университет на Барселона Ориол Бартомеус сега в Каталуния \"има две паралелни реалности\". От една страна, испанската гранична охрана все още отговаря за летището в Барселона, а знамето на Испания продължава да се развява над каталунския парламент. От друга страна, са тези, които смятат, че \"ние сме свободни, имаме независима република\", и за тях \"Пучдемон и неговото правителство са легитимната власт на Каталуния\", каза Бартомеус, цитиран от \"Ню Йорк таймс\". Когато каталунците отидат да гласуват за ново областно законодателно събрание на 21 декември, не би трябвало да има размахващи палки полицейски сили за борба с безредиците, а резултатът явно ще бъде валиден. Решението на испанския министър-председател Мариано Рахой да свика предсрочни избори в Каталуния, съчетано с налагането на пряко управление, обаче не урежда проблема с магическа пръчка, отбелязва британският в. \"Гардиън\".Много неща може да се объркат дотогава и вероятно ще стане така в момент, когато играта на котка и мишка между Мадрид и движението за независимост на Каталуния навлиза в нова фаза. Все още не е ясно дали всички сепаратистки партии ще участват в изборите. Ако го направят, те едва ли ще запазят единството, превърнало ги в такава страховита сила. Консерваторите и антикапиталистите винаги са били странен и обтегнат съюз.Очаква се уволненият каталунски вицепремиер Ориол Жункерас да стане лидер на движението за независимост. Неговото предупреждение, че движението сега трябва да вземе \"решения, които трудно ще бъдат разбрани\", разкрива ужасна дилема. Ако неговата партия участва в изборите, тя ще бъде обвинена в отстъпление въз основа на аргумента, че Каталуния вече е независима република, макар да не е призната от никоя друга страна. Ако не участва, тя ще бъде обвинена в страхливост, коментира \"Гардиън\".Когато преди седмица Рахой обеща да наложи пряко управление на Каталуния и да свика нови областни избори до шест месеца, сепаратистите започнаха да се подготвят за продължителна съпротива. Някои говореха за \"Каталунска пролет\" на съпротива срещу \"чуждата окупация\" от Испания, надявайки се, че последващ конфликт по улиците може да спечели симпатии в страната и в чужбина. Но в петък Рахой може би ги надхитри, като спази обещанието си за налагане на пряко управление, но изненада дори собствените си съюзници, свиквайки избори след по-малко от осем седмици, посочва британският в. \"Файненшъл таймс\".Според хора от неговото правителство целта е била да бъдат лишени радикалните сили, подкрепящи независимостта, от възможността да предприемат сериозни усилия за съпротива и вместо това да бъдат тласнати направо към предизборна кампания. През уикенда имаше признаци, че тази стратегия вероятно вече работи, след като много сепаратисти в Каталуния се подготвяха да се съсредоточат върху изборите, вместо да се съпротивляват на прякото управление от Мадрид, отбелязва \"Файненшъл таймс\".", "date": "2017.10.30", "title": "Испания е подложена на властови тест в Каталуния"}
{"url": "http://www.novinite.bg/articles/151947/Samolet-izleze-ot-pistata-v-Bremen", "text": "Полетите от летището в Бремен бяха спрени късно снощи, а пристигащите самолети - отклонени към други аерогари, заради инцидент с частен самолет, съобщи летищната управа, цитирана от ДПА.Самолетът е излязъл при кацане от пистата и е спрял на 15 метра от нея в тревата.Летателната машина с руска регистрация не е сериозно повредена и тримата души на борда - членове на екипажа - са невредими.Не е ясно дали произшествието е станало заради бурята Херварт, която отне вчера живота на няколко души в Германия и други европейски държави. По случая се води разследване.Не е известно колко време ще остане затворено летището, отбеляза ДПА.В същото време БТА съобщи, че международен полет на авиокомпания \"Юнайтед еърлайнс\" е бил отклонен от маршрута си заради съобщения за пушек в пътническия салон и кацна благополучно в Бостън, предаде Асошиейтед прес.Транспортните власти на щата Масачузетс съобщиха, че няма пострадали на самолета, пътувал от Мюнхен за летище \"Дълес\" във Вашингтон, който кацна без инциденти на бостънското летище \"Логан\".Пушекът, за който се съобщава, изглежда, е дошъл от помещението в самолета, където се приготвя храната.", "date": "2017.10.30", "title": "Самолет излезе от пистата в Бремен"}
{"url": "http://www.novinite.bg/articles/151964/Abas-Vsichki-ministri-ot-Hamas-tryabva-da-priznayat-Izrael", "text": "Президентът на Палестина Махмуд Абас заяви, че няма да назначи представители на \"Хамас\" в палестинското правителство, които публично не признават Израел, пише \"Таймс оф Израел\", цитиран от news.bg Абас изтъкна пред делегация от бивши израелски депутати, посетили централата на партията му в Рамала, че \"американците са го уверили, че скоро ще обявят подкрепата си за прилагане на решението за две държави\", информира израелският вестник \"Аарец\".Той също обвини премиера на Израел Бенямин Нетаняху, че възпрепятства възобновяването на израелско-палестинските мирни преговори.\"Нетаняху не иска да възобнови мирния процес. Той мисли, че просто ще си стоя тук и ще пазя окупацията\", каза Абас пред делегацията.По-рано този месец \"Хамас\" и партия \"Фатах\" на Абас сключиха споразумение за помирение. Палестинското правителство ще поеме граждански контрол над Ивицата Газа от 1 декември.", "date": "2017.10.30", "title": "Абас: Всички министри от „Хамас” трябва да признаят Израел"}
{"url": "http://www.novinite.bg/articles/151950/Sblasaci-v-Irakski-Kyurdistan-sled-otteglyaneto-na-Barzani", "text": "Сблъсъци пред кюрдския парламент в Ербил след решението на лидера на кюрдското регионално правителство Масуд Барзани да се оттегли от президентския пост, което се случва месец след проведения спорен референдум за независимост, съобщава АП, цитирана от news.bg Агенцията информира и за подпалени партийни централи.Екип на осведомителната агенция е видял протестиращи да атакуват сградата на парламента, депутати и журналисти, докато Барзани се обърна към региона с първата си телевизионна реч от референдума през миналия месец. Барзани обвини централното правителство в Багдад за регионалната криза.\"Те (Багдад) използваха референдума като извинение. От много отдавна лошите им намерения лъснаха наяве\", изтъкна той.\"Без пешмерга (кюрдските сили - б.р.) иракската армия никога нямаше да успее да освободи град Мосул\", продължи той. \"Мислехме, че международната общност ще възнагради пешмерга и народа на Кюрдистан. Те трябва да уважат кръвта на мъчениците\", убеден Барзани.Лидерът на кюрдите инструктира парламента правомощията му да бъдат поделени между кюрдския премиер, парламента и съдебната власт. Той също така информира законодателния орган, че не иска да му се удължава мандатът, който изтича на 1 ноември. Но сътрудникът на президента Хемин Хаврами поясни, че това не означава, че кюрдският лидер се оттегля от политиката.Барзани \"ще остане в кюрдската политика и ще ръководи върховния политически съвет\", но от 1 ноември той няма да бъде повече президент на региона, каза Хаврами.Кюрдските президентски избори, запланувани за ноември, са отложени безсрочно. Хаврами добави, че до момента нито една политическа партия не е издигнала кандидати срещу Барзани.Междувременно група протестиращи атакува сградата на Патриотичния съюз на Кюрдистан. Централата на партията е подпалена.Опозиционната партия \"Горан\" написа в \"Туитър\", че централата им е подпалена.Няма загинали при сблъсъците.", "date": "2017.10.30", "title": "Сблъсъци в Иракски Кюрдистан след оттеглянето на Барзани"}
{"url": "http://www.novinite.bg/articles/151972/41-ot-rusnacite-vyarvat-che-Moskva-tryabva-da-podkrepi-separatistite-v-Iztochna-Ukrajna", "text": "41% от руснаците вярват, че Москва трябва да подкрепи сепаратистите в Източна Украйна. Това показва ново проучване на независимия аналитичен център \"Левада\", цитирано от Moscow Times, предава news.bg Според центъра процентът е относително висок, въпреки че като цяло е охладнял интересът на руснаците към темата за Украйна.Русия е обвинявана, че подкрепя проруските сепаратисти в Донбас. Според данни на ООН повече от 10 000 души са загинали при конфликта в Източна Украйна.Изследването разкрива още, че 37% от анкетираните споделят мнение, че Москва трябва да бъде неутрална в конфликта.Само 6 на сто заявяват, че Москва трябва да подкрепи правителството в Киев срещу сепаратистите.Съвместно проучване на \"Левада\" с Киевския институт за социология също показва продължаващото напрежение между руснаци и украинци.Между май и септември тази година процентът анкетирани руснаци с положителна нагласа към Украйна е скочил с 6% до 32 на сто. При украинците обаче тенденцията е различна - спад с 6% до 37% на украинците с положителна нагласа към Русия.Около 2/3 от анкетираните описват присъединяването на Крим към Русия като по-положително, отколкото вредно.В проучването на \"Левада\" са участвали 1 600 руснаци в периода 15-19 септември. Статистическата грешка е в рамките на +/- 3,4%.", "date": "2017.10.30", "title": "41% от руснаците вярват, че Москва трябва да подкрепи сепаратистите в Източна Украйна"}
{"url": "http://www.novinite.bg/articles/151958/Eksploziya-v-rumanska-mina-rani-trima-dushi", "text": "Трима миньори бяха ранени в експлозия в мина Уричан рано тази сутрин, съобщи \"Медиафакс\".Министерството на енергетиката започна разследване на инцидента.Двама от ранените са откарани в румънската столица Букурещ с хеликоптер.Първоначалната информация беше за загинали миньори.Министърът на енергетиката Тома-Флорин Петку заяви, че започва разследване на случая.", "date": "2017.10.30", "title": "Експлозия в румънска мина рани трима души"}
{"url": "http://www.novinite.bg/articles/151979/Belgiya-zadarja-chetirima-za-osueten-teror-vav-vlak-prez-2015-g", "text": "Белгийската полиция задържа четирима души във връзка с осуетена атака през 2015 г. във високоскоростен влак от Амстердам до Париж, съобщиха от федералната прокуратура, цитирана от news.bg През август 2015г. екстремист рани трима души преди да бъде спрян от американски пехотинци. Атаката стана край Арас, Северна Франция.Полицията е претърсила шест жилища в Брюксел и в страната рано тази сутрин. Не са открити експлозиви или оръжия.По-късно днес съдия ще реши дали задържаните да останат в ареста, допълват от прокуратурата.", "date": "2017.10.30", "title": "Белгия задържа четирима за осуетен терор във влак през 2015 г."}
{"url": "http://www.novinite.bg/articles/151967/Kataluniya-mejdu-nezavisimostta-i-zamrazenata-avtonomiya", "text": "\r\nОтношенията между  и  навлизат в нова фаза. Испанските власти трябва да наложат днес контрол над каталунските институции. Много е вероятно на каталунския лидер  да бъдат повдигнати обвинения за държавна измяна, информира БНТ. \r\n - в първия работен ден на обявена  и замразена автономия. Сваленият от  каталунски лидер заяви, че животът продължава в нормалния ритъм. Но едва ли днешният ден ще бъде нормален.\r\n\r\nИспанските власти предупредиха , че ако днес отиде на работа, ще бъде задържан, съден за държавна измяна и вероятно осъден на затвор. \r\nОчаква се испанските власти да поемат контрол на каталунските институции, и цялата документация на  да премине към Мадрид. \r\nИспанският външен министър заяви, че Пучдемон вече не е премиер и ако не е в затвора може да се кандидатира за изборите през декември. Но какви са плановете на каталунския лидер засега не е ясно. Преди време той заяви, че няма да участва в избори. \r\nКаталуния продължава да е разделена. По улиците на  излязоха противници на та. \r\n\r\nНа демонстрацията се чуваха призиви Пучдемон да бъде изпратен в затвора. \r\n", "date": "2017.10.30", "title": "Каталуния между независимостта и замразената автономия"}
{"url": "http://www.novinite.bg/articles/151988/JP-liniya-svarza-Azerbajdjan-Turciya-i-Gruziya-zaobikalya-Rusiya", "text": "Държавните ръководители на Азербайджан, Турция и Грузия \"срязаха лентичката\" на 826-километрова железопътна линия, свързваща трите страни, създавайки товарна и пътническа жп връзка между Европа и Китай, която заобикаля Русия, съобщава \"Ройтерс\", цитиран от news.bg Линията, която включва 105 км ново жп трасе, ще има капацитет да транспортира 1 млн. пътници и 5 млн. тона товари.Трите страни са свързани с петролопровода Баку-Тбилиси-Джейхан и газопровода Баку-Тбилиси-Ерзурум, но търговските връзки между Турция и региона на Кавказ са ограничени. Новата жп линия Баку-Тбилиси-Карс обещава да осигури икономически тласък на региона.\"Баку-Тбилиси-Карс е част от големия Път на коприната и е важно, че реализираме този проект, използвайки наши собствени средства\", изтъкна турският президент Реджеп Тайип Ердоган по време на церемонията по откриването на обекта, на която присъстваха също президентът на Азербайджан Илхам Алиев и премиерът на Грузия Гиорги Квирикашвили.Тръгвайки от Баку, столицата на Азербайджан, влаковете ще спират в грузинската столица Тбилиси, ще преминават през съоръженията за промяна на ширината на линията в грузинския град Ахалкалаки и ще приключват пътуването си в турския град Карс.Общата стойност на проекта е нараснала до повече от 1 млрд. долара от първоначалната оценка от около 400 млн. долара. По-голямата част от това финансиране е дошло от държавния петролен фонд на Азербайджан.Жп връзката между Азербайджан и Грузия беше модернизирана по проекта, който стартира през 2007 г. Неговото завършване беше отлагано няколко пъти от 2011 г. насам.\"Няколко европейски страни изразиха интерес към този проект и Азербайджан е в разговори с тях\", посочи Алиев, добавяйки, че Казахстан и други страни от Централна Азия са заинтересовани да транспортират стоките си чрез линията Баку-Тбилиси-Карс.Новата връзка ще намали времето за пътуване между Китай и Европа на около 15 дни, което е повече от два пъти по-бързо в сравнение с морския маршрут при по-малко от половината от цената на самолетния транспорт.Влаковете могат да отпътуват от градове в Китай, влизат в Казахстан през пътя Хоргос, да бъдат транспортирани през Каспийско море с ферибот до новото пристанище на Баку и след това за бъдат натоварени директно на Баку-Тбилиси-Карс и да се отправят към Европа.", "date": "2017.10.30", "title": "ЖП линия свърза Азербайджан, Турция и Грузия, заобикаля Русия"}
{"url": "http://www.novinite.bg/articles/151984/Rusiya-vijda-pobeda-nad-teroristite-v-Siriya-do-kraya-na-godinata", "text": "Русия очаква всички \"терористи\" в Сирия да бъдат ликвидирани до края на годината и след това планира да задържи достатъчно войници в страната, за да предотврати нов конфликт, съобщават руски медии, позовавайки се на виден руски сенатор, предава news.bg \"Ще оставим в Сирия само онези войски, които са необходими, за да се предотврати евентуално повторение на този тероризъм\", уточнил Виктор Бондарев, който е шеф на Комисията по отбрана и сигурност към горната камара на руския парламент (Съвета на федерацията).Източникът също така е посочил, че подкрепяният от Москва конгрес на всички етнически групи в Сирия може да се проведе в Русия още през следващия месец и да започне работа по изготвянето на нова конституция.Руските медии уточняват, че конгресът, идеята за който руският президент Владимир Путин за първи път спомена на форум на чуждестранни учени по-рано този месец, може да се проведе в средата на ноември в руския черноморски курорт Сочи.", "date": "2017.10.30", "title": "Русия вижда победа над терористите в Сирия до края на годината"}
{"url": "http://www.novinite.bg/articles/151990/Eksshefat-na-predizborniya-shtab-na-Tramp-obvinen-za-zagovor-sreshtu-SASht", "text": "На Пол Манафорт, който е бивш шеф на предизборния щаб на американския президент Доналд Тръмп, и неговия бизнес партньор Рик Гейтс са им били повдигнати от федерално голямо жури 12 обвинения, включително заговор срещу САЩ, заговор за пране на пари и нарушаване на федералните закони за лобиране и банкиране. Това обяви специалният прокурор Робърт Мюлър, цитиран от news.bg \"Обвинителният акт съдържа 12 обвинения: заговор срещу САЩ, заговор за пране на пари, нерегистриран агент на чуждестранен ръководител, лъжливи и подвеждащи изявления по Закона за регистриране на чуждестранни агенти, фалшиви изявления и 7 обвинения за непредоставяне на отчети за чуждестранни банкови и финансови сметки\", уточни Мюлър.Това са първите обвинения във връзка с разследването на американските власти за възможна намеса на Русия в американските президентски избори през 2016 г. Това е драматичен обрат в разследването, което се води под ръководството на специалния прокурор Робърт Мюлър.Федерално голямо жури одобри обвинението в петък.Разследването на руската сага хвърли сянка върху 9-месечното управление на Тръмп и засили разрива между републиканците и демократите.Американските специални служби заключиха през януари, че Русия се е намесила в изборите в опит да помогне на Тръмп да победи основния си опонент Хилари Клинтън чрез хакване и публикуване на опозоряващи имейли и разпространяване на пропаганда чрез социалните мрежи за нейното дискредитиране.Мюлър също така разследва дали хора от предизборния щаб на Тръмп са влизали в тайна колаборация с Русия за гореупоменатите действия.Тръмп отрече обвиненията за таен сговор с руснаците и нарече разследването \"лов на вещици\". Кремъл също отрече твърденията.Мюлър, който е бивш шеф на ФБР, разследва за възможни връзки между сътрудници на Тръмп и чуждестранни правителства, както и възможно пране на пари, укриване на данъци и други финансови престъпления. Той също така разследва дали Тръмп и негови сътрудници са се опитвали да възпрепятстват разследването.Мюлър беше назначен за ръководител на разследването седмица, след като Тръмп уволни бившия директор на ФБР Джеймс Коми на 9 май, който ръководеше федерално разследване за възможен таен сговор на Тръмп и хората му с Русия.", "date": "2017.10.30", "title": "Ексшефът на предизборния щаб на Тръмп обвинен за заговор срещу САЩ"}
{"url": "http://www.novinite.bg/articles/151985/Armiyata-na-Izrael-unishtoji-tunel-ot-Gaza-do-evrejskata-teritoriya", "text": "Армията на Израел бомбардира тунел, прокопан от Ивицата Газа до израелската територия, близо до кибуца Кисуфим, пише вестник \"Аарец\", цитиран от news.bg Палестински източници в Газа потвърдиха, че ВВС на Израел са извършили атаката.Израелската армия пояснява, че недовършеният тунел достига до израелската територия в близост до оградата с Ивицата Газа.Той е открит в район, където оградата е именно с цел да спира прокопаването на подобни тунели.Говорител на армията поясни, че тунелът е \"грубо нарушение на израелския суверенитет\", което е довело и до военен отговор.Той добави, че армията е била наясно с посоката на тунела и вярва, че не е представлявал непосредствена заплаха. Но след разисквания е решено да бъде унищожен.Според армията палестинската групировка \"Хамас\" е отговорна.Говорителят добави, че Израел не търси военен конфликт с Газа.", "date": "2017.10.30", "title": "Армията на Израел унищожи тунел от Газа до еврейската територия"}
{"url": "http://www.novinite.bg/articles/151966/Harvatiya-iska-chlenstvo-v-evrozonata-do-7-8-godini", "text": "\r\nХърватия иска да стане член на еврозоната до 7-8 години. Това стана ясно от думите на премиера на страната Андрей Пленкович, цитиран от Ройтерс.\r\n\"Не искаме да посочваме конкретни дати, но искаме Хърватия да стане член на еврозоната в рамките на два мандата на правителството\", каза Пленкович на икономически форум, посветен на въвеждането на еврото в Хърватия.\r\nДясноцентристкото правителство дойде на власт преди година.\r\nПремиерът изтъкна, че Хърватия иска да се присъедини към Механизма на обменните курсове (ERM ІІ) през следващите три години, преди страната да поеме председателството на ЕС през 2020 г.\r\nСтраните членки на ЕС, които все още не са приели еврото, се очаква да участват най-малко две години в механизма, който има за цел да осигури стабилна валута и плавно присъединяване към еврозоната.\r\nОсновното предизвикателство на Хърватия преди да се присъедини към еврото е да намали държавния си дълг, който е над 80% от БВП.\r\nЦелта ни е да намали публичния дълг до 72% от БВП до 2020 г. Предприемаме голяма фискална консолидация и тази година бюджетната дупка ще бъде по-малка от 0,9% от БВП през миналата година, съобщи премиерът на Хърватия.\r\nВчера финансовият министър на Полша Матеуш Моравецки заяви, че страната му иска по-силна и стабилна еврозона преди Варшава да вземе решение да се присъедини към валутния съюз, информира Ройтерс.\r\nНека изчакаме от 5 до 10 г., каза той.\r\nСпоред различни социологически проучвания повече от 2/3 от поляците са против присъединяване към еврозоната.\r\n", "date": "2017.10.30", "title": "Хърватия иска членство в еврозоната до 7-8 години"}
{"url": "http://www.novinite.bg/articles/151992/Partiyata-na-Puchdemon-shte-uchastva-na-izborite-na-21-dekemvri", "text": "Партията на бившия каталунски лидер Карлес Пучдемон ще се кандидатира на регионалните избори на 21 декември. Те бяха обявени от испанското правителство в отговор на едностранната декларация за независимост на богатата област, пише NOVA. \"Ще участваме на изборите на 21 декември, ще покажем увереност и ще позволим на каталунците да изразят волята си\", каза пред репортери говорителката консервативна група PDeCAT Марта Паскал.По-рано днес испанската прокуратура повдигна обвинение в подбуждане към бунт срещу Пучдемон и други членове на разпуснатото правителство на Каталуния. Главният прокурор Хосе Мануел Маса каза, че бившите лидери, освободени от правителството на Мадрид в петък, са заподозрени в \"противодържавна дейност, присвояване на средства и злоупотреба с власт\". Предстои съдът да реши дали да допусне обвиненията. ", "date": "2017.10.30", "title": "Партията на Пучдемон ще участва на изборите на 21 декември"}
{"url": "http://www.novinite.bg/articles/151973/Shte-prodalji-li-studenoto-i-vav-vtornik", "text": "През следващото денонощие северозападният вятър постепенно ще отслабва, но все пак ще остане ветровито на някои места в страната, предаде ДАРИК. Жълт код за силен вятър е в сила за три области на страната - Добрич, Варна и Бургас. Там ще духа умерен и силен запад-северозападен вятър. Средната скорост ще е 7-12 м/с и с пориви до 15-20 м/с. Той обаче ще отслабне в следобедните часове.Ще продължи да нахлува студен въздух. Ще се задържи студено за периода: минималните температури ще са между 0° и 5 °, максималните - между 7° и 12°. Атмосферното налягане е по-високо от средното за октомври и още ще се повиши.Над планините ще преобладава слънчево време. Сутринта ще духа бурен, по високите и открити части - до ураганен северозападен вятър, който след обяд ще отслабва. Температурите още ще се понижат и максималната на височина 1200 метра ще е около 1°, на 2000 метра – около минус 6°.По Черноморието ще преобладава слънчево време, след обяд с временни увеличения на облачността. Северозападният вятър ще отслабне до силен, но ще остане ветровито. Максималните температури ще са 10-11°. Вълнението на морето ще е 2-3 бала. Температурата на морската вода е 17°.", "date": "2017.10.30", "title": "Ще продължи ли студеното и във вторник?"}
{"url": "http://www.novinite.bg/articles/151994/Direktorite-na-uchilishta-opredelyat-detskite-pomoshti-v-natura", "text": "Директорите на училища и детски градини ще определят вида на детските помощи в натура, предава news.bg  Правителството одобри промени в Правилника за прилагане на Закона за социално подпомагане, чрез които се правят изменения и в Правилника към Закона за семейни помощи за деца.Промените предвиждат училищните директори и тези на детски градини да определят вида на месечните помощи за отглеждане на дете и еднократната помощ за първокласници, когато те се предоставят в натура.Промените са свързани с изпълнението на Механизма за съвместна работа на институциите за предотвратяване на отпадането на децата от образователната система. Целта е по-добра обвързаност между помощите и това децата да посещават училище. Освен това се цели и гаранция, че помощите ще бъдат съобразени с потребностите на децата и ще се ползват по предназначение.Помощите в натура за пълно или частично плащане на такси за детска ясла или градина, детска кухня или столова хранене ще се предоставят чрез заплащане на съответните такси или средства от съответните дирекции \"Социално подпомагане\".Такъв ред ще се регламентира и за помощите в натура за пълно или частично заплащане на участието на детето в организирани от училището или детската градина мероприятия - екскурзии, посещения на исторически, културни и други обекти, лагери и др.", "date": "2017.10.30", "title": "Директорите на училища определят детските помощи в натура"}
{"url": "http://www.novinite.bg/articles/151949/Severna-Koreya-se-gotvi-za-yadrena-vojna", "text": "Северна Корея провежда учения с евакуация и затъмнение (при въздушна отбрана) на фона на заплаха от ядрена война и растящото напрежение със САЩ, съобщава сайтът NK News.Американският сайт за севернокорейски новини допълва, че ученията не се провеждат в столицата Пхенян. Сайтът пояснява, че изключително рядко се организират подобни учения.Ученията се провеждат на фона на коментарите на военния министър на САЩ Джим Матис, който предупреди, че Пхенян увеличава заплахата от ядрена атака.В същото време САЩ, Южна Корея и Япония призоваха КНДР да изостави развитието на ядрени оръжия. Високопоставени военни представители на трите държави се срещнаха на Хавайските острови, за да обсъдят ядрените изпитания на Северна Корея. Те призоваха Пхенян да спре с провокациите и да се откаже от ядрените оръжия.Междувременно севернокорейският лидер Ким Чен-ун направи рядко посещение със съпругата си във фабрика за козметика в Пхенян, информира държавната Корейската централна новинарска агенция, цитирана от ДПА.жСлед инспекцията, според агенцията, Ким Чен-ун е \"много доволен\" от работата на фабриката. Той харесал не само продуктите, но и опаковката им.Ким и съпругата му имат три деца. Смята се, че те са родени през 2010, 2013 г. и февруари 2017 г.", "date": "2017.10.30", "title": "Северна Корея се готви за ядрена война?"}
{"url": "http://www.novinite.bg/articles/151960/Koncertat-na-Kitaro-se-otmenya", "text": "Концертът на японския виртуоз и основател на ню ейдж музиката Kitaro, предвиден за 12 ноември в зала 3 на НДК, няма да се състои.Незадоволителните средства и липсата на технически обезпачаване налагат сериозни промени в графика на турнето и провеждането на предстоящите концерти в България, Румъния и Tурция.Артистът и неговия екип се извиняват на всички фенове за причиненото неудобство и невъзможността да се срещнат с любимия си изпълнител и обещават при първа възможност да насрочат нови дати.Всички билети могат да се върнат от мястото, от което са закупени от 6.11.2017 до 12.12.2017. Билети, закупени онлайн през мрежата на Ивентим, могат да бъдат върнати в централния офис на Ивентим на адрес: София, ул. “6-ти Септември” №58. Повече информация и детайли може да намерите на eventim.bg.", "date": "2017.10.30", "title": "Концертът на Kitaro се отменя"}
{"url": "http://www.novinite.bg/articles/151965/Lebedovo-ezero-s-3D-dekor-za-parvi-pat-u-nas-predi-Koleda", "text": "За първи път в България „Руски мултимедиен театър на балета“ ще представи „Лебедово езеро“ в София, зала 1 на НДК на 13 декември и във Варна, ДКС на 15 декември. Руският мултимедиен театър няма аналог в света – това е единствената трупа с 3D декори на класически спектакли.Балетният мултимедиен спектакъл „Лебедово езеро“ е с класическа хореография и ефектно мултимедийно съдържание.Прочутият балет по музика на Чайковски е вълшебна приказка за принц Зигфрид и неговата любима Одета, превърната в лебед от злия магьосник Ротбарт, приказка за любов и коварство, за вярност и възмездие.Персонажите се появяват първо на проекционните екрани, трансформирайки се в изпълнители в реалното, сценично пространство.Балетът пристига в България в състав от 37 танцьора, със специалното участие на солистите на „Болшой театър“ - Мария Александрова и Владислав Лантратов.„Руски мултимедиен театър на балета“ е създаден през 2012 г. Главната цел при създаването на трупата е съхранението на безценното, културно наследство на Русия – класическата балетна школа и привличането на младите зрители със съвременните технологии. Кастингът за артистите на балета е тежък – в него попадат само танцьори с опит във водещи балетни театри на Москва и Санкт Петербург. Репетициите се провеждат от балет майстори на Русия и чуждестранни специалисти.Деца до 7 годишна въздраст се допускат без билет, aко не заемат отделно място. Учтиво молим, родителите/ придружителите, да носят копие на акта на раждане на детето.Билетите се разпространяват в мрежата на eventim.bg, билетен център НДК, билетен център ДКС Варна, бензиностанции OMV, Office1, книжарници Orange, каса на Eventim в The Mall.", "date": "2017.10.30", "title": "'Лебедово езеро' с 3D декор за първи път у нас преди Коледа"}
{"url": "http://www.novinite.bg/articles/151914/Dnes-imen-den-praznuvat-Zornica-i-Zoran", "text": "На 30 октомври православната църква отбелязва деня на Св. мъченици Зиновий и Зиновия, информира ДАРИК. Името Зорница има славянски произход и означава зора. Зорница е богинята на утрото в славянската митология.Св. мъченици Зиновий и Зиновия  били родом от гр. Егей, Мала Азия. Живели през III в. Заради вярата си в Христа  били подложени на тежки мъчения и накрая били посечени  през  285 г.30 октомври е посветен и на Св. крал Стефан Урош I- Милутин, сръбски крал светец, който е издигнал множество свети обители и църкви. Мощите му вече над 550 години се съхраняват в митрополитската катедрала „Света Неделя\" в София.Св. Милутин е царувал 42 години и изпълнил едно свое дадено обещание - колкото години царува, толкова църкви да построи.", "date": "2017.10.30", "title": "Днес имен ден празнуват Зорница и Зоран"}
{"url": "http://www.novinite.bg/articles/151982/Rusiya-e-gnevna-zaradi-porugan-pametnik-v-Sofiya", "text": "Руското министерство на външните работи изрази възмущение от вандалски акт срещу паметника на Съветската армия и призова българските власти да открият и накажат виновниците, предаде ТАСС, цитира ДАРИК. \"Предизвиква възмущение поредният вандалски акт спрямо паметника на Съветската армия, разположен в центъра на София. Преди няколко дни бяха зацапани с жълта боя фигурите на воините на един от барелефите на паметника и върху тях бяха оставени оскърбителни надписи\", заявява руското МВнР. По този повод посолството на Русия в София е изразило категорично осъждане на деянието пред българското външно министерство.\"Разчитаме, че официалните власти на страната ще предприемат действени мерки за откриване и наказване на виновниците за оскверняването на мемориала, за да не се допуска и занапред поругаване на паметта на съветските воини, загинали за освобождението на България и Европа от нацизма\", заявяват от руското министерство на външните работи. ", "date": "2017.10.30", "title": "Русия е гневна заради поруган паметник в София"}
{"url": "http://www.novinite.bg/articles/151922/Nad-11-200-varnali-se-gurbetchii-u-nas-sa-bezrabotni", "text": "11 258 българи, работили в чужбина, са се завърнали у нас, за да станат \"клиенти\" на Бюрата по труда. Това показват данни на Агенцията по заетостта за първите девет месеца на годината.   Голяма част от завърналите се са хора, останали без препитание в чужбина, но натрупали трудов стаж зад граница, за да получат обезщетение за безработица. По данни на Националния осигурителен институт през миналата година над 1200 нашенци са получавали компенсация за безработица над средната заплата, заради натрупан трудов стаж в чужбина.   Завърналите се гастарбайтери получават средно обезщетение в размер на 1179 лв., което е било с над 160 лв. повече от средното възнаграждение у нас миналата година, отбелязва \"Монитор\"  Най-висока средна сума миналата година са получавали гастарбайтерите от най-бедния регион у нас - Видин. Там средното обезщетение за безработица е било 1378 лв., на второ място са завърналите се от чужбина работници от Стара Загора, които са взимали средно по 1334 лв. В Сливен, Ловеч и Хасково трудилите се в чужбина са били с най-ниските компенсации са между 800 и 900 лв. По закон право на обезщетение имат осигурявалите се за безработица поне 9 от последните 15 месеца. Компенсацията е равна на 60% от сумата, на която работниците са се осигурявали. Тъй като максималният осигурителен праг у нас е 2600 лв. обезщетението не може да надхвърля 1560 лв.   Така, дори да се осигурявали на 2000 евро в продължение на цяла година, родните гастарбайтери не могат да получат повече от 1560 лв., ако решат да прехвърлят обезщетението си у нас.От следващата година обаче компенсацията за безработица ще се отпуска по нови критерии. За да получат компенсация, заради съкращение, служителите трябва да са внасяли осигуровки във фонд \"Безработица\" поне 12 месеца от последните 18 месеца. Предвижда се още ръст на минималното дневно обезщетение за безработица от 7,2 лв. на 9 лв. Въвежда се и максимален дневен размер на това обезщетение, който ще се определя всяка година, а за 2018 г. се предлага стойността му да не надхвърля 74 лв.", "date": "2017.10.30", "title": "Над 11 200 върнали се гурбетчии у нас са безработни"}
{"url": "http://www.novinite.bg/articles/151948/Praznikat-Helouin-e-polezen-za-zdraveto", "text": "\r\nПразникът  се отразява благоприятно върху здравето, пише в. \"Дейли стар\", позовавайки се на редица международни проучвания. Експертите редовно напомнят, че сладките лакомства, съпътстващи честването, не са най-доброто нещо, което може да се случи на нечии зъби или талия. Дори от тях обаче има ползи за здравето, както и от останалите аспекти на празника.\r\n \r\nГ\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2017.10.30", "title": "Празникът Хелоуин е полезен за здравето"}
{"url": "http://www.novinite.bg/articles/151987/Gabrovo-stava-tvorcheski-grad-na-zanayatite-pod-egidata-na-YuNESKO", "text": "ЮНЕСКО обяви Габрово за творчески град на занаятите под егидата на организацията. Това решение взе днес генералният директор на ЮНЕСКО Ирина Бокова, предава news.bg С това решение Габрово става вторият български град след София, чийто културен потенциал е оценен много високо от световната организация.Освен за Габрово, беше взето решението за нов шестгодишен договор за продължаване на работата на Регионалния център на ЮНЕСКО в София.Горд съм,че културното наследство на България е високо оценено в ЮНЕСКО. Това заяви в Париж председателят на парламентарната Комисия по културата и медиите Вежди Рашидов. Той изказа благодарността си към Бокова за взетите важни решения за България, освен това Рашидов я поздрави за двата й успешни мандата начело на ЮНЕСКО.Визитата на Рашидов във Франция е по повод участие в Генералната конференция на 39-тата сесия на световната организация. Една от основните теми на форума е опазването на културното наследство. По време на престоя си Вежди Рашидов има срещи и във френския Сенат.", "date": "2017.10.30", "title": "Габрово става творчески град на занаятите под егидата на ЮНЕСКО"}
{"url": "http://www.novinite.bg/articles/151953/Balgarite-masovo-iskat-golyama-rolya-na-darjavata-no-danacite-im-da-ne-se-vdigat", "text": "Най-важните ценности за българите са семейството и мира. В българското общество не преобладава тежко ценностно разделение. По определени теми се формират огромни мнозинства, пише news.bg Това са изводите от национално представително проучване на изследователски център \"Тренд\". Изследването е проведено между 3 и 10 октомври 2017 г. сред 1004 пълнолетни български граждани.По отношение на ролята на държавата българите имат подчертано етатистки нагласи. Над 90% от всички анкетирани са на мнение, че образованието и здравеопазването трябва да са напълно безплатни, а 86% споделят позицията, че трябва да се гарантира минимален доход на всеки човек и че държавата е длъжна да осигури работа на всеки, който иска да работи. Българите отчетливо изискват сериозна роля на държавата в живота си, но въпреки това не са склонни срещу това да се повишават данъците.Традиционното схващане, че подобни нагласи са наследство от социализма не е достатъчно обяснение, защото се забелязва, че сред най-младите възрастови групи съотношенията са напълно сравними с общата картина.Българинът остава силно скептичен към допускането на бежанци и мигранти на своя територия. Нещо повече - няма разлика в отношението към бежанците и икономическите мигранти от Близкия Изток, като и в двата случая малко над 80% от всички респонденти са на мнение, че те не трябва да бъдат допускани на територията на страната.Силно консервативно е отношението към еднополовите бракове, както и спрямо възможността хора от един пол да осиновяват деца, като и двата случая около две трети от всички анкетирани не са съгласни това да бъде разрешено в България.Скептични оставаме и към легализацията на марихуаната (72% не са съгласни да се легализира) и проституцията (69% не са съгласни да се легализира). При въпроса за марихуаната прави впечатление, че при най-младите има отчетлива разлика, като 40% от тях смятат, че леките наркотици трябва да бъдат легализирани. Подобна зависимост във възрастта се наблюдава и относно легализацията на проституцията.Въпреки доминиращите консервативни нагласи по тези въпроси, данните относно абортите и дали трябва или не трябва да се забранят, сочат, че 77% от всички анкетирани са на мнение, че абортите не трябва да се забраняват. Под една десета от всички жени споделят това мнение, докато мъжете са малко по-резервирани относно забраната.Отношението към различните малцинствени групи е диференцирано. Турците се приемат далеч по-добре от циганите, а отношението към бежанците е дори по-негативно в сравнение с това към циганите. Под една четвърт от респондентите биха поддържали приятелски отношения с бежанец, докато 69% няма нищо против да имат приятели турци. Подобни са съотношенията и на опцията да се живее в един жилищен вход с изброените.На богатството в България се гледа с недоверие. 68% от всички българи са на мнение, че всички милионери са натрупали богатството си по незаконен път, като само 21% са на обратното мнение. Заключението се потвърждава и от данните от друго твърдение, че в България можеш да станеш богат по честен път, като две трети от хората не са съгласни с това твърдение. При разбивката по възраст се отчита малко по-различна картина при младите в сравнение с общата такава, но въпреки това и при тях малко повече от половината имат недоверие към честното забогатяване.Успехът в България зависи от това кого познаваш. Това твърдение се споделя от 69% от всички анкетирани, а 24% са на обратното мнение, а две трети от запитаните не са съгласни, че в България можеш да станеш богат по честен път. Нещо повече, близо половината не се съгласяват, че в България ако се трудиш усърдно можеш да успееш.", "date": "2017.10.30", "title": "Българите масово искат голяма роля на държавата, но данъците им да не се вдигат"}
{"url": "http://www.novinite.bg/articles/151915/Novoto-dupnishko-smetishte-shte-e-gotovo-kam-2019-g", "text": "Единственото сметище, в което се извозват отпадъците на всички населени места в общината, трябва да бъде закрито до края на годината по разпореждане на министерството на околната среда и водите. Сметището отдавна е със запълнен капацитет и често се самозапалва. Хората, живеещи наблизо, се оплакват от задушлива миризма, прах и сажди. По план новото депо за отпадъци край дупнишкото село Джерман ще бъде изградено след година и половина, предаде БНТ.Зам.-кметът по европроекти в общ. Дупница Красимир Георгиев заяви, че според плана новото сметище в Дупница ще е готово към 30 юни 2019 г.Старото сметище, което е морално остаряло и нелицензирано, ще бъде закрито на 1 януари следващата година, а за извозването на отпадъците на града ще бъде обявена обществена поръчка. По думите на Георгиев, две депа в района са готови да приемат отпадъците, които не може да се оползотворят по друг начин. Той увери, че се прави всичко възможно таксата „смет“ на дупничани да не се увеличава.", "date": "2017.10.30", "title": "Новото дупнишко сметище ще е готово към 2019 г."}
{"url": "http://www.novinite.bg/articles/151919/50-signala-za-padnali-darveta-u-nas", "text": "\r\n50  за  у нас заради лошото време са получени в  до 6 часа тази сутрин. Всички са те са били обработени, съобщиха за БНТ от пресцентъра на МВР.\r\nСиноптиците предупреждават, че днес се очакват пориви на вятъра до 100 километра в час. Най-опасно ще бъде времето в Източна и Северна България, където е в сила оранжев предупредителен код. За останалите райони е обявен жълт код.\r\n", "date": "2017.10.30", "title": "50 сигнала за паднали дървета у нас"}
{"url": "http://www.novinite.bg/articles/151952/Sled-jestoka-katastrofa-kraj-Pazardjik-Dvama-zaginali-i-naprejenie-pred-bolnicata", "text": "При тежка катастрофа снощи край Пазарджик загина един мъж, а днес почина и ранената жена, която пътувала на задната седалка. Оцелял е единствено шофьорът, информира ДАРИК.  Жестоката катастрофа стана вчера, около 18:00 ч., на пътя между селата Братаница и Ветрен дол.Шофьор на БМВ загубил контрол над волана и колата се ударила с висока скорост в крайпътно дърво. В лекия автомобил били трима млади хора на възраст между 20 и 30 години. На място загинал пътуващият до шофьора младеж, а момиче, пътуващо на задната седалка, била тежко ранена. Пристигналият на място спасителен екип успял да я извади жива, но в критично състояние с много тежки травми. По-късно починала от раните си. Оцелял е единствено шофьорът, който е приет в областната болница в тежко състояние, но без опасност за живота.От снощи лечебното заведение е окупирано от роднини на младежа, очакващи новини за състоянието му, както и от близки на двамата загинали. Районът се охранява от полицейски патрули, за да се избегнат конфликти.", "date": "2017.10.30", "title": "След жестока катастрофа край Пазарджик: Двама загинали и напрежение пред болницата"}
{"url": "http://www.novinite.bg/articles/151961/Protest-zaradi-nekachestvenite-remonti-v-stolicata", "text": "Искане за специално заседание на Столичния общински съвет (СОС), посветено само на некачествените ремонти в София, отправи неправителствената организация „Спаси София“. Ако това искане не бъде уважено, ще организираме протест пред Столична община, заканиха се от НПО-то. Освен искането за извънредно заседание, „Спаси София“ настоява и за още четири неща:1. По-високи глоби за неизпълнение и/или некачествен ремонт.\r\n2. Черен списък с фирми, извършващи некачествени ремонти.\r\n3. Създаване на механизъм за прозрачен и публичен мониторинг на качеството на ремонтите.\r\n\r\n\r\n\r\n", "date": "2017.10.30", "title": "Протест - заради некачествените ремонти  в столицата"}
{"url": "http://www.novinite.bg/articles/151970/BChK-sabra-blizo-140-000-lv-dareniya-za-postradalite-v-Burgasko", "text": "Националната дарителска кампания на БЧК за пострадалите от наводненията в Бургаско събра само за 4 дни сумата от 139 144 лв. Екипи на БЧК продължават и оценяването на щетите и нуждите на засегнатите от бедствието.От организацията посочват, че кампанията за набиране на средства продължава и всеки може да помогне. Единият начин е чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. Дарение може да бъде преведено и на банковата сметка на БЧК:\r\n\r\n", "date": "2017.10.30", "title": "БЧК събра близо 140 000 лв. дарения за пострадалите в Бургаско"}
{"url": "http://www.novinite.bg/articles/151977/Policiya-i-kucheta-pazyat-Pazardjishkata-bolnica-ot-300-cigani", "text": "Полицията в Пазарджик е предприела засилена полицейска охрана на многопрофилната болница в града заради инцидент снощи, при който са се събрали над 300 цигани, съобщава БНР, цитира news.bg След катастрофа на пътя между селата Братаница и Ветрен дол е възникнало напрежение. При удар в крайпътно дърво са загинали двама души, а един е тежко ранен. Веднага след като жертвите и пострадалият са били откарани в болницата, дворът ѝ се е изпълнил с разгневени техни близки и познати.Според директора на МБАЛ - Пазарджик д-р Васил Вълчев ситуацията е излязла извън контрол и е имало реална опасност за живота на лекарите.\"За две-три минути пристигат 5 полицейски коли с 25 полицая и с кучета. Не могат да овладеят ситуацията и по спешност пристига и \"Жандармерията.\" Искам да благодаря на органите на реда, които реагираха много бързо, много адекватно и бяха предотвратени всякакви усложнения, които биха могли да се получат между една огромна тълпа над 300 човека и здравните работници\", коментира д-р Вълчев.В момента обстановката е спокойна, но болницата е под полицейска охрана. Човекът, който лежи в болницата, е охраняван също от полицай.", "date": "2017.10.30", "title": "Полиция и кучета пазят Пазарджишката болница от 300 цигани"}
{"url": "http://www.novinite.bg/articles/151986/Mladi-lekari-startirat-informacionna-kampaniya-za-deca-s-vazpalitelni-avtoimunni-zabolyavaniya-i-tehnite-semejstva", "text": " На 28 октомври 2017 г. Асоциацията за развитие на медицинската общност (АРМО) започна информационна кампания в подкрепа на деца с възпалителни автоимунни заболявания. Инициативата има за цел да обърне специално внимание върху предоставянето на подходящо лечение и комплексна грижа при малките пациенти и младите хора, страдащи от тези болести. Кампанията стартира със събитие, което събра деца с ювенилен идиопатичен артрит, псориазис, болест на Крон и техните родители, лекари, представители на пациентски организации и медии. Специален участник в събитието беше актрисата Стефания Колева.                                               „Арт терапията е съпътстваща медицинското лечение и резултатите са много добри. Със силата на изкуствата – музика, танци, театър, рисуване, поезия – децата могат по-лесно да изразяват себе си, да се социализират, да придобият самочувствие. Препоръката ми към родителите е те да бъдат по-отворени към такъв вид занимания, защото това може да бъде положително както за самите пациенти, така и за цялото семейство и обкръжаващата среда“, каза Стефания Колева. Освен като лице на каузата, тя подкрепи кампанията и в ролята си на сертифициран арт терапевт, като проведе първото от поредица арт ателиета за малките пациенти. По същото време, техните родители имаха възможността да се консултират с лекари-специалисти и да получат съвети и отговори на въпросите си относно грижата за своите деца. В събитието взеха участие и д-р Радислав Наков, председател по външните въпроси на АРМО и специалист-гастроентеролог, доц. д-р Гриша Матеев, председател на Българското дерматологично дружество, д-р Милена Кирилова, специалист-ревматолог и Анета Драганова от Асоциацията на пациентите с ревматоиден артрит (АПРА), партньор на кампанията. Всички присъстващи се обединиха около посланието, че децата с автоимунни заболявания и техните семейства се нуждаят от подкрепа, разбиране и съпричастност. „Тези нелечими хронични заболявания засягат все по-младо и активно население, включително и деца. Основна цел на кампанията е подобряване на взаимоотношенията между лекари и пациенти и обединяване на усилията за постигането на дълготрайна дълбока ремисия. От друга страна искаме да обърнем особено внимание на профилактиката, ранното диагностициране и навременното започване на терапия като гаранция за още по-успешно лечение“, каза д-р Радислав Наков по време на откриването. Той допълни, че арт ателиетата, организирани в рамките на кампанията, са пример за съвременен тип комуникация между лекари и пациенти и за комплексна грижа за деца с възпалителни автоимунни болести. „Псориазисът е хронично заболяване, което засяга и децата, макар и по-рядко от възрастните. Децата обаче, за разлика от възрастните, приемат болестта емоционално, сериозно и не се примиряват, не могат да погледнат на нея философски. Освен това, околната среда при детето е нетолерантна към недостатъка и към различието. Това причинява стрес и нарушава качеството на живот на малките пациенти“, допълни доц. д-р Матеев, специалист-дерматолог. „Децата трябва да бъдат стимулирани да приемат назначеното лечение, да спазват стриктно двигателния и хранителния режим, които са им наложени от специалистите. Медицината се развива активно в сферата на биологичните средства, които дават шанс и надежда за децата да живеят нормално“, каза д-р Милена Кирилова, специалист-ревматолог и обобщи накратко резултатите от прилагането на съвременните терапии за лечение на ювенилния идиопатичен артрит, най-често срещаното възпалително автоимунно заболяване при децата. „Малките пациенти постигат клинична ремисия, но само при навременно поставена диагноза и започнато лечение“, допълни тя. Анета Драганова, представител на АПРА, сподели личния си опит като пациент, диагностициран с ревматоиден артрит от дете. „Аз също бих акцентирала върху диалога между лекар, родител и пациент. Родителите трябва да получават пълноценна информация от специалисти – от лекар и от психолог. Те трябва да бъдат специално обучени и какво трябва да представят в училище на учителя например и как трябва да обяснят на останалите това, което изпитва тяхното дете.“  Събитията в рамките на кампанията се организират с подкрепата на АбВи България и в партньорство с Асоциацията на пациентите с ревматоиден артрит и онлайн платформата Probudise.bg, която съдържа информация за най-често срещаните автоимунни заболявания. Инициативата получи силна подкрепа от българските медии. Партньори на кампанията са Българска национална телевизия, Българско национално радио, bTV Radio, Дарик Радио, в. „24 часа“, в. “Всичко за семейството“, сп. „Моето дете“, сп. „Енциклопедия здраве“, сп. „Майчинство“, сп. „МедПост“, сп. „Кенгуру“, Puls.bg, Dir.bg, 24chasa.bg, MedicalNews.bg, Actualno.com, iNews.bg, Novinite.bg, Roditel.bg, Moetodete.bg, MamaNinja.bg, NoviteRoditeli.bg, Purvite7.bg, Deteto.info, BG Mamma, DoctorOnline.bg, 24zdrave.bg, Zdrave.net, iWoman.bg, Jenite.bg и Mila.bg.a ", "date": "2017.10.30", "title": "Млади лекари стартират информационна кампания за  деца с възпалителни автоимунни заболявания и техните семейства"}
{"url": "http://www.novinite.bg/articles/151909/Zastudyavaneto-prodaljava", "text": "Днес ще бъде много ветровито, а застудяването ще продължи. Ще духа силен, в Северна България и източните райони от страната - на пориви бурен вятър от запад-северозапад. Облачността ще е променлива, на много места намаляваща до предимно слънчево време. Почти без валежи. Максималните температури ще са между 9° и 14°, в София около 10°.Атмосферното налягане в сутрешните часове е по-ниско от средното за месеца. През деня ще се повишава и до вечерта ще стане над средното.В планините ще е доста ветровито. Ще духа бурен, по високите и открити части – до ураганен вятър от запад-северозапад. Облачността ще е променлива, на места намаляваща до предимно слънчево време. Почти без валежи. Максималната температура на височина 1200 метра ще е около 4°, на 2000 метра – около минус 4°.По Черноморието ще бъде предимно слънчево, но ветровито. Ще духа силен, временно до бурен вятър от запад-северозапад. Максималните температури ще са между 12° и 14°. Вълнението на морето ще е 2 – 3 бала. Температурата на морската вода е около 17°.", "date": "2017.10.30", "title": "Застудяването продължава"}
{"url": "http://www.novinite.bg/articles/151991/Ideya-Prostranstvoto-okolo-hrama-Sv-Al-Nevski-da-e-samo-za-peshehodci", "text": "Пространството около храм-паметника „Свети Александър Невски” в София да стане пешеходна зона, а депутатите да останат без паркинг. Това е предложението на общинския съветник от  „Политическа група 5” Симеон Славчев. Пред Дарик той обясни, че до две седмици ще бъде напълно забранено паркирането на автобуси на площада пред храма. От средата на ноември туристическите возила ще спират на старата Централна автогара, която в момента се ремонтира.След дългогодишни битки Столична община най-накрая реши да преустанови практиката автобуси да спират пред храм-паметника „Свети Александър Невски”, съобщи общинският съветник Симеон Славчев. \"Имаме решение автобусите да се преместят на старата автогара. В момента там се полага чакъл, тъй като пространството е като разорана нива. Силно се надявам в рамките на десет дни до две седмици да приключи. Тогава със заповед автобусите се местят от пространството пред храма на бившата автогара\", обясни общинският съветник.От следващото лято ще започне и обновлението на площада. Славчев предлага след ремонта да бъде забранено изцяло автомобилното движение в района. Това обаче може да лиши депутатите и общинските съветници от места за паркиране. \"Силно се надявам от догодина самото пространство да бъде превърнато в пешеходна зона като част от цялостната концепция за изграждане на повече пешеходни зони в София. Мислим дори да бъде премахнат целият паркинг за коли, който съществува около храм-паметника\", обясни Славчев.На въпрос дали тази идея е съгласувана с ръководството на Столична община, съветникът отговори, че тепърва предстои да бъде дискутирана и силно се надява, че ще се стигне до консенсус по нея.", "date": "2017.10.30", "title": "Идея: Пространството около храма \"Св. Ал. Невски\" да е само за пешеходци"}
{"url": "http://www.novinite.bg/articles/151989/Vaglerodniyat-dvuokis-s-naj-visoka-koncentraciya-ot-800-000-godini-nasam", "text": "Увеличението на въглероден двуокис в атмосферата е достигнало рекордни нива през 2016 г., съобщават от Световната метеорологична организация. Нарастването на концентрацията на основния парников газ през миналата година е с 50% по-голямо, отколкото средното за последните 10 години, информира NOVA. Според учените комбинацията от човешката дейност и явлението „Ел Ниньо” са довели концентрацията на въглероден двуокис до нива, каквито не е имало от 800 000 години насам.Информация за праисторическите нива на парниковите газове учените получават от изследването на антарктическия лед.", "date": "2017.10.30", "title": "Въглеродният двуокис – с най-висока концентрация от 800 000 години насам"}
{"url": "http://www.novinite.bg/articles/151974/Chastichnoto-bedstveno-polojenie-v-Burgas-e-otmeneno", "text": "Частичното бедствено положение в община Бургас е отменено със заповед на кмета Димитър Николов, считано от 12.00 часа днес. Това съобщиха от пресцентъра на Община Бургас. Междувременно започна масова дезинфекция на пострадалите от наводнението райони в община Бургас. Приоритетно се работи в село Равнец.Екипите на Дезинфекционна станция - Бургас третират пострадали от водата помещения в частни домове и дворове, местата за изхвърляне на отпадъци, както и околните дерета, в които има трупове на домашни и диви животни. Целта е да се предотврати възникването на епидемиологична опасност. С днешна дата учебният процес протича нормално на територията на цялата община, няма затворени училища и детски градини. Продължава работата по възстановяване на пострадалата инфраструктура. Организира се превоз за извозване на натрупаните пред наводнените стотици къщи повредени и неизползваеми мебели. Днес служители на Община Бургас отново ще посетят всички пострадали семейства. Те ще описват и актуализират списъците с понесените щети.\r\n \r\nТърсят се всякакви възможности за осигуряване на материална помощ под формата на строителни материали и бяла техника, която да помогне за по-бързо нормализиране на живота в пострадалите населени места след бедствието.\r\n\r\n", "date": "2017.10.30", "title": "Частичното бедствено положение в Бургас е отменено"}
{"url": "http://www.novinite.bg/articles/151932/GERB-i-BSP-v-sblasak-za-falshivi-novini-i-intrigi", "text": "Правителството със своята работа дава много възможности за вот на недоверие, а БСП ще обсъди тактика за подготвяне и внасянето му, коментира пред НоваТВ зам.-предсеателя на ПГ на БСП Жельо Бойчев. \"Ще имаме и разговори с останалите партньори за евентуална подкрепа. Един вот трябва да бъде много сериозно аргументиран\", допълни той., цитиран от news.bg \"ГЕРБ ги е страх от това, че БСП по много категоричен начин се заяви като алтернатива\". Каза Бойчев и заяви, че левицата не лъже и изнася факти. ГЕРБ заявиха, че червените произвеждат фалшиви новини и го обвиняват в популизъм, клюкарство и лъжи.\"Това е най-сериозният инструмент, който парламентът дава на една опозиция, така че ще имаме и разговори с останали партньори, за да видим дали можем да потърсим подкрепа в рамките на това Народно събрание. Ще прецентим и точното време, тъй като един вот на недоверие трябва да бъде много сериозно аргументиран и като мотиви за искане и като дебат в зала\", коментира Бойчев.\"В тази ситуация, в която се намираме и с това, поведение, което имат БСП - смятате ли, че те могат да бъдат национално отговорна партия\", коментира пред БТВ Цветан Цветанов. Допъли, че с премиера Борисов са стигнали до извода, че ГЕРБ трябва да излезе с политическо решение на конгрес на партията на 26 ноември и категорично да заявят, че с БСП никога няма да правят коалиция.Цветанов продължи с атаките срещу БСП, започнали от пресконференцията на ГЕРБ вчера. Според него левицата е провела конгрес не заради търсенето на управленска алтернатива, а за да се изчисти от вътрешната си опозиция. \"БСП е дива опозиция. Видяхте ли някъде нещо разумно, нещо, което да бъде алтернатива\", попита той и заяви, че социалистите са се отдали на клюкарство и неистини.Цветанов коментира и тезата за коалиция с БСП: \"Ние никога не сме разглеждали тази тема в нашата партия. Ако те са я разглеждали като възможност да се домогнат до властта с някакъв такъв пирует - ние не го правим\", заяви Цветанов.Финансовият министър Владислав Горанов коментира пред Нова ТВ, че \"вероятно те (б.р. БСП) са специалисти по темата с корупцията и затова им е интересна. Корнелия Нинова да говори за корупция е неприемливо, защото тя е участвала в приватизацията на едно търговско дружество и то срещу минимална сума за активите\".По думите му, имало доказателства за това. Винаги може да се търси кусур на управлението и това била ролята на опозицията. \"Ако си върши добре работата, тя може да намери аргументи за доста сектори. Ако ние бяхме на тяхно място, отдавна да сме внесли много повече вотове\", допълни Горанов.Горанов не отрича, че държавата има проблем с корупцията и има какво да се направи в тази посока, но \"сигурно обаче е едно - България днес е по-добре от това, което е било вчера. И по икономически показатели, и по доходи, и по жизнено равнище\", добави той.Имало е доста опити опозицията да бъде контролирана, Борисов и Цветанов вече няма да имат възможност да контролират опозицията, затова няма как да ни харесат, коментира пред БТВ зам.-председателят на БСП Кирил Добрев.На българския гражданин му е писнало от корупционните схеми на ГЕРБ,страната е разделена на феодални владения, обясни вота на недоверие Кирил Добрев и посъветва управляващите да не се занимават с вътрешнопартийните проблеми на БСП. Днес се разминаваме с ГЕРБ, след 3 г. може да се съберем, коментира Добрев по повод твърдения за съвместно управление между двете партии.Вотът ще бъде тест за парламентарните групи, за патриотите, Марешки и ДПС.\"Не става въпрос за раздразнение, България трябва да се представя като стабилна държава, но ако тя излъчва грозни сигнали, ако е пълно с фалшиви новини, с помия, медиен пиар - уронваме престижа на държавата си\", заяви министърът на Българското председателство на Съвета на ЕС 2018 Лиляна Павлова пред БНТ. \"Трябва да търсим пресечните точки, да търсим разделението е най-лесно. Нека работим заедно\", коментира тя.\"Дотук не е постигнато темата за Първото българско председателство да бъде аполитична. Аз изпратих писма до всичките председатели на парламентарните групи - за предварителни работни срещи преди големия дебат в пленарна зала, да видим какво още бихме могли да направим благодарение на техните предложения. Да сме отчели всички гледни точки до 20 декември. Това е нашата цел\", обясни Павлова.\"Когато имаме отчетен напредък в определени области, трябва да излъчваме съвсем други сигнали. Корупцията е лесна дъвка, трудно доказуема - тя е свързана с негативни послания, със съмнения в България. Да правим цирк от това, петни репутацията ни. Не трябва да се прави политически пиар - ако има, да се подаде сигнал за корупция, а не скандали\", коментира тя скандала с БСП и техните обвинения.\"Трябва да се поучим от грешките, да не приемем един Франкенщайн, само за да се харесаме на някого отвън. Отворени сме и сме готови за дискусии и дебат\", допълни Павлова.", "date": "2017.10.30", "title": "ГЕРБ и БСП в сблъсък за фалшиви новини и интриги"}
{"url": "http://www.novinite.bg/articles/151959/Zdravniyat-ministar-podade-ostavka", "text": "Министърът на здравеопазването е подал оставка. Тя е била приета от премиера Бойко Борисов, съобщи пресслужбата на Министерския съвет, предаде Off News.", "date": "2017.10.30", "title": "Здравният министър подаде оставка"}
{"url": "http://www.novinite.bg/articles/151968/Samo-GERB-li-shte-ostane-golyama-partiya", "text": "Като оставим настрана дежурните приказки за борбата с бедността и задължителните замахвания срещу управляващите, основното послание, което излезе от конгреса на БСП, беше критиката към деветимата. Лидерката на партията сърдито им размаха пръст и макар че не ги назова по име, някои от тях се разпознаха и напуснаха форума. Тя ги обвинява в това, в което и те нея – че нямат нови идеи. Така единствените нови идеи се оказват тъкмо взаимните обвинения.Изглежда, че и левицата вече е в период, когато не може повече да преглъща вътрешните си противоречия и да излъчва единство поне навън. Много е вероятно това да я завърти по спиралата, по която мина и десницата, за да се разпадне и застане на прага на изчезването си. Тогава само ГЕРБ ще остане голяма партия, като доказателство, че тя всъщност не е партия, а състояние на обществото през последното десетилетие. На кризите и страховете, които предопределят съзнанието му.Оказва се, че зачестилите напоследък слухове за смъртта на политическата коректност са силно преувеличени. Валери Симеонов беше осъден на първа инстанция за политически некоректна реч спрямо ромите, които вкупом е нарекъл \"нагли, самонадеяни и озверели човекоподобни”.Българският съд припомни не само на него, но и на цялото общество, че има тъждество между език и мислене; че както изговаряш света, така и го мислиш, а както го мислиш, така и действаш; че на дъното на физическото насилие стои враждебна реч, че то започва оттам.Противниците на политическата коректност твърдят, че тя пречи да се казва истината. Обратното е – отказът от нея произвежда измислени виновници за реалните проблеми. Свежда ги до етнически и религиозни противопоставяния и така ги прави нерешими.Парадоксално сякаш, погазването на политическата коректност най-често идва от политиците, но те се сещат за това главно когато сами се усетят негова жертва. Последният случай е буквално от вчера – управляващите обвиниха Корнелия Нинова, че в критиките си към тях пред конгреса на БСП е използвала враждебна реч. Ако е вярно, и тя, подобно на Валери Симеонов, ще може да бъде съдена.И още един парадокс – въпреки че се хвалим с най-бързия интернет, се оказваме на последно място по употребата му в ЕС. Българите офлайн са над 40 процента. Не знам да им е правен политически профил, но може да се предположи че те приоритетно включат три групи избиратели. На БСП, които са носталгично настроени към времената преди интернет. На националистите, които имат съпротива към глобализацията. И на ДПС, чийто етнически вот предполага информационни завеси.", "date": "2017.10.30", "title": "Само ГЕРБ ли ще остане голяма партия?"}
{"url": "http://www.novinite.bg/articles/151993/Vtora-jena-se-kandidatira-za-prezidentskite-izbori-v-Rusiya", "text": "Журналистка стана втората жена, която обявява кандидатурата си за президентските избори в Русия, изтъквайки, че искала да използва изборите, за да агитира за правата на самотните майки и деца, съобщава \"Ройтерс\", цитиран от news.bgПрезидентските избори в Русия ще се проведат през март следващата година. Руският президент Владимир Путин се очаква да се кандидатира за пореден мандат и да спечели без никакви проблеми, но все още не е обявил плановете си.Някои опозиционери смятат, че целта на Кремъл е да \"наводни терена\" с кандидати, чието предназначение е да разсейват и забавляват, за да засилят избирателната активност и да разделят либералната опозиция.Кремъл отрича горното, твърдейки, че всеки, който отговаря на критериите, може да се кандидатира.По-рано днес 37-годишната Екатерина Гордон, която е работила като телевизионен и радиоводещ, заяви, че се кандидатира като независим президентски кандидат.По думите ѝ, тя никога не е гласувала, но е била разочарована както от либералната опозиция, така и от прокремълските политици.\"Разбрах, че всички се хранят от една и също копаня\", изтъкна Гордон във видео, публикувано онлайн.\"Има много популистки теми... Ала има една реалност - ние сме държава на самотни майки и никой не го е грижа за тях\", изтъква тя.Тя увери, че не е съгласувала кандидатурата си с Кремъл и имала опит с подобни проблеми, пред които е изправена руската жена заради това, че била собственичка на адвокатска кантора.Друга жена кандидатка, телевизионната водеща Ксения Собчак, заяви по-рано този месец, че планира да се кандидатира за президент, предлагайки алтернатива на либералните избиратели, недоволни от управлението на Путин, макар че върху нея също падат съмнения, че е \"прокси\" на Кръмъл.Критикът на Кремъл и опозиционен лидер Алексей Навални също иска да се кандидатира, но руската централна избирателна комисия обяви, че няма право заради осъдителна присъда, която според него е политически мотивирана.", "date": "2017.10.30", "title": "Втора жена се кандидатира за президентските избори в Русия"}
{"url": "http://www.novinite.bg/articles/151980/Avarijno-kacane-na-balgarski-samolet-na-Letishte-Sofiya", "text": "Малко след като излетял, самолет на „България еър” е се е върнал аварийно на летище София, научи NOVA.Машината излетяла тази сутрин в 07:00 часа за Амстердам. Наложило се обаче да се върнат заради технически проблем.Компанията е осигурила друг самолет, с който ще бъде осъществен полета, който излита в 14:00 часа. ", "date": "2017.10.30", "title": "Аварийно кацане на български самолет на Летище София"}
{"url": "http://www.novinite.bg/articles/151933/Kosmicheski-skok-v-cenata-na-yajcata-brojkata-se-prodava-za-30-35-stotinki", "text": "\r\nСкандалът с фипронил и масовите зарази от птичи грип в Европа удариха рязко производителите на  и още през септември цените в Европейския съюз скочиха почти двойно. На българския пазар пикът се усети едва тази седмица, след като ът са активизира и родните производители се ориентираха към европейските потребители. В резултат на този експорт и спадналото вътрешно производство та на та за броени дни се изстреля от 20 стотинки на 30-35 ст., което е сериозен стрес за потреблението.\r\nСпоред Димитър Белоречков, председател на Съюза на птицевъдите в България, ситуацията ще продължи поне два месеца, докато младите птичи стада не израснат. „В момента произвежданите  са под нормите за големина, която може да се предлага на пазара, затова и тази продукция се използва основно за сладкарската индустрия. С израстването на кокошките този проблем ще отпадне, но това ще стане най-рано след два месеца“, коментира експертът.\r\nПред Синор.бг Белоречков припомни, че България не беше засегната така силно от скандала с използването на фипронил, затова и та на родните производители се търсят масово в Европа. „Птичият грип също не е проблем за българските птицевъдни стопанства, тъй като у нас кокошките се отглеждат основно на закрито за разлика от тези в ЕС, където свободната паша е силно разпространена“, обясни още Белоречков. Според него тази паша е нож с две остриета, тъй като птичият грип тази есен порази редица региони в Италия и Източна Европа, което също се отрази на рязкото поскъпване на та.\r\nНарасналият  на български  допълнително увеличава дефицита на вътрешния пазар и всичко това неизбежно води до пик в цените. На пазара бройката вече се продава по 30-35 стотинки, алармираха потребители, като подобни цени отдавна не са виждани в родните магазини.\r\nКолкото до справката на министерството на земеделието за периода 18 - 25 октомври 2017 г., ясно се вижда, само преди броени дни цените на дребно са се движели около 26 стотинки за бройка.\r\nАко ситуацията се запази в следващите 2 месеца, то и цените на всички останали продукти, ползващи та като суровина неизменно ще поскъпнат.\r\nСъщото се отнася и за останалите храни, чиито цени започнаха да се покачват с поскъпването на горивата, започнало през последните седмици.\r\n", "date": "2017.10.30", "title": "Космически скок в цената на яйцата – бройката се продава за 30-35 стотинки"}
{"url": "http://www.novinite.bg/articles/151912/Kabinetat-obsajda-Byudjet-2018", "text": "Бюджетът и тероризмът – това са акцентите в правителственото заседание в понеделник. Кабинетът се събира, за да одобри разчетите в държавната хазна за догодина, предаде Нова телевизия.Бюджет 2018 предвижда по-висока минимална заплата от 510 лева, с процент по-високи вноски за пенсия и растеж на икономиката от 3,9%.Утре е крайният срок, в който най-важният финансов закон трябва да бъде внесен за обсъждане в Народното събрание. Освен парите за догодина, министрите ще приемат и национален план за противодействие на тероризма. ", "date": "2017.10.30", "title": "Кабинетът обсъжда Бюджет 2018"}
{"url": "http://www.novinite.bg/articles/151943/BSP-ISKA-IZBORI-Kakvi-primeri-za-korupciya-ima-za-vota-na-nedoverie", "text": "БСП се закани да внесе вот на недоверие на тема корупция. От своя страна ГЕРБ заявиха, че червените произвеждат фалшиви новини. Обвини ги в популизъм, клюкарство и лъжи, предаде Нова телевизия.„Работата на правителството дава много възможности за внасянето на вот на недоверие. Парламентарната ни група ще обсъди тактиката по подготвянето и внасянето му. Ще имаме и разговори с останалите партньори за евентуална подкрепа. Един вот трябва да бъде много сериозно аргументиран”, обясни в „Здравей, България” зам.-председател на ПГ на БСП  Жельо Бойчев.„ГЕРБ ги е страх от това, че БСП по много категоричен начин се заяви като алтернатива”, допълни той.Бойчев заяви, че левицата не лъже и всичко, което изнася като информация, са факти. ", "date": "2017.10.30", "title": "БСП ИСКА ИЗБОРИ: Какви примери за корупция има за вота на недоверие?"}
{"url": "http://www.novinite.bg/articles/151916/Drastichen-skok-v-cenite-na-zastrahovkite-za-avtomobili", "text": "От нова година „Гражданската отговорност” и „Автокаското” ще поскъпват с всяко нарушение, което извършваме на пътя, предава NOVA. Крайната цел е да се намали черната статистика. В момента България е на първо място по смърт на пътя в Европейския съюз. От началото на годината досега у нас са станали 5530 тежки катастрофи, с над 500 жертви и почти 7 000 ранени. ", "date": "2017.10.30", "title": "Драстичен скок в цените на застраховките за автомобили"}
{"url": "http://www.novinite.bg/articles/151983/Balgariya-bori-kiberkrizi-prez-predsedatelstvoto-si-na-Saveta-na-ES", "text": "Увеличаването на капацитета на Европейската агенция за мрежова и информационна сигурност (ENISA), прилагането на Директивата за мрежова и информационна сигурност, създаването на пилотен фонд за преодоляване на последиците от киберкризи са сред въпросите, по които България ще търси общ подход в рамките на председателството ни на Съвета на ЕС, пише news.bg Това заяви председателят на Държавната агенция \"Електронно управление\" (ДАЕУ) Росен Желязков пред участниците на Четвъртия регионален форум по киберсигурност и киберпрестъпност за държавите от Югоизточна Европа.Желязков изтъкна, че превенцията и правоприлагането са двата основни подхода за постигане на доверие на потребителите във виртуалната среда.\"Когато говорим за превенция, трябва да мислим за киберхигиена, а когато говорим за правоприлагане - да помним, че доверието на обществото се гради върху ефективността на реакцията при престъпни и други атаки към системи, които са уязвими и могат да бъдат компрометирани\", обясни Желязков и добави, че трябва да се заложи на силно взаимодействие и на стандартизиран подход, ориентиран към рисковете в областта на киберсигурността.Председателят на ДАЕУ акцентира, че \"границите на държавите са без значение\". Той обясни, че значение имат общите подходи и стремежът да се постигне доверие у потребителите. По думите му това е основна предпоставка за развитието на обществените отношения.Според заместник-министърът на вътрешните работи Милко Бернер форумът е доказателство за комуникация и сътрудничество на високо ниво. В центъра му са максималното използване на политики за киберсигурност и изграждането на безопасна среда за всички потребители. \"Киберпрестъпността се определя като една от най-сериозните глобални и анонимни заплахи за съвремието и най-бързо развиващата се сфера на трансгранична престъпност\", подчерта Бернер и също акцентира върху ефективните политики и международното сътрудничество.Главен комисар Ивайло Спиридонов алармира, че киберпрестъпността и използването на интернет пространството в днешни дни благоприятстват всяка една останала престъпна дейност на национално и транснационално ниво. Той посочи, че фокус в работата на МВР винаги ще бъде подобряването на междуинституционалното и международно сътрудничество.Във видеосъобщение пък българският еврокомисар Мария Габриел изтъкна необходимостта от общ европейски механизъм за координация в случай на мащабни кибератаки. Габриел подчерта, че киберпрестъпността е основен приоритет на ЕС. Целта е обединяване на ресурсите, разгръщане на мрежа от центрове за изследване и компетенции в областта на киберсигурността в Брюксел и държавите-членки на ЕС посочи още Мария Габриел.", "date": "2017.10.30", "title": "България бори киберкризи през председателството си на Съвета на ЕС"}
{"url": "http://www.novinite.bg/articles/151969/Ostavkata-na-zdravniyat-ministar-e-moralen-akt-smyata-Goranov", "text": "Не е сезирана Агенция за държавна финансова инспекция - АДФИ. Това стана ясно от коментара след заседанието на кабинета на финансист номер едно Владислав Горанов, помолен за коментар за оставката на професор Николай Петров, цитира news.bg Горанов допълни, че правителството още веднъж ще разгледа одитния доклад, поръчан от МО, за да се види извършил ли е някакви нарушения министърът в оставка.С подаването на оставка министърът извършва изключително морален акт, категоричен е Владислав Горанов. Министрите разбрали за оставката в коридора.Оставката била подадена на среща с Борисов на четири очи. Петров споделил с Горанов: \"Няма да позволя по никакъв начин да бъде опетнено името ми. 60 години се боря за това име\".", "date": "2017.10.30", "title": "Оставката на здравният министър е морален акт, смята Горанов"}
{"url": "http://www.novinite.bg/articles/151931/Blizo-13-mln-chujdenci-sa-posetili-Balgariya-prez-septemvri", "text": "Броят на чужденците, пътуващи до България, продължава да нараства, като през последния ваканционен месец септември потокът е бил с 6.6% по-голям, отколкото през миналата година. Според данните на НСИ страната е била посетена от 1.2 млн. души, от които транзитно преминаващи са били 311 хил. души.Повече от половината визити са от граждани на Европейския съюз (63.6%), като увеличение има сред пътуващите от Белгия (29.1%), Великобритания (13.3%), Франция (10.7%). Ръстът при посещенията от Турция е с 22.4% на годишна база.През септември най-много от посещенията са с цел почивка и екскурзия (46%), следвани от посещенията с други цели (38.3%) и пътуване по служба (15.7%). Най-компактни са групите на пътуващите от Германия (179 хил. души), Турция и Румъния с по 158 хил. души и Гърция - с 99 хил. души.", "date": "2017.10.30", "title": "Близо 1.3 млн. чужденци са посетили България през септември"}
{"url": "http://www.novinite.bg/articles/151935/Sklyuchiha-sdelka-za-biologichno-sertificirana-carevica", "text": "\r\nЦените на повечето от основните зърнени контракти на световните борсови пазари претърпяха незначетелни промени през седмицата. В Чикаго пшеницата се понижи с 0,95 долара до 158 щатски долара за тон, та я следва с минус 2 долара до 156 щд./т. В Украйна пшеницата се придвижи нагоре с 1 долар до 193 щд./т., а в Русия точно обратно, цените слязоха с 1,10 долара до 198,90 щд./т. Във Франция промяната е с 1 евро до 163 евро за тон. В Будапеща та е с 0,50 надолу до 172,50 щд./т., а ФОБ Новоросийск тя също поевтиня до 165 щд./т. Рапицата се повиши в Евпорейския съюз /Еuronext/ до цена от 369,25 евро/т. (плюс 3), а в Украйна няма промяна в котировките - 435 щд./т.\r\nВ Ротердам нерафинираното слънчогледово олио остана на старата си цена от 790 щд./т., а рафинираната захар в Лондон съвсем леко се понижи – с  минус 0,20 долара до 371,60 щд./т.\r\nВ кръг \"Зърно\" на \"Софийска стокова борса” АД хлебната пшеница се търсеше леко нагоре на  270-280 лева за тон „купува“, продавачите предложиха 295-315 лв/тон. На продължаващото търсене на биологично сертифицирана пшеница на начална цена от 400 лв./т. продавачи отговориха с 520 лв./т. Фуражна пшеница се предлага на 300 лв./т., при та търсенето е от 250 до 260 лв./т. Биологично сертифицираната  се търси от 420 до 469,40 лв./т., а предлагането се снижи от 509 до същите 469,40 лв./т., на която цена се сключваха и сделките. При маслодайния слънчоглед купувачите оферират 530-540 лв./т. от място, отговарят им с много близките 550-560 лв/тон. Търсенето за биологично сертифициран слънчоглед е на 800 лв./т., предложенията са на доста по-високата цена от 1145 лв./т. Има и търсене на маслодаен слънчоглед с високи показатели на 580 лв./т. Всички цени са без ДДС.\r\nВ кръг „Хранителни стоки” цените на основните суровини продължават да бъдат стабилни, търсене има за тиквено семе в чували, овес насипно, зрял боб, захар и каменна сол.\r\nВ кръг „Нехранителни стоки” на ССБ АД търговците продължават да се фокусират върху енергоносителите -  продадоха се бензин А95 Н на 1 690 лева за 1 000 литра. Бензин А95 Н зимен се движи от 1 836 до 2 040 лв./т., дизеловото гориво се реализира на цени от 1 475 до 1 730 лв./хил. л., а газьол за ПКЦ – в  диапазона 1 508-1 558 лв./хил. л. Имаше и сделки за метални отпадъци: скрап от черни метали – 187 лв./т., скрап от мед от кабели на 4 600 лв./т. и скрап от алуминий от кабели на 1 150 лв./т. Предлагат се и разнообразни видове масла във варели.\r\n", "date": "2017.10.30", "title": "Сключиха сделка за биологично сертифицирана царевица"}
{"url": "http://www.novinite.bg/articles/151925/Spirat-vodata-v-chasti-ot-Mladost-4-i-Banishora", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Подмяна на пожарен хидрант до бл. 458 в жк. „Младост“ 4 налага спиране на водоподаването от 10:00 до 17:00 часа на бл. 439, бл. 458, бл. 425. Изпълнение на инвестиционен проект за реконструкция на уличен водопровод на ул. „Охрид“ в кв. „Банишора“ налага спиране на водоподаването от 9:00 до 21:00 часа по ул. „Охрид“ от ул. „Свищов“ до ул. „Калофер“, по ул. „Свищов“ от ул. „Козлодуй“ до ул. „Охрид“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2017.10.30", "title": "Спират водата в части от Младост 4 и Банишора"}
{"url": "http://www.novinite.bg/articles/151944/Goranov-Ninova-da-ne-govori-za-korupciya-uchastvala-e-v-privatizaciya", "text": "На пожар ГЕРБ реагира на намерението на БСП да внесе вот на недоверие относно та. Премиерът Бойко Борисов „строи” ръководството да обяснява колко добре работи ГЕРБ за държавата и колко фалшиви новини произвежда БСП. „Винаги може да се търси кусур на управлението. Това е ролята на опозицията. Ако си върши добре работата, тя може да намери аргументи за доста сектори. Ако ние бяхме на тяхно място, отдавна да сме внесли много повече вотове”, коментира в „Здравей, България” финансовият министър Владислав Горанов„Вероятно те са специалисти по темата с корупцията и затова им е интересна. Корнелия Нинова да говори за корупция е неприемливо, защото и то срещу минимална сума за активите”, заяви той, като не пожела да каже за кое дружество точно става въпрос. Имало обаче доказателства за това.Горанов не отрече това, че държавата има проблем с корупцията и има още какво да се направи в тази посока.„Сигурно обаче е едно – България днес е по-добре от това, което е било вчера. И по икономически показатели, и по доходи, и по жизнено равнище”, каза финансовият министър.Относно твърденията за нередности при обществени поръчки, направени от здравния министър, Горанов заяви, че има одитен доклад, направен още по времето на служебното правителство, в който няма изводи, че е направил нещо незаконно.„Свещени крави в правителството няма. Не може да закриляме подобни действия. Проявяваме особена чувствителност към тази тема. Чухме позицията на здравния министър. Ако има някакви притеснения и нередности, няма как да подкрепим подобно поведение. Здравният министър затяга редиците и запушва доста пробойни в системата. В тази връзка може да подозираме, че това е някаква ответна реакция на хора, които не искат той да продължи да бъде на този пост. Аз му вярвам”, заяви Горанов.Той обаче допълни, че журналистическото разследване е още един повод да се проверят фактите и обстоятелствата около изнесената информация. До две седмици ще стане ясна позицията на ГЕРБ относно казуса и дали ще се наложи смяна на здравния министър.Финансовият министър бе помолен да коментира и темата „КТБ”. На въпрос кои политици са взимали пари от банката, Горанов заяви, че няма как да знае подобна информация. Има само данни за това кои политици са влизали в КТБ и са посещавали Цветан Василев.Относно бюджета за 2018 г. финансовият министър заяви, че икономиката дава възможност той да реши много от натрупаните проблеми.„Той е скроен така, че да подсигури, от една страна, нормалното функциониране на държавата, а от друга – да даде възможност да се изпълнят основните ангажименти в предизборната програма на ГЕРБ и ОП”, коментира Владислав Горанов. ", "date": "2017.10.30", "title": "Горанов: Нинова да не говори за корупция, участвала е в приватизация"}
{"url": "http://www.novinite.bg/articles/151926/Promeni-v-dvijenieto-zardi-remonta-na-Dondukov", "text": "До 15 ноември се забранява влизането на пътни превозни средства в двете посоки по бул. „Княз Ал. Дондуков” между ул. „Г. С. Раковски” и бул. „Васил Левски”.За същия период трамвайна линия № 20 е със скъсяване от депо Искър до пл. „Васил Левски“; трамвай № 22 – със скъсяване от Автостанция Изток до пл. „Васил Левски“; линия № 23 – със скъсяване от ул. „Обиколна“ /ж.к. „Дружба 2“/ до трамвайно ухо в ж.к. „Гео Милев“.Разкрива се временна трамвайна линия № 22 А с маршрут от ж.к. „Красна поляна“ до Младежки театър.Разкрива се временна автобусна линия № 20 ТМ с маршрут: от спирка с код 1327 “Централна гара“ на бул. “Княгиня Мария Луиза” /начална и крайна/, обратен завой на кръстовището бул. „Христо Ботев“ - бул. „Княгиня Мария Луиза“, по бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15-ти ноември“, надясно през пл. „Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” - двупосочно.Автобусите ще спират на всички съществуващи спирки по маршрута. На спирка “Централни хали” в посока пл. „Централна гара“ автобусите спират на пътното платно. Разкриват се временни двупосочни спирки в района на:- кръстовището бул. „Цар Освободител“ – ул. „Княз Александър I“; кръстовището ул. „Оборище“ – ул. „19-ти февруари“; на пл. „Васил Левски“.Автобусни линии №№ 78 и 79 /в посока съответно пл. Централна гара и Стинд 2/: ще се движат след моста Чавдар по бул. „Княз Ал. Дондуков“ до кръстовището с бул. „Васил Левски“, надясно по бул. „Васил Левски“ и по маршрутите си.Възстановяват се и закритите спирки на бул. „Княз Ал. Дондуков“  „Ул. Бяло море“ и „Бул. Васил Левски“ в посока пл. „Сточна гара“.Тролейбусни линии №№ 1, 2 и 4 /в посока съответно ж.к. “Левски Г“ и ж.к. “Хаджи Димитър“/ се движат по бул. “Васил Левски“ до кръстовището с бул. „Княз Ал. Дондуков”, надясно по бул. „Княз Ал. Дондуков“ и по маршрутите си.Закрива се временната автобусна линия № 22 ТМ.", "date": "2017.10.30", "title": "Промени в движението зарди ремонта на \"Дондуков\""}
