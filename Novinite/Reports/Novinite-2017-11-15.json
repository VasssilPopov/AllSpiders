{"url": "http://www.novinite.bg/articles/152980/Belgrad-Balgarskite-lekari-v-Bosilegrad-nyamaha-razreshitelno", "text": "Българските лекари в Босилеград нямаха разрешително за извършване на медицински прегледи.Това заяви министърът на вътрешните работи на Сърбия Небойша Стефанович, който коментира случая с българските лекари, информира местната агенция Танюг, цитирана от БТА.На 10 ноември трима български лекари от Първа градска болница бяха задържани в Босилеград. Медиците са преглеждали пациенти в Културно-информационния център в града. Тримата са участвали в хуманитарна инициатива за оказване на медицинска помощ на местното българско население.В момента, в който са започнали да преглеждат, на място пристигат полицаи и ги задържат.По-рано тази седмица посланикът на България в Сърбия Радко Влайков заяви, че отношението на местната власт в Босилеград е било тенденциозно и е имало формално нарушение.Според Стефанович лекарите са заявили, че нямат забележки към действията на полицията, която \"много коректно\" е разговаряла с тях.Инициативата за проверката дошла от здравната инспекция в Ниш, която получила информация, че определени лица се намират на територията на Сърбия и извършват медицински прегледи без никакво разрешение. Инспекцията повикала полицията да установи за какво става дума.\"Ставаше дума за трима, не сме сигурни дали са лекари, защото нямахме компетенция да проверяваме такъв вид техни акредитиви, но те са дошли на територията на нашата република да извършват медицински прегледи на населението. Тъй като нямаха никакво разрешение, полицията ги извика в полицейското управление да установи самоличността им, да знаем кои са хората, които се движат из нашата страна и вършат здравни услуги без никакво разрешение\", поясни министърът.Според него не е възможно подобно нещо без съгласието на властите и без определени разрешителни от здравни учреждения.Стефанович добави, че след разговори с полицията българите са пуснати и са се върнали с автомобилите си в България.Той увери, че не са се стремели да навредят на лекарите, а просто са искали да се спазват законите. ", "date": "2017.11.15", "title": "Белград: Българските лекари в Босилеград нямаха разрешително"}
{"url": "http://www.novinite.bg/articles/152889/Kak-da-se-predpazim-ot-porednite-izmami-v-mrejata", "text": "Измамни спам мейли с покана за плащане на просрочени задължения от името на официален кредитор се разпространяват в интернет. Сигналът до ГДБОП е подаден вчера и антимафиотите работят по него. В електронните писма има прикачен зловреден файл чрез чието отваряне компютърът се заразява и така може да се източат лични данни и пароли за достъп до социални мрежи, банкови акаунти и други подобни. Гост в студиото на \"Денят започва\" беше Албена Спасова от Международната академия за обучения по киберразследвания, информира БНТ.Албена Спасова - Международната академия за обучения по киберразследвания: Това, което трябва да направим като потребители е да не отваряме такива файлове. Забелязва се тенденцията, че много често този тип фишинг атаки са прикрепени с изпращане на малуер. Една от тенденциите през 2017 година е, че основно атаките са свързани и с изпращане на рансъм, който може и да заключи нашия компютър, криптира цялата наша информация. Все по-трудно е да отсеем един фалшив имейл от едно истинско съобщение. Фишинг атаките винаги яхват някаква актуална вълна. Това, което трябва да направим, е да се свържем с въпросната компания по друг канал и да получим повече информация.", "date": "2017.11.15", "title": "Как да се предпазим от поредните измами в мрежата?"}
{"url": "http://www.novinite.bg/articles/152956/Nyakoi-kravni-grupi-sa-po-uyazvimi-kam-atmosfernoto-zamarsyavane", "text": "Видът на кръвната група, която притежаваме, може да повиши или понижи риска от инфаркт в резултат от високи нива на замърсяване на въздуха. Това сочи ново изследване, представено по време на конференция в Анахайм, Калифорния, информира БГНЕС. Така например, вариант на гена ABO, който може да бъде намерен само в кръвните типове A, B и AB, е свързан с повишен риск от инфаркт поради значително атмосферно замърсяване, докато при хората с нулева кръвна група се наблюдава по-малка опасност. \"Чудехме се, дали ако някой носи специфична вариация на този ген, има по-голяма или по-малка вероятност да развие фатални сърдечносъдови усложнения при мръсна околна среда\", разказва клиничният епидемиолог Бенджамин Хорн от Института за сърдечни заболявания в Солт Лейк Сити, Юта. Неговият екип анализирал данните от пациенти в града, наблюдавани в периода между 1993 и 2007 г. След това била идентифицирана подгрупа от хора, преживели остър коронарен синдром, свързан с излагане на високи нива на фини прахови частици във въздуха. При сравнение на данните, те установили, че носителите на гена ABO с вариант rs687289 А имали по-висок риск от сърдечни проблеми при високи концентрации на такива частици. \"Първичната мутация, която изучавахме, разграничава кръвните типове. Онази, при която отчитаме понижена опасност от фатално сърдечносъдово събитие вследствие на замърсяване, е нулевата група”, каза Хорн. За риск се смята, когато концентрацията се повиши над прага от 25 микрограма фини частици на кубичен метър въздух. За всеки 10 допълнителни микрограма частици на кубичен метър, рискът за хора с кръвни групи А, В и АВ се увеличава с 25%, докато при хората с нулева се повишава с 10 на сто. Учените предупреждават, че новите открития не бива да водят до паника. \"В информацията, която предоставяме на нашите пациенти за замърсяването, се опитваме да подчертаем, че могат да направят нещо по въпроса, за да намалят рисковете\", посочи още Бенджамин Хорн.   ", "date": "2017.11.15", "title": "Някои кръвни групи са по-уязвими към атмосферното замърсяване?"}
{"url": "http://www.novinite.bg/articles/152878/Zapochvat-kolednite-posti", "text": "Коледните пости започват на 15 ноември. По време на 40-дневния пост не трябва да се ядат храни от животински произход - месо, мляко, сирене, яйца, кашкавал. Алкохолът е забранен. Олио и вино може да се употребяват - без сряда и петък.Изключение прави 6 декември - Никулден, когато се разрешава риба и вино, предаде Нова телевизия.На децата, бременните жени, болните и възрастните хора са разрешени мляко и млечни продукти по време на поста. Целта на коледните пости е християните да се пречистят за рождението на Исус Христос. Затова и постите продължават до Бъдни вечер.Според духовници не е толкова важно да се спазва стриктно физическият пост, а човек трябва с делата си да покаже, че искрено се е разкаял за волните и неволните грехове и да потърси опрощение. От началото на коледните пости до празника Въведение Богородично, който се отбелязва на 21 ноември, са забранени венчавките.  ", "date": "2017.11.15", "title": "Започват коледните пости"}
{"url": "http://www.novinite.bg/articles/152895/Dneven-horoskop-za-15-noemvri", "text": "\r\n\r\nТръгнете в нова посока днес- особено с бизнес или романтичен партньор. Съвместните начинания са благоприятни сега и трябва да успеете да постигнете сериозен напредък, без много усилия.\r\n\r\nОтношенията с колеги или други хора, които виждате ежедневно, се подобряват днес и може да започнете да виждате някой от тях в нова светлина. Това може да е романтика или просто засилване на вашето приятелство.\r\n\r\nДнес сте изключително активни- психически и социално, ако не физически. Енергията ви е подходяща да покажете на хората колко много биха се забавлявали, така че действайте и се старайте да запълвате времето си.\r\nАко сте представител на някой от останалите зодиакални знаци, можете да намерите своя дневен хороскоп .\r\n", "date": "2017.11.15", "title": "Дневен хороскоп за 15 ноември"}
{"url": "http://www.novinite.bg/articles/152884/Tarsyat-izbyagalo-momiche-sled-tejka-katastrofa", "text": "Петима ранени и няколко автомобила за скрап. Това е равносметката от катастрофа, станала в понеделник на Околовръстното в София. Шофьорката, която, според свидетели на инцидента, е виновна, избягала за секунди, преадде Нова телевизия.Инцидентът е станал между „Драгалевци” и „Симеоново”.„Движехме се от „Младост” в посока „Люлин” с 80 км в час, в средна лента, към 19:30 часа. Бяхме 4-5 човека в колата. Валеше”, разказва Борис Спасов. „Тръгнах да се престроявам в лява лента и не разбрах какво стана, усетих само много силен трясък, колата отскочи и се удари в мантинелата. Отвориха се еърбеците, всичко стана пушилка. Момчето до мен беше цялото в кръв, беше счупил предното стъкло с глава”, разказва шофьорът.„Първо помислих, че съм спукал гума, но когато слязох да им помагам, видях, че има втора кола, която ни е ударила. Стоеше обърната в другата посока на платното. Момчето от нея слезе цялото в кръв, майка му до него беше много зле.”, разказа Борис Спасов.По същото време в локалното е имало патрулка, която веднага реагирала. „От тях разбрах, че е имало трети автомобил”, обясни Борис. Свидетел му разказал, че черен автомобил с две млади жени вътре ударил друга кола, която пък ударила неговата.„Разбрах от други свидетели, че става въпрос за черен „Мерцедес”, с две момичета вътре, които са се движели много агресивно, от платно в платно, много агресивно”, заяви Борис.В момента потърпевшите обикалят обектите в района и взимат записи от камерите, за да намерят шофьорката. ", "date": "2017.11.15", "title": "Търсят избягало  момиче след тежка катастрофа"}
{"url": "http://www.novinite.bg/articles/152909/Zimno-priklyuchenie-v-edin-ot-tezi-gradove-v-Evropa", "text": "Зимно приключение в един от тези градове в Европа (плюс един в Канада) е истинска празнична приказка. Естетиката и архитектурата са невероятни, и това е още по-омагьосващо по Коледа, пише Economis.bg.1. Бамберг, ГерманияГрадът, основан през 1007 г., е построен на седем хълма, на които през вековете са стояли като корони замъци и църкви. Бамберг е център за производство на бира с девет пивоварни в града (и още 60 в района). Той също е център и на големи коледни празненства: през зимата е украсен с повече от 40 сцени за Рожденство.2. Колмар, ФранцияТази дестинация в сърцето на Елзас, Франция, е добре позната с очарованието си - и с елзаското си вино. Старият град на Колмар е с калдъръми и средновековна и възрожденска архитектура (известната Maison Pfister е демонстрация на тези стилове).3. Халщат, АвстрияГрадът край едноименното езеро е един от най-старите в Европа. Няма най-подходящ сезон, за да откриете тази мечтана дестинация. Но зимата е може би най-празнична - когато бароковата архитектура и красивата църква \"Maria Himmelfahr\" са покрити със сняг. Перфектно е!4. Квебек, КанадаСтарият Квебек е великото световно съкровище на Новия свят. Историческите улици, които датират от 17 век, когато Самюел де Шамплен колонизираха района, са с малки къщи с каменни фасади и мазилки, които напомнят за Франция. А Fairmont Le Château Frontenac, емблематичният хотел-замък, стои на върха на тази перфектна сцена.5. Щайн ам Рейн, ШвейцарияТова очарователно градче се намира на около 20 км. от Рейнския водопад, а животът през зимата тук е концентриран на градския площад Rathausplatz, където фасадите са украсени с цветни стенописи, датиращи от 16 век. Половината дървени къщи са наречени на картините по фасадите им (например \"Къщата на червения вол\" и \"Домът на слънцето\"). Първо изживейте богатството на тази сцена. А после опитайте богатството на автентичното фондю.6. Ротенбупг об дер Таубер, ГерманияПо улиците тук очаквате всеки миг да срещнете някой от героите от приказките на братя Грим.Всъщност, Ротенбург об дер Таубер е толкова магически, че е избран за сцени в двете части на филма \"Хари Потър и даровете на смъртта”.", "date": "2017.11.15", "title": "Зимно приключение в един от тези градове в Европа"}
{"url": "http://www.novinite.bg/articles/152886/Deloto-Sarafovo-vliza-v-sada", "text": "Нов опит за старт на делото за атентата в Сарафово, при който загинаха шестима души, а 37 бяха ранени, информира Нова телевизия.Вече почти година Специализираният съд не може да даде ход по същество.На последното заседание стана ясно, че пострадалите и близки на загиналите при атентата на летището в Бургас искат рекордно обезщетение в размер на близо 220 млн. лева.  ", "date": "2017.11.15", "title": "Делото \"Сарафово\"  влиза в съда"}
{"url": "http://www.novinite.bg/articles/152958/Ucheni-razrabotvat-virtualni-mozachni-kletki", "text": "Триизмерни компютърни реконструкции на живи човешки мозъчни клетки са създали учени от Сиатъл. Те са изучавали тъкани, които обикновено се изхвърлят след операция. Виртуалните клетки, дело на Института за мозъчна наука \"Алън\", улавят не само формата и анатомията на живите клетки, но и електрическите сигнали, които произвеждат. „Досега учените трябваше да разчитат предимно на животни, за да изучават електрическото поведение на живите мозъчни клетки, обяснява Кристоф Кох, водещ автор на изследването и директор на института. \"Но за да разберем какво ни прави това, което сме, наистина трябва да изучаваме човешкия мозък\", допълни той. Виртуалните клетки също трябва да улеснят разбирането за това как мозъчните заболявания - от болестта на Алцхаймер до шизофренията, могат да повлияят на поведението на мозъчните клетки. Компютърните реконструкции са резултат от сътрудничеството между учените \"Алън\" и неврохирурзите в района на Сиатъл. Учените разчитат на това, че макар хирурзите да отстраняват болната мозъчна тъкан от пациенти с мозъчни тумори или тежка епилепсия, за да стигнат до проблемната област, те често трябва да отстраняват и някои здрави тъкани от външния слой или кората на мозъка. Там се съдържат клетки, участващи в мисленето, паметта и съзнанието, предаде БГНЕС. Всяка извадка е \"с размера на захарно кубче\", споделя Джонатан Тинг, помощник-изследовател в института. Той разказва, че мозъчната тъкан е все още жива, когато стигне до лабораторията, така че специалистите могат ясно да наблюдават специфични клетки, които „си говорят една на друга\" чрез електрически сигнали. Тези сигнали, както и данни за физическата структура на всяка клетка, са заснети в цифрова форма и добавени към базата данни Allen Cell Types, която е достъпна за всеки, който има интернет връзка. Досега институтът е запаметил електрическите данни от 300 живи неврони, взети от мозъка на 36 различни пациенти. Има 3D реконструкции на 100 клетки. Базата данни за типове клетки вече включва огромно количество информация за мозъка на мишките. Добавяйки данни от хора, изследователите трябва да научат повече за разликите между мозъците на мишките и хората, изтъква Кох. \"Базовият хардуер е същият,\" казва той. - Но ако се приближите, ще видите, че има много и малки различия, които водят до това, че аз никога няма да проведа разговор по време на вечеря с мишка”. \"В крайна сметка искаме да разберем как тази високо организирана материя води до нашия вътрешен живот\", посочва ученият. Постепенно специалистите научават за някои много основни различия между миши и човешки мозъчни клетки. Едно по-ранно наблюдение сочи, че човешките мозъчни клетки могат да оцелеят много по-дълго в лабораторията. Тази седмица институтът получи субсидии за целите на невронауката на стойност близо 100 млн. долара.", "date": "2017.11.15", "title": "Учени разработват виртуални мозъчни клетки"}
{"url": "http://www.novinite.bg/articles/152934/Prodaljava-razsledvaneto-v-rudnik-Oranovo", "text": "Продължават проверките в рудник „Ораново” след смъртта на 55-годишен миньор. Мъжът почина вчера следобед затиснат от празна вагонетка, която излетяла от релсите, предаде Нова телевизия.Това се е случило по време на втората смяна в минната галерия. Късно снощи в рудника влязоха разследващи, а днес продължават разпитите на свидетели.Окръжната прокуратура в Благоевград е повдигнала обвинение за причиняване на смърт поради незнание или немарливост.В обвинителния акт не се уточнява, дали извършителят е известен или неизвестен. Колегите на загиналия мъж и ръководството на мината отказват коментар.  А от социалното министерство обясниха, че Главната инспекция по труда извършва проверка по случая. Очаква се резултатите от нея да станат ясни до месец.  ", "date": "2017.11.15", "title": "Продължава разследването в рудник \"Ораново\""}
{"url": "http://www.novinite.bg/articles/152979/Sindikati-za-noviya-zakon-za-MVR", "text": "\r\nСиндикалната федерация на служителите в  - СФС, се обръща с отворено писмо до народните представители по повод второ четене на Закон за изменение и допълнение на Закона за Министерството на вътрешните работи. Отделно синдикат \"Огнеборец\" към КНСБ също се обръща към медиите, държавните институции и парламента в частта на закона свързана с пожарната безопасност.\r\nСФС са притеснени, че в проектите, които ще се разглеждат и гласуват, присъстват най-малко два обезпокоителни текста. Първият се отнася до минималния брой пожарникари в екип. \r\n\"Притеснително е, че ръководствата на  и на ГДПБЗН, променят мнението си. До вчера се поддържаше приетата през 2015г. норма за трима пожарникари в екип, която влезе в сила от 1 август, а днес вече се приема, че екипът може да е от двама. Какво се промени, за да се взема такова решение!? Ако от  не могат да отговорят на този въпрос, то да отговорят на обратния въпрос - с какви мотиви е прието решението за трима в екип и защо сега се променя\", питат от синдикат \"Огнеборец\".\r\n\"Уважаеми народни представители, не е нужно да сте експерти, за да стигнете до очевидната истина - в по-малките населени места температурата на горене не е по-ниска, нито отделяните при горенето газове са по-малко токсични, отколкото в големия град\", обясняват СФСМВР.\r\n\"Ръководството на  и на ГДПБЗН твърдят, че проблемът може да се реши с назначаването на 200 или 300 пожарникари. Ако това е вярно, наистина не съществува никаква необходимост \"изключението\", което се предлага, да намери място в Закона. Противното би означавало да допуснете да се излагат на сериозен риск животът и здравето на българските огнеборци, при това без каквато и да е полза за засегнатите от пожари и бедствия български граждани. Отделно съществува рискът подобно \"изключение\" да се превърне в практика\", допълват те.\r\nНа второ място се предлага да се разширят функциите на работещите по трудово правоотношение сътрудници по охраната в МВР. Би трябвало да се има предвид, че става дума за служители без полицейски правомощия, без съответните изисквания за започване на работа в Министерството, без специализирана подготовка. На тях се предлага да бъдат възложени функции, изпълнявани по принцип от държавни служители в  - полицаи, обясняват от СФСМВР.\r\nДопълват, че това предложение може да се разглежда единствено като опит да се решат кадрови проблеми на , чрез назначаване на цивилни служители, работещи по трудово правоотношение, вместо чрез попълване и увеличаване, където е необходимо, на щата на униформените полицаи. Това не може и няма да доведе до подобряване на резултатите от борбата с престъпността и опазването на обществения ред, смятат от СФСМВР.\r\n\"Обръщаме се към Вас с призив и настойчива молба да не допускате поредния пробив в системата за вътрешна сигурност ... Палиативното решение - доколкото изобщо може да бъде решение - което Ви се предлага да приемете, не само няма да реши проблемите в сектор Сигурност, но в по-дългосрочна перспектива допълнително ще ги задълбочи\", апелират те на МВР.\r\n", "date": "2017.11.15", "title": "Синдикати за новия закон за МВР"}
{"url": "http://www.novinite.bg/articles/152970/Uslovna-prisada-za-rusnak-obijdal-i-zaplashval-policai", "text": "27-годишен руснак получи условно наказание от 3 месеца лишаване от свобода с 3-годишен изпитателен срок, след като Районен съд - Балчик одобри споразумението, сключено между подсъдимия и прокуратурата.Той се е признал за виновен в това, че на 10 юли 2015 г. в село Кранево, в близост до хотелския комплекс, в който работел като аниматор, извършил непристойни действия, грубо нарушаващи обществения ред и изразяващи се в неуважение към обществото.Мъжът отправил на руски език обидни изрази към трима полицейски служители, които изпълнявали задълженията си и заплашил единия от тях, като деянието е извършено с изключителна дързост. Той дърпал за яката на униформата единия от полицаите, блъскал го в гърдите, като му крещял обиди и заплахи, а междувременно обиждал на руски език и другите двама служители на реда.Подсъдимият декларира пред съда, че е съгласен с постигнатото споразумение и се отказва от по-нататъшното разглеждане на делото по общия ред. Той ще плати и направените по делото разноски в размер на 75 лева.", "date": "2017.11.15", "title": "Условна присъда за руснак, обиждал и заплашвал полицаи"}
{"url": "http://www.novinite.bg/articles/152962/MVR-i-DANS-zadarjaha-grupa-za-trafik-na-migranti", "text": "Действията са осъществени под наблюдението на Специализираната прокуратура. На осем души са повдигнати обвинения, шестима са мярка за неотклонение до 72 часа, информира БНТ.Специализираната операция е проведена съвместно от служители на главните дирекции в МВР „Борба с организираната престъпност“ и „Гранична полиция“ и на ДАНС. В хода на действията, реализирани на 14 ноември под наблюдението на Специализиранатапрокуратура в София, Видин и Лом, са задържани осем души - участници в организирана престъпна група за незаконно превеждане на мигранти през територията на България, Румъния и Унгария до Австрия. Двама от тях са пакистански граждани.Събраните до момента доказателства сочат, че за разлика от повечето други „каналджийски“ структури, тази група е организирала превеждането на мигранти не само през територията на България, но и до крайната точка на пътуването им. Това е налагало стройна организация и специализация на действията на всеки от участниците, както и наемането на трети лица.\r\nСпоред данните от разследването, двамата чужденци в групата са набирали желаещи, най-вече от Турция – предимно пакистанци, афганистанци и иракчани. Членове на структурата ги посрещали на „зелена граница“, след което ги превозвали и настанявали в София, Видин\r\nи Лом. Впоследствие прекарвали мигрантите през река Дунав с лодки, наети от местни рибари. Там участници в групата, които предварително пристигали на румънска земя, ги посрещали с автомобилите си и ги закарвали до границата с Унгария. След поредно нелегално преминаване през „зелена граница“, са били транспортирани по същата схема до Будапеща. Оттам, вече с коли с чужди номера, са „доставяни“ на австрийска територия.За достигането до крайната точка мигрантите са плащали между 4 и 6 хиляди евро на човек. Превеждането до Румъния е струвало от 600 до 1000 евро. Плащането е ставало главно по арабската система за разплащане Хавала, след достигане на дадения мигрант на предварително уговореното място. Иззети са документи, според които плащането е ставало и чрез фирми за международни преводи. След получаването на парите, те са били разпределяни между участниците в групата, плащани са били и договорените „хонорари“ на наетите лодкари, шофьори и хазяи. Шофьорите по трасето до Австрия са получавали по 100 евро за мигрант, между 50 и 100 лева за човек са давани на лодкарите за плаването по Дунав.\r\nС постановления на прокурор от Специализираната прокуратура на шестима от участниците, в т.ч. на двамата пакистански граждани, е наложено прокурорско задържане до 72 часа. На 16 ноември в Специализирания наказателен съд ще бъде внесено искане за налагане на постоянна мярка „задържане под стража“ на всеки от тях.\r\nЕдин от участниците е в европейска държава, след задържането му предстои да му бъде предявено обвинение. На осмия участник е наложена мярка за неотклонение „парична гаранция“ от 5000 лева поради тежко здравословно състояние.\r\n", "date": "2017.11.15", "title": "МВР и ДАНС задържаха група за трафик на мигранти"}
{"url": "http://www.novinite.bg/articles/152885/Advokat-Po-orajieto-otpechataci-na-Joan-Matev", "text": "Показанията, които е дал братът на Йоан Матев, не са събрани по коректен начин”, каза  адвокатът на обвиняемия Йоан Матев – Стоянка Маркова, информира Нова телевизия.Относно намереното оръжие тя заяви, че то е намерено повече от 2 години след убийството. „По него няма никакви отпечатъци от Матев. Това е много странно”, добави тя. По думите й има два профила на ДНК на лица от женски пол, за което не се говори никъде.„Именно установяването на тези лица може да доведе до обрат в делото. Може да има друго лице, което е извършител на деянието”, каза още маркова. Адвокатът на Йоан Матев заяви, че има данни, че на мястото, на което е извършено престъплението, Игнатов, заедно с приятелката си и други приятели, са се събирали ежедневно„В документите по делото има засегнат и любовен триъгълник между Георги, неговата приятелка и трето лице. Това не е разследвано в цялост. Не е установено другото лице, с което са били в конфликт. Този човек не е установен, разпитан и не се знае какво е неговото алиби”, обясни тя.Припомняме, че във вторник съдът реши да остави Йоан Матев за постоянно в ареста. Той е подсъдим за убийството на 15-годишния Георги в Борисовата градина. Адвокатът на Йоан Матев нарече делото тенденциозно. ", "date": "2017.11.15", "title": "Адвокат: По оръжието отпечатъци на Йоан Матев"}
{"url": "http://www.novinite.bg/articles/152920/Falstart-za-deloto-za-atentata-v-Sarafovo", "text": "Съдът отново не даде ход по същество на делото \"Сарафово\". Причина за фалстарта стана неявяването на адвокат Елза Андреева, която представлява семейството на загиналия български шофьор Мустафа Кьосов. През юли 2012 г. на летище Бургас терорист самоубиец взриви автобус с израелски туристи. Загинаха шестима души, ранени бяха други 37. Подсъдими по делото са австралиецът Мелиад Фарах и канадският гражданин Хасан ел Хадж Хасан, които според обвинението са помагали на загиналия атентатор. Двамата обаче не бяха екстрадирани у нас и делото срещу тях се гледа задочно.На предишното заседание се разбра, че пострадалите са поискали обезщетение в общ размер от близо 220 млн. лева. Следващата насрочена дата за делото е 19 декември.", "date": "2017.11.15", "title": "Фалстарт за делото за атентата в Сарафово"}
{"url": "http://www.novinite.bg/articles/152903/Grigor-predi-reshavashtata-bitka-Tova-e-neshto-golyamo", "text": "\r\nГригор Димитров сподели, че вторият му мач от групите на финалния \"Мастърс\" в Лондон срещу Давид Гофен е двубой от национално значение. Първата ни ракета се чувства така сякаш представя пред света цяла България и се вълнува от подкрепата на своите сънародници, които показаха как де подкрепя роден състезател в мача му срещу Доминик Тийм. Днес Димитров излиза срещу Давид Гофен след 16:00 часа българско време в битка за класиране на 1/2-финалите.\r\n\"Това е нещо голямо не само за мен, а за цяла България – моята родина. Невероятно е да мога да покажа, че всичко е възможно. Прескачаш граници, без да има значение откъде си дошъл. Всичко зависи единствено от теб и всичко е в ръцете ти. Хората трябва да разберат, че когато си поставиш нещо за цел в съзнанието и всекидневно работиш здраво за него и прескачаш тези граници, лимитът ти е само небето. Можеш да мечтаеш всеки ден\", заяви безкрайно мотивираният Григор.\r\nВ общите сблъсъци между двамата българинът води с 3-1 победи, като само тази година двамата се срещнаха 3 пъти. Нашето момче излезе победител в 1/4-финалите на Откритото първенство на Австралия, както и на финала в София. Белгиецът пък съумя да го победи на турнира от сериите АТР 500 в Ротердам. Иначе първия мач между двамата тенисисти приключи с успех на Григор на US Open през 2014.\r\n\"Давид направи изключителен край на сезона, в който разчиташе на огромно самочувствие и инерция\", каза водещият ни тенисист за своя предстоящ съперник, цитиран от tenniskafe.com.\r\n", "date": "2017.11.15", "title": "Григор преди решаващата битка: Това е нещо голямо"}
{"url": "http://www.novinite.bg/articles/152952/Hvanaha-17-nelegalni-migranti-kraj-Kostinbrod", "text": "\r\nПолицията хвана 17 нелегални мигранти в района на Костинброд. Задържането им е осъществено след като около 18:15 часа вчера служители на Районното управление в града се отзовали на получен сигнал за забелязана съмнителна група от около 20 души с раници, движещи се пеша по пътното платно в близост до село Дръмша.\r\nНа място са установени общо 17 чужди граждани от мъжки пол, представящи се за афганистанци, от които само един с надлежни документи от Държавната агенция по бежанците. Групата, съставена от 13 непълнолетни и четирима пълнолетни, е доведена в РУ- Костинброд за продължаване на работата с тях от служители на група \"Миграция\" към ОДМВР-София.\r\n", "date": "2017.11.15", "title": "Хванаха 17 нелегални мигранти край Костинброд"}
{"url": "http://www.novinite.bg/articles/152943/Turnir-v-pamet-na-velikiya-Milen-Dobrev", "text": "Турнир в памет на последния ни олимпийски шампион - Милен Добрев, ще събере цвета на родните щанги тази събота, научи Sporta.bg. Събитието ще се състои в родния град на щангиста - Пловдив, а арена ще бъде залата, която носи името му до Гребната база. Припомняме, че Милен Добрев издъхна от инфаркт твърде млад - през март 2015 година, когато бе едва на 35. Цяла България тогава остана покрусена от вестта за кончината на великия спортист, който стотици пъти ни насълзяваше очите от щастие и гордост, носейки медали от най-престижните надпревари на планетата.Турнирът под тепетата стартира в 10:00 в събота с кадети. След младите таланти - в залата идва ред на жените, а кулминацията ще бъдат изявите на елита в мъжките щанги. Участие ще вземат най-именитите имена на България от националния отбор. Със сигурност в зала \"Милен Добрев\" ще е интересно за феновете на вдигането на тежести, а и не само.Организаторите ще се погрижат всички присъстващи да си спомнят за Милен Добрев. В паузите между състезанията на микрофона ще бъдат изреждани постиженията на Милен, които завинаги ще бъдат изписвани със златни букви в историята на щангите. Идеята на хората, които осъществяват турнира (това е втото издание) е той да стане традиционен. Ето защо е добре да се спомене кой помага за провеждането на събитието. Това са Община Пловдив, \"Централ гейминг клуб\", млечни продулти \"Ванела\", както и \"Алба Групс\". Наградният фонд ще бъде в размер на 3000 лева.", "date": "2017.11.15", "title": "Турнир в памет на великия Милен Добрев"}
{"url": "http://www.novinite.bg/articles/152960/Hart-se-zamesi-v-gej-skandal-s-bek-ot-Totnam", "text": "Вратарят на Уест Хем Джо Харт се замеси в гей скандал. Англичанинът бе хванат от папараците на Острова в близост до съотборника си в \"трите лъва\" Киърън Трипиър. Двамата бяха снимани да се държат за ръка на излизане от нощен клуб, с което излязоха на първа страница на всички медии в Обединеното кралство.Бившият страж на Манчестър Сити и бранителят на Тотнъм бяха хванати около 3:30 часа след полунощ за излизат от бара в опасна близост. Харт е щастливо женен от три години, но слуховете за нестандартната му сексуална ориентация не спират, пише \"България днес\".През 2014 година стражът целуна по устата съотборника си от английския национален отбор Джак Уилшър.", "date": "2017.11.15", "title": "Харт се замеси в гей скандал с бек от Тотнъм"}
{"url": "http://www.novinite.bg/articles/152983/Grigor-sasipa-Gofen-za-1-chas", "text": "Великолепен и изключително свиреп Григор Димитров накара цяла България да е горда. Нашето момче съсипа Давид Гофен с 2:0 сета (6:0 и 6:2) за малко над 1 час игра във втория си мач от груповата фаза на финалния ATP Мастърс в Лондон. На корта в мегаполиса имаше само 1 тенисист и това бе Гришо, който постигна наистина впечатляващ успех над намиращия се в чудесна форма белгиец. Това означава, че българинът печели своя поток наречен \"Пийт Сампрас\" и вече е полуфиналист в престижното състезание. Той ще чака класиралия се на второ място в другата група.Хасковлията влезе на шеста скорост в мача и демонстрира супер класна и разнообразна игра. Той сипеше блестящи уинъри от форхенд и бедхенд, а когато излизаше на мрежата бе безапелационен. Същински хищник, в чиито очи се четеше спортна злоба. Освен че печелеше безметежно своите сервис-геймове, Григор бе много убедителен и при посрещането. В първия сет се стигна до унизителното за Гофен 6:0 гейма за нашата ракета №1. Иначе казано - Гришо закичи \"геврек\" на своя опонент и си заслужи тлъстите пачки, полагащи се за прогресиращите в турнира.", "date": "2017.11.15", "title": "Григор съсипа Гофен за 1 час"}
{"url": "http://www.novinite.bg/articles/152927/Shest-nepodozirani-svojstva-na-lyutiya-cherven-piper", "text": "ерният и червеният пипер Кайен имат редица необичайни, но гениални приложения, съобщи американският новинарски сайт \"Huliq\", цитиран от в. \"Дейли мейл\". Освен за овкусяване на ястията, подправките могат да бъдат използвани в борбата с вредителите у дома, против акне и за загряване. Експертите от изданието изброяват няколко от неподозираните им свойства. Ако в къщата си имате мравки или мишки, червеният лют пипер Кайен може да направи чудеса, за да се отървете от тях. Можете да го посипете върху местата, където често намирате вредителите, в дупките на мишките или директно върху мравките.Ако градината ви изобилства от цветя, проядени от досадни насекоми, не ги третирайте с пестициди. Вместо това използвайте черен пипер с малко брашно и поръсете около растенията.В случай, че се будите посред нощ, зъзнейки от студ, обуйте чифт чорапи с малко лют пипер Кайен вътре. Те ще ви поддържат приятно затоплени до сутринта. Смес от черен пипер и пречистено масло гхи влияе успокояващо на кожни проблеми, като екземи или обриви. За да се справите с акнето, накиснете зрънца черен пипер във вода и ги използвайте като пилинг в проблемните зони. Щипка лют червен пипер Кайен с половин чаена лъжичка сол и пресована скилидка чесън, накиснати в гореща вода, ще облекчат болките ви. Направете гаргара със сместа, без да я поглъщате. Сложете червен пипер Кайен в малко количество зехтин и разтрийте слепоочията си с получената смес. Това ще облекчи напрежението. Лекарство при порязване с хартия Разтрийте мястото, което сте порязали на хартия, с червен пипер Кайен. Подправката ще спре кръвотечението, твърдят експертите. ", "date": "2017.11.15", "title": "Шест неподозирани свойства на лютия червен пипер"}
{"url": "http://www.novinite.bg/articles/152974/Gigantska-manatarka-otkasnaha-v-Elenskiya-balkan", "text": "Преди падането на първия сняг в Еленския балкан се раждат гъби манатарки, и то с гигантски размери. Огромната гъба е с тегло близо 3 кг и диаметър на гуглата 40 см, който обикновено не надвишава 25 см. Екземплярът е открит в горите край хижа „Буковец“. Илия Тонев и неговият зет Христо Христов от Елена са запалени гъбари и често претърсват познатите им места. Царицата на гъбите може да се намери и през късна есен, ако времето за появата й е подходящо. Манатарките са се родили на по високото в Балкана, където слънцето напича по-силно през сезона. Двамата еленчани не помнят да са се връщали с празници кошници, но за първи път намират подобни екземпляри. Огромната гъба е съхранена от семейството във фризера, нарязана на парченца за вкусна супа. За всеки, който реши да хукне за гъби из Еленския балкан, да изключи почивните дни. Опасно е заради ловджиите, а  дивите прасета обичат да се навъртат край изникналите манатарки, макар че любими са им трюфелите.", "date": "2017.11.15", "title": "Гигантска манатарка откъснаха в Еленския балкан"}
{"url": "http://www.novinite.bg/articles/152944/Myulenstijn-nyama-da-izpolzva-Berbo-kato-napadatel", "text": "Треньорът на Керала Бластърс Рене Мюленстийн е взел решението да използва Димитър Бербатов не като централен нападател, а като халф, пишат медиите в Индия. Българският футболист ще се подвизава на непривична за себе си позиция, след като през цялата си кариера е наказвал противниците от наказателното поле.Все пак, с оглед на възрастта и загубата на скорост, решението на Мюленстийн изглежда донякъде логично. Берба се отличава с невероятна техника и страхотен прочит на играта, а и сам е споделял доста пъти, че се чувства удобно в средата на терена.Голмайсторът и двукратен шампион на английската Висша лига ще бъде водещ организатор на играта на индийците. Именно полузащитната линия е слабото звено в състава. По време на тренировки Бербо често играе дори и по-назад - като защитник. Изтеглянето му в по-задни позиции ще даде и водеща роля в атака на легендата и голмайстор на Керала Иън Хюм. В петък (17 ноември) стартира сезонът в индийското първенство, а Бербатов ще направи дебюта си в гостуването на шампиона Атлетико (Колката).", "date": "2017.11.15", "title": "Мюленстийн няма да използва Бербо като нападател"}
{"url": "http://www.novinite.bg/articles/152975/Otkriha-muzej-na-bilkite", "text": "Първият детски музей на билките и билкови градини бе открит в детска градина № 18 „Чайка“. Част от експозицията е и във филиала \"Бисерче\", предаде ДАРИК.Изграждането му е част от проект „В света на зелените вълшебства“ в рамките на националната кампания „Чиста околна среда“, по програмата  на ПУДООС \"Обичам природата - и аз участвам\" към Министерство на околната среда и водите.Основните цели на проекта са учене в естествени условия, повишаване на екологичната култура и възпитаване на устойчиво екологично поведение у децата.В реализирането му участват екипът на детската градина, както и 420 деца и техните родители.  На откриването на музея присъства и Лилия Христова, директор на дирекция „Образование и младежки дейности“ към Община Варна.", "date": "2017.11.15", "title": "Откриха музей на билките"}
{"url": "http://www.novinite.bg/articles/152882/Avstraliya-glasuva-Za-ednopolovite-brakove", "text": "Австралия гласува за легализиране на еднополовите бракове. Близо 62% подкрепиха искането за промяна в закона, предаде Нова телевизия.Това доведе до тържества по улиците и обещания от политиците, че ще вземат предвид мнението на хората.За Австралия легализирането на еднополовите бракове е голяма промяна. До края на 90-те в страната още бяха в сила закони срещу хомосексуалността. Но в последните години проучвания показаха, че австралийците вече мислят различно.Премиерът Майкъл Търнбул обеща, че необходимите промени в законите ще бъдат гласувани до края на годината. ", "date": "2017.11.15", "title": "Австралия гласува \"За\" еднополовите бракове"}
{"url": "http://www.novinite.bg/articles/152973/Edna-ot-naj-krasivite-sgradi-v-Sofiya-navarshi-90-godini", "text": "Една от най-красивите сгради на София отвори врати за посетители. Сградата на Министерството на земеделието, храните и горите е сред емблематичните за столицата и днес е отворена за гости. Събитието се организира по повод 90-годишнината от построяването на сградата, предаде ДАРИК. Сградата на министерството на земеделието е паметник на културата, а запазването и познаването на културно-историческо наследство е един от приоритетите на ЕС през 2018 година. Сградата е построена преди 90 години, а от 7 десетилетия е Министерство на земеделието, отбеляза по повод своеобразния юбилей министърът на земеделието и храните Румен Порожанов. Тя е паметник на културата. Двете кули на сградата са символ на държавността, а часовникът - на това, че всички трябва да бъдем в крак с времето, че институцията трябва да работи за земеделците и да бъде стожер на държавността, смята министърът.Иван Кънчев от сдружение „Българска история“ разказа любопитни факти от преди десетилетия, свързани и с емблематичната сграда. Той напомни, че в сградата се е творила история.  \"Освен една от най-красивите сгради, тя е и една от онези, в които кипи общественият и политически живот на страната\", допълни Кънчев.Гостите имаха възможност да разгледат една от най-красивите сгради на София, както и интересни експонати от Националния земеделски музей. Пред министерството беше разположен традиционният фермерски пазар, който се провежда всяка сряда.", "date": "2017.11.15", "title": "Една от най-красивите сгради в София навърши 90 години"}
{"url": "http://www.novinite.bg/articles/152896/Opit-za-prevrat-v-Zimbabve", "text": "Засилват се слуховете за опит за военен преврат в Зимбабве, съобщават световните информационни агенции.Военни навлязоха с танкове в столицата Хараре, отекнаха няколко експлозии, след което стана ясно, че е била превзета държавната телевизия. В понеделник бе уволнен вицепрезидентът заради нелоялност и започна чистка на негови високопоставени поддръжници, информира News.bg.Армията не е съгласна с това и предприе стъпки, за да се спре случващото се във властта. Главнокомандващият бе обвинен в опит за преврат срещу властта в страната.Междувременно, посолството на САЩ предупреди американските граждани, че поради политическата нестабилност трябва да бъдат особено внимателни. 93-годишният Робърт Мугабе е на власт от 1980 година, от обявяването на независимост на страната. 53-годишната му съпруга Грейс се надява да го наследи на поста президент. Миналата година името на Робърт бе спрягано от съпартийците му за кандидат на предстоящия президентски вот.През октомври на Грейс се наложи да отрича опити да отрови съперник за властта. ", "date": "2017.11.15", "title": "Опит за преврат в Зимбабве?"}
{"url": "http://www.novinite.bg/articles/152883/Zemetresenie-ot-58-po-Rihter-kraj-ostrov-Guam", "text": "Земетресение от 5,8 по Рихтер беше регистрирано в сряда край брега на остров Гуам в западната част на Тихия океан, предаде БГНЕС.Според Европейския и средиземноморски сеизмологичен център, епицентърът на труса е бил на 82 км на запад от острова, който е владение на САЩ. Огнището е на дълбочина 143 км.Не са съобщава за разрушения и пострадали, както и опасност от цунами. ", "date": "2017.11.15", "title": "Земетресение от 5,8 по Рихтер край остров Гуам"}
{"url": "http://www.novinite.bg/articles/152893/Broyat-na-ubitite-v-teroristichni-ataki-minalata-godina-e-namalyal", "text": "Броят на убитите в терористични атаки през 2016 г. е намалял, но повече страни са били засегнати от нападения на терористите. Това сочи Световният индекс за терористични атаки, представен в Лондон, предаде АФП.   През 2016 г., според индекса, в терористични атаки са загинали 25 673 души, което е с 22% по-малко в сравнение с 2014 г. Броят на убитите в терористични актове е намалял значително миналата година в четири от петте най-засегнати от тероризъм страни, а именно Сирия, Пакистан, Афганистан и Нигерия. В Нигерия спадът на жертвите е от 80%. За сметка на това петата най-засегната страна - Ирак, продължава да плаща висока цена и там се умножиха атаките на Ислямска държава, губеща територии. Само през 2016 г. там са загинали в терористични атаки 9765 души. През изминалата година от тероризъм са били засегнати 77 страни. Това е с 12 страни повече, в сравнение с 2015 г., когато терористични атаки имаше в 65 страни. За европейските страни и на други развити страни в индекса се отбелязва, че миналата година е била най-смъртоносната по отношение на терористични атаки от 1988 г. насам (от тази статистика обаче се изключва 11 септември 2001 г.). В индекса се отбелязва, че отслабването на ИД съвпада с позитивна тенденция за намаляване на жертвите на терористични атаки в първата половина на 2017 г. Припомня се, че в това изследване не влизат страни като Турция и Израел.Индексът е създаден през 2012 г. и използва информации от Глобалната база данни за тероризма на университета в американския щат Мериленд. Индексът се изготвя от Изследователския център на австралийския Институт за икономика и мир и се представя в Лондон.", "date": "2017.11.15", "title": "Броят на убитите в терористични атаки миналата година е намалял"}
{"url": "http://www.novinite.bg/articles/152887/Shestima-dushi-zaginaha-v-samoletna-katastrofa-v-Rusiya", "text": "Руски пътнически самолет L-410 се разби в сряда, по време на кацане в Хабаровския край, загинаха шестима, съобщиха на ТАСС от службите за спешна помощ, предава ДАРИК.  На борда е имало седем души, включително дете. \"В резултат на катастрофата загинаха шестима души, детето е хоспитализирано\", каза източникът. Според него, по време на кацането, на 2 км от летището, самолетът изгубил контакт и изчезнал от радарите. По-късно е бил открит. Друг източник на ТАСС в службите за спешна помощ потвърди, че на борда на падналия L-410 са били петима пътници и двама членове на екипажа. ", "date": "2017.11.15", "title": "Шестима души загинаха в самолетна катастрофа в Русия"}
{"url": "http://www.novinite.bg/articles/152899/Seriya-ot-silni-zemetreseniya-v-Yujna-Koreya", "text": "\r\nСерия от  разтърсиха южния южнокорейски град  днес, предаде агенция Йонхап, като се позова на Корейското метеорологично управление.\r\nПървият  с  5,5 е станал около 14,29 ч. местно време, като епицентърът е бил в района на града.\r\nВторият  е бил с  5,4. Земетресението бе усетено и в столицата , която е на неколкостотин километра от , пише БНТ. \r\n \r\n  ", "date": "2017.11.15", "title": "Серия от силни земетресения в Южна Корея"}
{"url": "http://www.novinite.bg/articles/152891/Rusiya-pusna-falshiva-novina-za-IDIL-i-SASht", "text": "Грандиозен гаф на руското военно министерство. Ведомството стана обект на подигравки, след публикуването на „фалшива новина”. Институцията пусна снимки, които според тях, \"доказвали без съмнение\", че коалицията, подкрепяна от Съединените щати помага на терористите от ИДИЛ.Впоследствие се оказало, че част от снимките са от електронна игра за мобилни телефони, пише NOVA. Малко след публикацията, министерството свали съобщението и каза, че служител погрешка е качил изображенията.Но според сайтове, които проверяват достоверността на новините в интернет, останалите снимки, пуснати от министерството също нямат връзка с текста. Те били от акция на военновъздушните сили на Ирак.", "date": "2017.11.15", "title": "Русия пусна \"фалшива новина\" за ИДИЛ и САЩ"}
{"url": "http://www.novinite.bg/articles/152907/Phenyan-Tramp-zaslujava-smartna-prisada-za-obida", "text": "Севернокорейският вестник „Родонг Синмун“ атакува Доналд Тръмп за обиди срещу диктатора на Пхенян Ким Чен Ун, за което според изданието американският президент заслужавал смъртна присъда.Редакционната статия концентрира атаката си върху визитата на Тръмп в Южна Корея миналата седмица, по време на която стопанинът на Белия дом в реч осъди „жестоката диктатура“ в Северна Корея.“Най-лошото престъпление, за което той никога не би могъл да бъде помилван, е това, че той си позволи публично да засегне достойнството на върховния водач. Той трябва да знае, че просто е отвратителен престъпник, осъден на смърт от корейския народ“, пише изданието, цитира ДАРИК. Откакто зае поста във Вашингтон Тръмп е ангажиран в ескалираща война на думи с Ким Чен Ун заради ядрените амбиции на Пхенян, в която има размяна на обидни квалификации и заплахи за военни удари. Преди да приключи азиатската си обиколка, от Ханой Тръмп огласи в Туитър поредната си атака срещу севернокорейския диктатор: „Защо Ким Чен Ун ще ме обижда, че съм „стар“, след като аз НИКОГА няма да го нарека „нисък и дебел“, написа Тръмп. В Северна Корея членовете на династията Ким се радват на почти обожествяване и показват изключителна чувствителност към всякаква забележка, която може да бъде разгледана като подигравка или неуважение към ръководството.", "date": "2017.11.15", "title": "Пхенян: Тръмп заслужава смъртна присъда за обида"}
{"url": "http://www.novinite.bg/articles/152924/Kamarata-na-predstavitelite-na-SASht-prie-byudjeta-za-otbrana-v-razmer-na-700-mlrd", "text": "Камарата на представителите на САЩ одобри бюджета за отбрана за фискалната 2018 г., който възлиза на 700 милиарда долара, информира Ройтерс, цитиран от news.bg. Осведомителната агенция пояснява, че камарата е подкрепила искането на президента Доналд Тръмп за по-големи и силни въоръжени сили на държавата, но не успя да вземе решение как да финансира огромното увеличение на разходите.В контролираната от Републиканската партия камара 356 срещу 70 конгресмени подкрепиха проектозакона за национална отбрана. АП уточнява, че 127 демократи са гласували в полза на проектозакона.Но законодателството пренебрегва наложените през 2011 г. в Закона за контрол на бюджета тавани за разходите и няма ясен план от Конгреса откъде ще бъдат взети парите за Пентагона.За 2018 г. са отделени 634 милиарда долара за базисни военни разходи като закупуване на оръжие и заплати за войниците. За 2017 г. бяха отделени 549 милиарда долара.Одобреният проектозакон включва и увеличение на броя на активните военнослужещи с повече от 16 000.12,3 милиарда долара ще бъдат отделени за противоракетна отбрана.Около 66 милиарда долара пък са за финансиране на военните операции на САЩ в чужбина, включително в Сирия, Ирак и Афганистан.Законопроектът ще се превърне в закон, ако бъде прокаран от контролирания от републиканците Сенат и под него се подпише американският президент. Но разходите ще бъдат орязани автоматично, ако Конгресът не успее да разреши дупката във финансирането, тоест да намери 72 милиарда долара.По-рано тази година Сенатът и Камарата на представителите постигнаха компромис, след като преговарящи договориха различни версии на законопроекта.Но в същото време се очаква сериозна битка в Сената, тъй като демократите има вероятност да не се съгласят на голямото увеличение.", "date": "2017.11.15", "title": "Камарата на представителите на САЩ прие бюджета за отбрана в размер на $700 млрд."}
{"url": "http://www.novinite.bg/articles/152906/Prezidentat-na-Zimbabve-Robert-Mugabe-e-darjan-kato-zalojnik", "text": "Военните в Зимбабве държат като заложник президента на страната Роберт Мугабе и членове от неговата охрана, съобщиха News24 и РИА Новости, цитира news.bg Според източник, пожелал анонимност, Мугабе се готви да подаде оставка. Той е успял да се договори с армията за това, че съпругата му може да напусне страната.Припомняме, след като в началото на ноември бе уволнен вицепрезидентът Емерсон Мнангва заради нелоялност и започна чистка на негови високопоставени поддръжници, военните навлязоха с танкове в столицата Хараре тази нощ.Имаше няколко експлозии, след което стана ясно, че е била превзета държавната телевизия. От САЩ посъветваха своите граждани в Хараре да стоят на безопасни места. Мнангва се смята за вероятен наследник на държавния глава и се ползва с подкрепата на военните.По-рано имаше информация за това, че от военните в Зимбабве към столицата Хараре се придвижва колона с бронетехника. Имаше и непотвърдена информацията, че военните са превзели телевизионния център и са направили взривове в столицата, пише РИА Новости.По-късно военните заявиха, че действията им не са \"военен преврат\", а са насочени срещу \"престъпниците\".В понедельник шефът на генщаба Константин Чивенга призова президента да прекрати партийната чистка, при която бе изключен Мнангва.", "date": "2017.11.15", "title": "Президентът на Зимбабве Роберт Мугабе е държан като заложник"}
{"url": "http://www.novinite.bg/articles/152919/Rusiya-prie-zakona-za-registraciyata-na-chujdi-medii-kato-chujdestranni-agenti", "text": "Долната камара на руския парламент прие днес на второ четене закон, който ще позволи на руските власти да определят чужди медии, действащи в Русия, като \"чуждестранни агенти\", съобщи Ройтерс.Министерството на правосъдието на САЩ поиска от руската медия РТ Америка, която е свързана с финансираната от Кремъл телевизия РТ, да се регистрира като \"чуждестранен агент\" след обвиненията на американски разузнавателни агенции, че Русия се е намесила в президентските избори в САЩ миналата година.Русия, която отрича тези обвинения, обяви, че ще отговори по аналогичен начин на американските действия.Необходимо е текстът да бъде подкрепен и на трето четене, преди да бъде предаде за одобрение в горната камара. ", "date": "2017.11.15", "title": "Русия прие закона за регистрацията на чужди медии като \"чуждестранни агенти\""}
{"url": "http://www.novinite.bg/articles/152923/Ruski-Tuitar-akaunti-promotirali-Brekzit", "text": "Руски акаунти в \"Туитър\" пуснали почти 45 000 съобщения за Брекзит в рамките на 48 часа за референдума от миналата година, опитвайки се да повлияят на несъгласие по време на гласуването за напускане Европейския съюз, съобщава The Times, цитира news.bg. \"Таймс\" цитира изследване от университета \"Суонси\" и Калифорнийския университет в Бъркли, които според него показват, че в дните преди гласуването на 23 юни, акаунти базирани в Русия, пускали съобщение за Брекзит. \"Таймс\" съобщава, че повечето от съобщенията насърчават хората да гласуват за Брекзит, макар че някои от тях настояват за оставане в ЕС. Цитират То Фам, един от авторите на статията, като коментира, че \"основният извод е, че ботовете са били използвани умишлено и са имали влияние\".Изследването проследява 156,252 руски акаунта, които споменават #Brexit, включително един, Svetal1972, който публикува 92 туита между 20 и 24 юни, включително призив към Великобритания, \"направете 23 юни нашият Ден на Независимостта\".Много от съобщенията изглежда идват от автоматизирани акаунти, известни като ботове или от киборг акаунти, които са силно автоматизирани, но имат някакво човешко участие.В референдума от 23 юни 2016 г. 17,4 милиона гласа или 51,9 процента от подадените гласове подкрепиха напускането на ЕС, докато 16,1 милиона гласа, или 48,1% от подадените гласове подкрепиха ЕС.Русия многократно отрече намесата в Брекзит. Руски представители твърдят, че Западът подклажда антируска истерия около предполагаемото участие на Москва в президентските избори в САЩ и в Брекзит.В Обединеното кралство, парламентарна комисия иска Марк Зукерберг да предостави информация за всяка платена дейност от руски \"Фейсбук\" акаунти свързани с референдума на ЕС и националните избори през 2017 г.Британският премиер Тереза ​​Мей обвини Русия в намеса в изборите и заяви, че правителството ще запази ангажимента си за защита на Европа след Брекзит. \"Ще предприемем необходимите действия за противодействие на руската дейност\", каза тя.", "date": "2017.11.15", "title": "Руски \"Туитър\" акаунти промотирали Брекзит"}
{"url": "http://www.novinite.bg/articles/152900/Sedem-zaginali-pri-katastrofa-na-samolet-L-410-v-Habarovsk", "text": "\r\nСедем души, по уточнени данни, са загинали при катастрофа на самолет L-410 в Хабаровск, съобщи ТАСС, позовавайки се на оперативния щаб на местното ведомство за Извънредни ситуации.Според BBC загиналите са осем души.\r\n\"Седем души загинаха, оцеля детенце\", заяви източник на агенцията. Според обновени данни на борда е имало осем души. Според спасители, самолет на \"Хабаровских авиалиний\" е излетял от Хабаровск в посока Нелкан. \"Самолетът е направил рязко кацане, не долитайки до пистата. Фюзелажът е разрушен, пожар и взрив не е имало\", допълниха от ведомството.\r\nПри това в Далекоизточното следствено управление на транспорта на Руската федерация съобщиха пред агенцията за пет жертви. \"Самолет L-410 е изпълнявал курс в посока Нелкан. Катастрофата е станала при захода за кацане. Има информация за загинали трима пътника и двама членове на екипажа\", заявиха от ведомството.\r\n", "date": "2017.11.15", "title": "Седем загинали при катастрофа на самолет L-410 в Хабаровск"}
{"url": "http://www.novinite.bg/articles/152918/3-godishno-dete-ocelya-pri-samoletna-katastrofa-v-Rusiya", "text": "Шестима души загинаха, а едно дете оцеля при катастрофа със самолет Ел-410, който се разби в далекоизточния Хабаровски край на Русия. Това съобщи регионалният клон на министерството на извънредните ситуации, цитирано от ТАСС и Агенция \"Фокус\". Двама от загиналите са членове на екипажа, а оцелялото дете е 3-годишно момиченце, уточни ведомството.За местопроизшествието ще отпътува самолет Ан-74 на министерството с група специалисти, които да евакуират детето и да го настанят в болница в град Хабаровск, център на региона.  ", "date": "2017.11.15", "title": "3-годишно дете оцеля при самолетна катастрофа в Русия"}
{"url": "http://www.novinite.bg/articles/152930/Narodat-na-Severna-Koreya-osadi-Donald-Tramp-na-smart", "text": "Народът на Северна Корея осъди американския президент Доналд Тръмп на смърт.Това пише в редакционен материал държавен вестник на КНДР, цитиран от вестник \"Индипендънт\" и news.bg. В статията на вестник \"Родон Синмун\" на управляващата партия се отбелязва, че американският президент е обидил страната като я е нарекъл \"жестока диктатура\" по време на обиколката си в Азия.Вестникът предлага, че затова си провинение Тръмп трябва да бъде убит.\"Най-тежкото престъпление, за което той никога не може да бъде помилван, е, че той се осмели злобно да нарани достойнството на върховния лидер\", допълва изданието.\"Той трябва да е наясно, че е осъден на смърт от корейския народ за отвратително престъпление\", пояснява \"Родон Синмун\".Според вестника Тръмп е страхливец, тъй като отмени решението си да посети границата с КНДР заради лошо метеорологично време. Но изданието пояснява, че президентът \"просто беше твърде уплашен да се изправи пред свирепите очи на нашите войници\", информира агенция АФП, която първи съобщи за материала.По време на обиколката в Азия Тръмп попита в \"Туитър\": \"Защо Ким Чен-ун ме обижда, наричайки ме \"стар\", след като аз никога няма да му кажа, че е \"нисък и дебел\".", "date": "2017.11.15", "title": "Народът на Северна Корея осъди Доналд Тръмп на смърт"}
{"url": "http://www.novinite.bg/articles/152942/Dvama-zaginaha-pri-navodnenie-kraj-Atina", "text": "Двама са загинали при проливния дъжд през нощта, наводнил градовете близо до Атина, предаде Ройтерс, цитиран от NOVA. Заради пороя мнозина бяха блокирани в домовете и колите си и бяха затворени училища. Пътищата в Неа Перамос, на 17 километра западно от Атина, се превърнаха в реки от кал, показват телевизионни кадри. На практика целият град Неа Перамос е наводнен. В съседния град Мандра една жена бе намерена мъртва в дома й, съобщиха служители на пожарната.Дванадесет души са били спасени от автобус, блокиран на мост. Някои жители са били принудени да се качат на покривите на своите домове, съобщи държавната телевизия. Властите са регистрирали най-малко 160 обаждания за помощ. Вчера Гърция обяви извънредно положение на поразения от буря остров Сими. Не мисля, че преди сме виждали подобно наводнение, каза кметът на града Григорис Стамулис пред телевизия Антена. Стамулис посочи, че в момента се полагат усилия за спасяването на блокираните в коли и къщи хора. Той добави, че не смята, че има непосредствена опасност за тези хора. ", "date": "2017.11.15", "title": "Двама загинаха при наводнение край Атина"}
{"url": "http://www.novinite.bg/articles/152951/Smyana-na-vlastta-v-Zimbabve-prezidentat-e-pod-domashen-arest", "text": "Президентът на Зимбабве Роберт Мугабе е поставен под домашен арест от военните и се подготвя да напусне страната, твърдят африкански медии.93-годишен Мугабе планираше да остане на власт до 100-годишната си възраст, въпреки че управлява вече 37 години.Управляващата партия твърди, че в страната е извършена „безкръвна мирна смяна на властта“ и положението е стабилно, предаде Нова телевизия.Африканският новинарски сайт „News24” съобщи, че Мугабе вече се е договорил съпругата му да напусне страната, а самият той е готов да подаде оставка след 37 години на върха на властта.Военните вече са завзели сградата на държавната телевизия и радио, а ген. Сибусисо Мойо излезе с обръщение към гражданите. Той увери, че в страната не извършен преврат, а военните само се опитват да спрат влошаването на икономическото, социалното и политическото положение в Зимбабве. Тяхната цел са „престъпниците“ в обкръжението на президента, който е жив и здрав заедно със съпругата му.По-рано бе съобщено, че военните са задържали финансовия министър Игнатиуса Чомбо, министъра на националната сигурност Сейвиора Касукувере и на висшето образование Джонатан Мойо след обиски в домовете им. Извършени са и други арести, включително на зам.-ръководителят на разузнаването, пише БГНЕС. ", "date": "2017.11.15", "title": "Смяна на властта в Зимбабве, президентът е под домашен арест"}
{"url": "http://www.novinite.bg/articles/152953/KNSB-shte-nastoyava-pred-Evropa-niskoplatenite-rabotnici-da-sa-po-malko-ot-15", "text": "Конфедерацията на независимите синдикати в България (КНСБ) ще настоява пред Европа за намаляване на броя на нископлатените работници с 15%. Това стана ясно на международна конференция на тема \"Европейски стълб за социални права (EССП) - предизвикателства и перспективи, на която бе представена визията на КНСБ по аспекти на Стълба, който трябва да бъде приет на 16 и 17 ноември в Гьотеборг, предаде репортер на Actualno.com. По време на конференцията КНСБ представи и визията на синдиката относно Европейския социален стълб.При приемането на Европейския социален стълб, КНСБ ще настоява към 2022 г. България да има изравнени позиции (60% от средното равнище на ЕС 28) по показателите: - БВП на глава от населението в СПС; - Производителност на труда на 1 нает в СПС; - Средна работна заплата в СПС; - Компенсация на наемни труд на 1 нает в СПС; КНСБ счита, че компенсацията на наемния труд трябва да достигне нива до поне 48-50% от БВП. Синдикатите настояват за ясни процедури и срокове по договаряне на работните заплати на различните равнища - с всички възможни инструменти за въздействие на национално ниво, чрез отрасловите и браншови колективни трудови договори, достигане до фирмено и общинско равнище.\r\n\r\n\r\n\r\n", "date": "2017.11.15", "title": "КНСБ ще настоява пред Европа нископлатените работници да са по-малко от 15%"}
{"url": "http://www.novinite.bg/articles/152941/Kitaj-izprashta-specialen-pratenik-v-Severna-Koreya", "text": "Китай ще изпрати специален пратеник в Северна Корея тази седмица, съобщиха от правителството в Пекин, цитирани от \"Франс прес\" и NOVA.  Съобщението идва няколко дни след визитата на американския президент Доналд Тръмп в Китай, на която той поиска Поднебесната империя да направи повече за ограничаването на ядрената дейност на КНДР.От външното министерство заявиха, че специален пратеник на президента Си Цзинпин ще бъде Сон Тао, който ще замине за Пхенян, за да информира властите за конгреса на Китайската комунистическа партия от миналия месец, както и за „други въпроси от взаимен интерес“.Говорителят на министерството Гън Шуан не посочи дали ядреният въпрос ще влезе в обсъжданията, но посочи, че Китай е „ангажиран с премахването на ядрените оръжия от полуострова, защитавайки мира и стабилността“.Докато Пекин се подготвя за дипломатическа мисия, в Пхенян продължава войната на думи. Вестникът на управляващата партия заяви в свой коментар от днес, че Доналд Тръмп заслужава смъртна присъда заради това, че е обидил севернокорейския лидер Ким Чен Ун.По време на своята азиатска обиколка, която приключи тази седмица, американският лидер се срещна с китайския си колега и призова регионът да предприеме единна позиция срещу заплахата, която Северна Корея представлява.Пекин, който е традиционен съюзник на Пхенян, предприе серия от наказателни мерки срещу КНДР след последните ядрени и ракетни опити на корейския полуостров, включително подкрепи санкции на ООН срещу страната и наложи едностранни банкови ограничения.Сон Тао ще е първият пратеник на Китай с официално посещение в Пхенян от октомври 2016 г. Си Цзинпин и Ким Чен Ун никога не са се срещали. ", "date": "2017.11.15", "title": "Китай изпраща специален пратеник в Северна Корея"}
{"url": "http://www.novinite.bg/articles/152959/Mladeji-se-izgavriha-s-bezdomnik-v-Germaniya", "text": "Шокираща случка възмути жителите на Мюнхен – двама младежи си направиха селфи със спрящ бездомник, а после опитаха да го запалят. Кадри с двамата злосторници бяха разпространени в интернет, информира ДАРИК. Случката се разиграла на транспортна площадка в германския град. До спящия бездомник се приближили двама мургави младежи на видима възраст 18-20 години. Единият седнал до него и позирал с неприличен жест, а другият снимал с мобилния си телефон. От полицията разкриват, че гаврата не свършва с това. Единият от извършителите запалил цигара, дръпнал няколко пъти от нея, а след това е хвърлил в чантата с лични вещи, които бездомникът държал до себе си. Двамата наблюдавали как се разраства пожарът, а след това избягали, съобщи говорителят на полицията в Мюнхен. Според органите на реда бездомникът бил пиян и затова не усетил злосторниците край себе си. Намесили се минувачи, които помогнали да бъдат изгасени пламъците и повикали спешна помощ. Бездомникът не е сериозно ранен, благодарение на тяхната бърза реакция. Полицията смята, че младежите са от арабски произход и продължава да ги издирва. Дори е обявила награда от 1000 евро за информация, която ще помогне за залавянето им.", "date": "2017.11.15", "title": "Младежи се изгавриха с бездомник в Германия"}
{"url": "http://www.novinite.bg/articles/152965/Shotlandiya-e-parvata-strana-v-sveta-s-minimalna-cena-na-alkohola", "text": "\r\nШотландия е на път да се превърне в първата страна в света с минимална цена на алкохолните продажби след решение на британски съд, с което се  отхвърли жалба на производители на шотландско уиски, пише \"Индипендънт\".\r\nСъдиите във Върховния съд на Великобритания единодушно отхвърлиха жалбата на Асоциацията на шотландските производители на уиски (SWA) и други производители на алкохол, които твърдят, че политиката е \"непропорционална\" и е незаконна срямо европейското законодателство.\r\nС решението се слага край на петгодишна съдебна битка за плана на шотландското правителство да въведе минимална цена на алкохола (MUP) от 50 пенита. С тази мярка правителството цели хората да нямат достъп до фалшив алкохол, вреден за човешкото здраве.\r\nСпоред съда увеличението на цената на алкохола чрез акциз или чрез увеличение на ДДС няма да бъде \"толкова ефективно\", колкото да се атакува евтиният алкохол.\r\nСъдът поясни, че промяната от 2012 г. не нарушава законодателството на ЕС, допълвайки, че минималната цена е легитимен инструмент за постигане на легитимна цел.\r\nПрез 2012 г. шотландският парламент прокара законодателна промяна във връзка със зачестилите смъртни случаи от алкохолно натравяне - 1 265 случая през 2016 г., което е с 10% увеличение спрямо предходната година.\r\nПравителството отбелязва, че това е свързано с 60% по-достъпния алкохол в сравнение с 80-те години на XX век.\r\nПредложението за 50 пенита означава, че четири кутии бира 440 милилитра с 5% алкохол ще струват най-малко 4,40 лири, бутилка вино с 12% алкохол най-малко 4,50 лири и бутилка уиски 700 милилитра ще струва най-малко 14 лири.\r\n", "date": "2017.11.15", "title": "Шотландия е първата страна в света с минимална цена на алкохола"}
{"url": "http://www.novinite.bg/articles/152972/Franciya-prizova-za-mirno-reshenie-v-Zimbabve", "text": "Франция заяви, че следи отблизо събитията в Зимбабве, и поиска да се спазва конституцията, след като по-рано днес военните в тази страна взеха властта, предаде Ройтерс, информира БНТ.\r\n\"Повтаряме нашата привързаност към конституционния закон и спазването на легитимните стремежи на зимбабвийския народ\", каза говорителката на френското външно министерство Аниес Ромате-Еспан. Тя призова всички страни в Зимбабве \"да намерят мирно решение в тези рамки и без насилие\".\r\nЗимбабвийската армия заяви, че 93-годишният президент Робърт Мугабе и семейството му са живи и здрави.\r\n\r\n\r\n\r\n\r\n\r\n\r\n", "date": "2017.11.15", "title": "Франция призова за мирно решение в Зимбабве"}
{"url": "http://www.novinite.bg/articles/152984/Shest-ruski-bombardirovacha-udariha-Islyamska-darjava", "text": "\r\nШест руски далекобойни бомбардировача удариха цели на  (\"Ислямска държава\") до град Абу Камал в сирийската провинция Дейр ез Зор.\r\nТова съобщи руското военно министерство, цитирано от местни медии.\r\nРИА Новости отбелязва, че бомбардировачите Ту-22М3 са прелетели през Иран и Ирак.\r\nВедомството отбелязва, че самолетите успешно са бомбардирали складове, екстремисти и бронирани машини на ДАЕШ.\r\nАбу Камал бе последният бастион на групировката в Сирия преди да бъде освободен от правителствените сили с руска въздушна помощ.\r\n", "date": "2017.11.15", "title": "Шест руски бомбардировача удариха \"Ислямска държава\""}
{"url": "http://www.novinite.bg/articles/152877/Vremeto-shte-se-zadarji-predimno-oblachno", "text": "Днес времето ще се задържи предимно облачно и на места, главно в югозападната половина от страната ще има превалявания от дъжд, предимно слаби. Ще духа слаб до умерен вятър от изток-североизток. Максимални температури между 9° и 14°, в крайните югозападни райони до 16°, в София 9-10°.Атмосферното налягане е малко по-високо от средното за ноември. През деня ще се повиши още малко.В планините ще бъде предимно облачно. На много места ще превали дъжд, над 2000 метра сняг. Ще духа умерен югоизточен вятър. Максималната температура 1200 метра около 7°, на 2000 метра – около 3°.Над Черноморието ще бъде предимно облачно, но само по южното крайбрежие ще превали слаб дъжд. Ще духа до умерен североизточен вятър. Максималните температури на въздуха ще бъдат между 11° и 13°, температурата на морската вода е 13°-14°. Вълнението на морето ще бъде 2-3 бала.", "date": "2017.11.15", "title": "Времето ще се задържи предимно облачно"}
{"url": "http://www.novinite.bg/articles/152888/Zapochva-26-tata-antarkticheska-ekspediciya", "text": "Първата група български учени отпътува днес за ледения континент. За да стигнат до българската база, полярниците ще ползват малък 23-метров ветроходен кораб, с който ще се придвижат до остров Ливингстън от съседния остров Кинг Джордж, информира БНТ.Акцент в изследванията тази година ще са климатичните промени. В българската полярна база ще бъде изградена научна лаборатория. Досега събраните проби от ледения континент се носеха до България или бяха изследвани в чужди лаборатории. На полярната ни база заедно с българските си колеги ще работят и 9 чужди учени - шестима португалци, двама турци и един монголски изследовател.", "date": "2017.11.15", "title": "Започва 26-тата антарктическа експедиция"}
{"url": "http://www.novinite.bg/articles/152964/Nad-400-ruski-profila-v-Twitter-agitirali-za-Brexit", "text": "Руски акаунти в Туитър са публикували почти 45 000 съобщения по темата Brexit в 48-те часа около референдума във Великобритания за напускане на ЕС миналата година. От друга страна Британския национален център по киберсигурност Сиаран Мартин обяви, че Русия е извършила множество кибератаки срещу британски медии, телекоми и компании в енергийния сектор през изминалата година.Тези обвинения идват в момент, в който се изнася и информация за руска намеса в референдума за независимостта на Каталуния. „Русия се опитва да подкопае международната система. Това е ясно“, се казва в изказването на Мартин. По думите му „руската намеса, установена от Националния център по киберсигурност през последната година, включва атаки срещу британските медиен, телекомуникационен и енергиен сектори“. Британският център е реагирал на съобщения за над 590 инцидента след започването на работата си през 2016 г., въпреки че властите не посочват кои от тях са свързани с Русия.\r\n\r\n\r\n", "date": "2017.11.15", "title": "Над 400 руски профила в Twitter агитирали за Brexit"}
{"url": "http://www.novinite.bg/articles/152946/Prilepi-ostavat-zazidani-sled-sanirane-na-blokove-v-Burgas", "text": "\r\nПри то на блокове в  са зазидани много , сигнализират от фондация „Дивите животни”. Екип от доброволци провери подадените сигнали.\r\nВ началото на годината в София спасиха колония от живи зазидани прилепи. От  редовно изпращат за лечение бозайниците.\r\nРаботна група ще обследва блоковете, които ще се санират в следващия програмен период. Сега екоинспектори препоръчват да се поставят тръби, по които те да излизат от фугите или временни къщички.Прилепите са защитени от европейското законодателство животни.\r\n \r\n", "date": "2017.11.15", "title": "Прилепи остават зазидани след саниране на блокове в Бургас"}
{"url": "http://www.novinite.bg/articles/152954/Zamarsyavaneto-na-vazduha-e-naj-golemiyat-ekologichen-problem-za-balgarite", "text": "За 59% от българите замърсяването на въздуха е най-големият екологичен проблем, сочат последните данни на Евробарометър.Повече от половината от българи (59%) смятат, че качеството на въздуха в България се е влошило през последните 10 години. Само 5% смятат, че то се е подобрило, а 27% са на мнение, че е останало същото.Данните са от за отношението на европейските граждани към околната среда, публикуван през ноември 2017 г.44% от българите смятат, че най-ефективният начин за справяне със замърсяването на въздуха е прилагането на по-строг контрол на замърсяването в промишленото и енергийното производство, следвани от 35%, които са на мнение, че въвеждането на по-строго законодателство за качеството на въздуха е по-ефективна мярка.31% заявяват, че осигуряването на по-добро прилагане на съществуващото законодателство за качеството на въздуха е най-ефективно и също 31% посочват, че увеличаването на данъчното облагане на дейностите, които замърсяват въздуха, би било най-ефективният начин за справяне с проблема.За гражданите на ЕС замърсяването на въздуха е екологичен проблем номер едно след промените в климата. Това е също и причина номер едно от екологична гледна точка за случаите на преждевременна смърт в ЕС – повече от 400 000 всяка година. Той засяга в най-голяма степен жителите на градовете. От астма и сърдечни заболявания до рак на белите дробове – лошото качество на въздуха е причина за хроничните здравословни проблеми на милиони европейци.Форумът за чист въздух ще постави проблемите със замърсяването на въздуха на международната сцена, събирайки на едно място експерти, заинтересовани лица и лица, отговарящи за взимането на решения, за да споделят знанията си и да обсъдят успешни решения.Тази година ще се фокусира върху три теми: качество на въздуха в градовете, селско стопанство и качество на въздуха, и бизнес възможности, свързани с чистия въздух.", "date": "2017.11.15", "title": "Замърсяването на въздуха е най-големият екологичен проблем за българите"}
{"url": "http://www.novinite.bg/articles/152978/V-Makedoniya-odobriha-albanskiya-kato-vtori-oficialen-ezik", "text": "\r\nПарламентът на Македония одобри проектозакон, който ще направи албанския втори официален език в страната, информира АП.\r\n66 срещу 41 депутати гласуваха в подкрепа на законопроекта, който разширява официалното използване на албанския език в цялата страна. Целта е да се улесни комуникацията на етнически албанското малцинство в Македония с институциите, болниците и съдилищата.\r\nКонсервативната опозиция остро критикува действията на управляващите.\r\nЕтническите албанци съставляват ¼ от 2,1 милиона граждани на Македония.\r\nПредишният закон, който бе приет след мирния договор от 2001 г., с който се сложи край на въоръжен конфликт между етнически албански бунтовници и правителствените сили, осигури официално използване на албанския език в райони, където малцинството е повече от 20% от населението.\r\n", "date": "2017.11.15", "title": "В Македония одобриха албанския като втори официален език"}
{"url": "http://www.novinite.bg/articles/152901/Uchenik-razbi-elektronnite-dnevnici-na-MON", "text": "Дванайсетокласник от Сливен показва как електронните дневници на МОН лесно могат да бъдат манипулирани. Без особено усилие той успява да влезе в системата и дори да промени параметрите. Електронните дневници бяха въведени тази година в сто училища в страната с идеята да заменят класическия хартиен дневник. Веселин Кирилов учи в 12 клас на Икономическия техникум в Сливен. Училището работи с електронен дневник, в който са отразени оценки, отсъствия, забележки, формата на обучение и часовете на всеки ученик. Веселин чул от учители, че системата има грешки, и решил да я провери. Момчето влиза лесно в системата и може не само да видим, но и да променя данни, пише ДАРИК.  Получава достъп до електронния дневник на всички училища в страната. \"Може да променим оценките, предмета, може да променим уроците и домашните, както и имената на учителите\", пояснява Веселин.  Идеята на образователното министерство е електронните дневници да заменят изцяло хартиените. Те трябва да улеснят и родителския контрол над оценките. Оказва се обаче, че електронните дневници също могат да бъдат подведени с несъществуващи оценки.", "date": "2017.11.15", "title": "Ученик \"разби\" електронните дневници на МОН"}
{"url": "http://www.novinite.bg/articles/152982/Ucheni-Varvim-kam-ekokatastrofa", "text": "Преди 25 години \"Съюзът на загрижените световни \", заедно с други над 1700 независими специалисти, сред тях носители на Нобелова награда за науката, написаха \"Предупреждение на човечеството от световните \". Тогава тези заинтересовани професионалисти призоваха човечеството да ограничи разрушаването на околната среда и алармираха, че \"голяма промяна в стопанисването на Земята е спешна, ако искаме да избегнем наистина огромна катастрофа\". В своя манифест от 1992-ра те споделят, че хората сякаш са в битка с природата. Те изразяват загриженост за настоящите, предстоящи или потенциални щети на планетата Земя, които включват: изчерпване на озоновия слой, наличие на сладка вода, изчерпване на морския живот, океански мъртви зони, загуба на горите, унищожаване на биологичното разнообразие, изменение на климата от продължителното нарастване на населението и неговите последствия. Те обявиха, че са необходими спешни основни промени, за да се избегнат последствията от тези тенденции.Днес повече от 15 000  от 184 държави са се подписали под ново писмо: \"Предупреждение на световните  към човечеството: Второ известие\", което е публикувано в журнала на Оксфордския университет BioScience. Във своето \"второ известие\" те предупреждават, че проблемите на планетата са станали още по-големи. Те започват писмото си с факта, че от 1992-ра година населението в глобален мащаб се е увеличило с 2 милиарда, което от своя страна води до още повече проблеми и заплахи за околната среда. Те определят 13 стъпки, които трябва да се направят. Сред тях насърчаване на основаната на растителни храни диета и намаляване на консумацията на месо, плюс преминаване към възобновяеми източници на енергия, като постепенно се спрат субсидиите за изкопаеми горива. Учените също призовават за разрешаване на проблема с неравенството и посочват, че човечеството е отприщило масово унищожение на видове на глобално ниво, като, ако се продължава по този път, до края на века ще много живи организми на Земята ще изчезнат. Според експертите, сред най-тревожните тенденции днес са: глобалното затопляне и увеличението на въглеродните емисии от използването на изкопаеми горива, неустойчивите селскостопански практики, обезлесяването, липсата на чиста вода, загуба на морска флора и фауна, както и увеличение на мъртвите океански зони.\r\n\r\n", "date": "2017.11.15", "title": "Учени: Вървим към екокатастрофа"}
{"url": "http://www.novinite.bg/articles/152968/V-SASht-nastoyavat-kitajskite-jurnalisti-da-se-registrirat-kato-chujdi-agenti", "text": "\r\nДоклад на Конгреса на , публикуван днес, обвинява китайски държавни медии в участие в шпионаж и пропаганда и настоява, че техните служители в  трябва да бъдат задължени да се регистрират като чуждестранни агенти, съобщава \"Ройтерс\".\r\nГодишният доклад на Комисията за преглед на отношенията между  и Китай в областта на икономиката и сигурността изтъква, че въпреки че Китай е затегнал ограниченията върху местните и чуждестранните медии, китайските държавни медии бързо са разраснали в чужбина.\r\nКомисията, създадена от Конгреса през 2000 г. да следи отражението на търговските отношения между  и Китай върху националната сигурност, заяви, че експанзията на китайските държавни медии било част от по-широк опит за упражняване на по-голям контрол над това как Китай е представян в световен мащаб, както и за събиране на информация.\r\nДокладът подчертава бързия растеж на китайската държавна новинарска агенция \"Синхуа\" и отбелязва, че има офиси в Ню Йорк, Вашингтон, Чикаго, Лос Анджелис, Хюстън и Сан Франциско.\r\n\"Синхуа изпълнява някои от функциите на разузнавателна агенция със събирането на информация и произвеждането на класифицирани доклади за китайското държавно ръководство както за местни, така и за международни събития\", се уточнява в доклада.\r\nЦитират се свидетелски показания пред комисията на финансираната от американското правителство правозащитна организация \"Фрийдъм хаус\", като се изтъква, че става въпрос за \"вратичка\" в Закона за регистрация на чуждестранни агенти, че лица, работещи за \"Синхуа\" и в. \"Народен ежедневник\", не са обхванати от закона.\r\nЗаконът за регистрация на чуждестранни агенти, който е приет за пръв път през 1938 г. в навечерието на Втората световна война за борба с опитите за пропаганда на нацистка Германия, изисква от чужди правителства, политически партии и лобисти, които те наемат в , да се регистрират в Министерството на правосъдието.\r\nАнглоезичният вестник The China Daily, който е орган на управляващата Китайска комунистическа партия и се използва за целите на пропагандните цели на китайското управление, е вече регистриран съгласно Закона за регистрация на чуждестранните агенти, но само неговите висши ръководители са длъжни да индивидуално да разкрият, че работят за изданието.\r\nВ понеделник финансираната от Кремъл телевизия RT America се регистрира като чуждестранен агент, след като американските специални служби в доклад през януари я определиха като \"държавна пропагандна машина\", която е допринесла за кампанията на Кремъл да се намесва в миналогодишните президентски избори в САЩ.\r\nСъгласно закона RT ще бъде задължена да разкрива финансова информация. Москва заяви, че разглежда действията срещу RT като неприятелски акт.\r\n", "date": "2017.11.15", "title": "В САЩ настояват китайските журналисти да се регистрират като чужди агенти"}
{"url": "http://www.novinite.bg/articles/152948/Edin-zaginal-i-14-raneni-pri-pojar-v-sgrada-s-bejanci-v-Germaniya", "text": "\r\nЕдин човек е загинал при пожар в дом с бежанци в Южна Германия, информира АП, позовавайки се на полицията.\r\nОколо 03,00 часа тази сутрин е получен сигнал за пожар в сграда, в която е имало 163 души. Полицията поясни, че пожарникарите бързо са локализирали пожара, възникнал в един от апартаментите в двуетажната сграда.\r\n14 души са леко пострадали вследствие на задушаване.\r\nПолицията поясни, че е открит един загинал в апартамента, където е избухнал пожарът.\r\nНе е ясна причината за пожара.\r\n", "date": "2017.11.15", "title": "Един загинал и 14 ранени при пожар в сграда с бежанци в Германия"}
{"url": "http://www.novinite.bg/articles/152913/Razyasnyavat-v-uchilishtata-negativite-ot-nargileto", "text": "Експерти от Регионалната здравната инспекция (РЗИ) в Смолян ще запознаят медицинските специалисти, работещи с организирани ученически и детски колективи, за негативните последствия за здравето на младите хора при употребата на наргиле. Инициативата е част от информационната кампания „Пушенето и ти\" на Здравното министерство, която обхваща и учениците от горния курс в училищата, и е посветена на Международния ден без тютюнопушене, предаде ДАРИК. Темата за ориенталския способ за пушене на тютюн и други продукти от младежите в много кафенета и барове из страната е особено актуална напоследък. Министерството на здравеопазването работи върху предложения за законови текстове, регламентиращи употребата на наргиле на обществени места, продуктите за пушене и, особено, достъпа на непълнолетни до тях. Въпреки това, сред младите и сред по-широката общественост все още липсва добра информираност за здравното въздействие на наргилето. Най-известният мит е, че наргилето е безвредно, защото димът от пушенето му преминава през вода и се филтрира от опасните вещества. Истината е, че и след това пушекът продължава да съдържа високи нива на токсични съединения – катрани, въглероден оксид, тежки метали, като арсен, кадмий и олово, и множество канцерогенни вещества. Водата има дори негативно влияние, защото охлажда дима и той се вдишва по-дълбоко в белите дробове в сравнение с дима от цигарите, а пушачът поема в по-пълна степен опасните му съставки. Според Световната здравна асоциация пушекът, вдишван за един типичен едночасов сеанс с наргиле, може да се равнява на изпушването на 100 или повече цигари.", "date": "2017.11.15", "title": "Разясняват в училищата негативите от наргилето"}
{"url": "http://www.novinite.bg/articles/152880/Evropejskata-petrolna-industriya-s-godishna-sreshta-u-nas", "text": "Петролните асоциации на цяла Европа се срещат в София.България е домакин на годишната им среща, която ще бъде открита от енергийния министър Теменужка Петкова, информира Нова телевизия.Във форума ще участват и представители от Международната асоциация на производителите на нефт и газ. Нейните членове произвеждат около 40% от световния добив. ", "date": "2017.11.15", "title": "Европейската петролна индустрия с годишна среща у нас"}
{"url": "http://www.novinite.bg/articles/152939/V-14-dneven-srok-shte-stane-yasno-ima-li-diskriminaciya-pri-priema-na-parvoklasnici", "text": "\r\nКомисията за защита от  разглежда преписката на прокуратурата за нечестен  в десетки училища в страната.\r\nВърховната административна прокуратура оспорва предимството за децата, чийто родители са на постоянен трудов договор в сферата на  и държавната администрация. Решението на комисията за защита от  ще стане ясно в 14-дневен срок, който ще започне да тече най-вероятно от петък, съобщи репортерът на БНТ Милена Кирова.\r\n \r\n\r\n\r\n\r\n  \r\n", "date": "2017.11.15", "title": "В 14-дневен срок ще стане ясно има ли дискриминация при приема на първокласници"}
{"url": "http://www.novinite.bg/articles/152890/Pedofil-se-prestruva-na-jena-za-da-sabira-goli-snimki-na-momicheta", "text": "Полицията задържа 36-годишен мъж педофил, който имал 1500 деца във facebook профила си.„Той се представял за жена, която осъществявала контакт със симпатичен младеж. След това кара младите момичета да създават снимки и видео по бельо и да й изпращат клипове с порнографско съдържание. Това е педофил. Той захранва любопитството си с допълнителни сексуални материали”, обясни в студиото на „Здравей, България” комисар Явор Колев - началник отдел \"Трансгранична организирана престъпност\" в ГДБОП, цитира NOVA. „Имаме сигнали от няколко деца. Мъжът е задържан в петък. В момента се разследващите се опитват да разберат колко от общо 1500 деца са били въвлечени в сексуални престъпления”,добави комисар Явор Колев.И раздели сексуалните изнудвания се делят на два вида. Едното е изнудване на дете от педофил и тук целта е то да извършва сексуални действия и да привлича свои приятели. Другото изнудване се извършва от организирани престъпни мрежи към възрастни хора, на които се искат пари, за да не се разпространят кадрите.", "date": "2017.11.15", "title": "Педофил се преструва на жена, за да събира голи снимки на момичета"}
{"url": "http://www.novinite.bg/articles/152897/Amerikansko-semejstvo-izostavi-4-balgarcheta-sedmica-sled-kato-gi-osinovi", "text": "Двойка американци се отказа от току-що осиновените си четири българчета само седмица след като получи попечителството над тях.Държавната агенция за закрила на детето е алармирана за случая от служител на Дирекция \"Социално подпомагане\", предава OFFNews.bg Двете момичета и две момчета са на възраст между 9 и 14 години са биологични братя и сестри. Родени са от една и съща майка, три от тях са и от един и същ баща. Родом са от Северна България и са оставени в дом за сираци, а родителите им от години не са търсили контакт с тях, нито са се интересували как са. Освен че имат кръвна връзка, четиримата братя и сестри са емоционално привързани един към друг, затова е взето решение да бъде осиновени заедно.След години, прекарани в дома, интерес към тях проявява семейство американци, които изглеждат идеални кандидати-родители. Млади, образовани, неосъждани, със стабилни доходи, хубави професии и просторна къща с двор в щата Тенеси. Женени са от няколко месеца и нямат свои деца. Двамата са на възраст 37 и 38 години. Той е мениджър в голяма търговска компания, тя – учителка. Одобрени са от социалните работници като надеждни бъдещи родители и пристигат в България, за да вземат децата.Междувременно съдът разрешава осиновяването. Двойката решава да запази първото име на всяко дете, като добави второ собствено име и фамилията на семейството. В новите актове за раждане са вписани новите българо-американски имена, а в графите за родители – тези на мистър и мисис Х. Семейството взело децата от дома на 9 октомври. Наело мезонет в центъра на София, където да отседнат всички заедно, докато се опознаят, а след това да заминат за САЩ. Още първата вечер обаче атмосферата била сложна и напрегната. Най-голямото дете открито се съпротивлявало срещу осиновителите с обиди, жестове, присмех. Едно от по-малките му подражавало. След няколко дни това поведение било овладяно благодарение на усилията на специалистите от българската и от американската агенции по осиновявания, които били постоянно със семейството, консултирали ги, оказвали психологическа подкрепа и помагали за преодоляване на езиковата бариера.Според консултантите децата бързо осъзнали, че това поведение е ненужно и вредно за тях. Родителите обаче така и не успели да изградят връзка с братчетата и сестричетата и да ги приемат. Обяснявали това с езиковата бариера, макар да получавали съдействие за нея. Организиран бил уикенд със забавления, за да могат родителите да влязат в новата си роля. Консултантите от агенцията обаче споделят, че макар малчуганите значително да подобрили отношението към новите си мама и татко, самите осиновители като че не полагали усилия да се сближат с тях.\r\nМалко повече от седмица след съвместното съжителство, мъжът и жената съобщили, че искат да разтрогнат осиновяването. В молбата си посочват, че създалото се напрежение не е в интерес на децата и не могат да им осигурят семейството, от което имат нужда. Предлагат да останат да се грижат за тях тук, в България, докато се намери къде да бъдат настанени за постоянно. В същото време, отбелязват социалните работници, двамата имали заверени билети за 20 октомври. Психологът на екипа добавя, че състоянието, в което се намира двойката осиновители, едва ли гарантира сигурността на децата и моли ДАЗД да им осигури подходяща мярка за закрила.\r\nСлед писмото, със съдействието на ДАЗД в рамките на само един час, четирите изоставени деца са настанени в кризисен център. Там могат да получат подкрепа и помощ, докато са все още заедно, а не разделени. За подкрепата им се грижат екипи на още две услуги в общността.", "date": "2017.11.15", "title": "Американско семейство изостави 4 българчета седмица след като ги осинови"}
{"url": "http://www.novinite.bg/articles/152908/Po-40-leva-za-Koleda-davat-na-pensionerite", "text": "40 лeва Коледна добавка ще получат хората с пенсии до 321 лв. Това обяви министърът на труда и социалната политика Бисер Петков. Той който участва в дискусия на КНСБ, посветена на Европейския стълб за социални права.Петков заяви, че днес на заседанието на Министерски съвет ще предложи заедно с министъра на финансите Коледни добавки да получат пенсионерите с изплащан размер на пенсията за месец декември до 321 лв., включително, информира news.bg \"Това е линията на бедност, която се предлага за 2018 г. Разчетите на НОИ показват, че това са около 1 234 млн. пенсионери. Размерът на добавката е познатия от последните години - 40 лв. на пенсионер\", уточни министър Петков.Общо правителството ще отдели за Коледни добавки на пенсионерите 50 млн. лева.", "date": "2017.11.15", "title": "По 40 лева за Коледа дават на пенсионерите"}
{"url": "http://www.novinite.bg/articles/152935/Obshtinite-poluchavat-440-796-lv-za-razvitie-na-obrazovanieto", "text": "Правителството одобри допълнителни трансфери по бюджетите на общини в размер на 440 796 лв. Със средствата, заложени в бюджета на МОН, се финансират  дейности по националните програми „Оптимизация на училищната мрежа” и „Развитие на системата на предучилищното образование\", информира OFFNews. За националната програма „Оптимизация на училищната мрежа” са предвидени 38 076 лв. Те са за закриване или преобразуване на училищата, както и за създаване на средищни училища на територията на съответната община.За НП „Развитие на системата на предучилищното образование“ се предвиждат 402 720 лв. С тях ще се финансира организирането на допълнително обучение на деца от подготвителните групи в държавни и общински детски градини и училища. Целта е да се създадат условия за равен старт на децата при постъпването им в първи клас. Средствата са предназначени за 234 общински детски градини и училища.", "date": "2017.11.15", "title": "Общините получават 440 796 лв. за развитие на образованието"}
{"url": "http://www.novinite.bg/articles/152915/Dnes-e-den-bez-zaginali-peshehodci", "text": "По решение на Генералната асамблея на Организацията на обединените нации, всяка трета неделя от месец ноември се отбелязва Световният ден за възпоменание на жертвите от пътно-транспортни произшествия /ПТП/, информира ДАРИК.Ежегодно в резултат на инциденти по пътищата на нашата страна стотици хора губят живота си, хиляди получават тежки наранявания и боледуват продължително, значителен е и броят на пострадалите с увреждания за цял живот.На 15 ноември отдаваме дълбока почит към жертвите и изказваме съболезнования към близките на пострадалите. На този ден изразяваме и дълбоката си благодарност към лекарите, полицаите, пожарникарите и всички, които всеки ден оказват съдействие и помощ на пострадалите и се борят за техния живот.", "date": "2017.11.15", "title": "Днес е ден без загинали пешеходци"}
{"url": "http://www.novinite.bg/articles/152892/Vseki-treti-narushitel-na-patya-ne-spazva-ogranicheniyata-na-skorostta", "text": "Всеки трети нарушител на пътя шофира с превишена скорост. От началото на годината електронните фишове, издадени заради висока скорост, са над 320 000, съобщава Нова телевизия.За две денонощия мобилна камера, поставена на ремонтираната отсечка на Околовръстния път в София, е заснела над 200 нарушители на ограниченията на скоростта.  1034 камери следят дали шофьорите карат с превишена скорост. На територията на София има три стационарни камери и девет мобилни. Днес се очаква да бъде монтирана още една стационарна камера в столицата - на Околовръстния път. Според полицията и при толкова камери контролът е ефективен, като на месец установявали над 5000 нарушения.   Най-много шофьорите нарушават ограниченията на скоростта в София, Велико Търново, Варна, Бургас и Пловдив. Санкциите варират, като започват от 20 лв. и могат да стигнат хиляди. Нарушението може да коства и книжката на водача за три месеца. Междувременно проучвания в рамките на кампанията \"Алкохолът е лош шофьор\" разкриха профила на средностатистическия водач, който сяда зад волана пил. Той е на средна възраст, емоционално незрял, културно ограничен и търсещ самоутвърждаване.Жертвите при катастрофи, причинени вследствие на алкохола, намаляват. Ако през 2008 г. те са били 45, тази година са 12.Въпреки това остава висок процентът на водачите, склонни да седнат зад волана пили.", "date": "2017.11.15", "title": "Всеки трети нарушител на пътя не спазва ограниченията на скоростта"}
{"url": "http://www.novinite.bg/articles/152902/Pokazen-razstrel-na-narkodilar-v-Pernik", "text": "Показен разстрел на наркодилър събуди Перник.Убит е 25-годишният Робърт Величков, който е криминално проявен за притежание и разпространение на наркотици. Има и две присъди. Разстрелът е станал в центъра на Перник пред денонощен магазин около 3 часа тази нощ, предава NOVA. Робърт Величков е спряган за близък до пернишкия бандит Валентин Кирилов-Пуйката, чиито авери се издирват вече седмица по подозрение, че стоят зад серията взривове и обири на банкомати от началото на годината. Стрелецът все още се издирва. ", "date": "2017.11.15", "title": "Показен разстрел на наркодилър в Перник"}
{"url": "http://www.novinite.bg/articles/152922/Polovinata-balgari-izbirat-da-jiveyat-po-vremeto-na-Todor-Jivkov", "text": "Половината българи предпочитат да живеят по времето на социализма. Това става ясно от първата част от национално представително проучване на изследователски център \"Тренд\", пише news.bg Поставени в ситуация да избират, в кой период биха предпочели да живеят - в сегашния, след 10 ноември 1989 г. или в този преди промените, респондентите са напълно раздвоени. Двата периода са предпочитани по точно 41% от анкетираните.Данните от изследването сочат, че само една пета от анкетираните българи на възраст между 18 и 39 г. имат желание да живеят по време на социализма в България, докато над две трети от хората над 60 години биха предпочели периода преди 10 ноември. Това са само част от изводите на първата част от национално представително проучване на изследователски център \"Тренд\". Изследването е възложено на изследователския център от Андрей Ковачев - член на Европейския парламент от групата на ЕНП. 1005 пълнолетни българи са участвали в изследването , проведено между 18 и 26 октомври 2017 г. Използваният за изследването метод е \"лице в лице\".Независимо сериозният дял на хора, предпочитащи живот в периода преди 1989 г., по-голямата част от анкетираните смятат, че комунистическият режим е извършвал престъпления спрямо хората - 52%. Привърженици на обратната теза са 17%.Повечето от запитаните успяват да свържат периода преди 10 ноември 1989 г. с конкретни неща.Положителните оценки за периода на строя са свързани предимно със социалните постижения на режима. Изтъкнатите сред тях са: - работа за всеки (16%), спокойствие (11%), безплатно здравеопазване и образование (8% / 7%).Едва след това идват негативните асоциации за комунистическия режим в България. По-малка част от респондентите посочват лоши страни на политическата система като цензура и ограничаване на личните свободи (5%), репресии (4%), изолация и забрана за пътуване (2%).Изследователският център прави хипотезата, че заради факта, че по-младата част от анкетираните не са живели по времето на социализма, те се въздържат да го асоциират с нещо.Дяловете на отказ от отговор на въпроса сред най-възрастните обаче са минимални.Тествано е и отношението на анкетираните към различни исторически личности. И тук тенденциите се движат в положителна посока. Симпатии към комунистическите личности имат по-възрастните респонденти.Повечето хора одобряват Тодор Живков. Абсолютно всички са запознати с личността на Тодор Живков. 41% от хората отговарят, че отношението им към него е положително. 33% остават неутрални, избирайки възможната опция \"нито положително, нито отрицателно\" и едва 18% от респондентите имат отрицателно отношение към него. Най младите обаче имат по-скоро отрицателно отношение към тях.В отношението към личности от периода след 1944 г. респондентите от различни демографски групи показват сходно отношение. Андрей Луканов и Петър Младенов събират най-много отрицателни оценки. Оказва се, че във всички групи има положително положителното отношение към Желю Желев.", "date": "2017.11.15", "title": "Половината българи избират да живеят по времето на Тодор Живков"}
{"url": "http://www.novinite.bg/articles/152914/Yajcata-v-Pazardjik-dostignaha-50-stotinki", "text": "Яйцата в Пазарджик продължават да поскъпват, на места цената им достигна 50 стотинки. Засега сравнително лесно се намират и за 45, но не се знае дали ще е задълго. Търговци прогнозират и по-високи цени, като обясняват това с недостиг на стока, предаде ДАРИК. Въпреки високите цени търсенето не спада, а затруднения с доставките имат дори големите супермаркети, сладкарски цехове, ресторанти. В складовете на едро също не е рядкост отговор: \" без яснота кога ще има. Друг парадокс е, че цените на едро вече гонят тези на магазините. До дефицита се стигна след изтеглянето на големи партиди от три български ферми заради съмнения за фипронил. Освен това милиони яйца на европейския пазар бяха унищожени по същата причина.  В момента някои от магазините нямат никакви яйца, други спасяват ситуацията с т.нар. нестандартни – твърде малки или прекалено едри. Но ако доскоро те можеха да се купят по-евтино от другите, сега също са на баснословни цени – не по-малко от 35 стотинки бройката.", "date": "2017.11.15", "title": "Яйцата в Пазарджик достигнаха 50 стотинки"}
{"url": "http://www.novinite.bg/articles/152912/Spirat-vodata-v-chasti-ot-stolicata-na-16-noemvri", "text": "„Софийска вода” временно ще прекъсне водоснабдяването в някои части на столицата на 16 ноември 2017 г. (четвъртък).   Във връзка с монтаж на хидрофорна уредба до бл. 228 в жк „Красно село“ се налага спиране на водоподаването от 10:00 до 17:00 ч. на клиентите на „Софийска вода”, живеещи в района на бл. 228, бл. 228А, бл. 229, бл. 230, бл. 231.   Във връзка с подмяна на спирателен кран на бул. „Арсеналски“ в жк. „Лозенец“ се налага спиране на водоподаването от 10:00 до 20:00 ч. на клиентите на „Софийска вода”, живеещи в района на бул. „Арсеналски“ от ул. „Богатица“ до ул. „Славище“ , ул. „Славище“, ул. „Бяла“, ул. „Димитър Хаджикоцев“ от ул. „Бяла“ до ул. „Димитър Хаджикоцев“ №112.   Във връзка с подмяна на сградно водопроводно отклонение на ул. „Мъглен“ в жк. „Лагера“ се налага спиране на водоподаването от 10:00 до 16:00 ч. на клиентите на „Софийска вода”, живеещи в района на ул. „Мокренски проход“  от ул. „Мъглен“ до ул. „Смолянска“.   Във връзка с подмяна на спирателен кран на бул. „Мадрид“ в кв. „Подуене“ се налага спиране на водоподаването от 9:00 до 19:00 ч. на клиентите на „Софийска вода”, живеещи в района на бул. „Евлоги и Христо Георгиеви“ от ул. „Оборище“ до ул. „Мърфи“, бул. „Мадрид“ от бул. „Евлоги и Христо Георгиеви“ до ул. „Алеко Константинов“.   Във връзка с подмяна на спирателен кран на ул. „Братя Миладинови“ се налага спиране на водоподаването от 9:00 до 14:00 ч. на клиентите на „Софийска вода”, живеещи в района на ул. „Братя Миладинови“ от ул. „Св. Св. Кирил и Методий“ до бул. „Сливница“, ул. „Гривица“ от ул. „Братя Миладинови“ до бул. „Христо Ботев“.   Във връзка с подмяна на спирателен кран на ул. „Марина поляна“ в с. Бистрица се налага спиране на водоподаването от 9:00 до 17:00 ч. на клиентите на „Софийска вода”, живеещи в района на ул. „Марина поляна“ и ул. „Синчец“.   Във връзка с подмяна на спирателен кран на бул. „Илиянци“ в кв. „Военна рампа“ се налага спиране на водоподаването от 9:00 до 21:00 ч. на клиентите на „Софийска вода”, живеещи в района на бул. „Илиянци“ от ул. „Проф. Иван Георгов“ до №43.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - www.sofiyskavoda.bg/water_stops.aspx.   “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.11.15", "title": "Спират водата в части от столицата на 16 ноември"}
{"url": "http://www.novinite.bg/articles/152936/Balgarite-sredno-veche-jiveyat-po-dalgo-do-747-godini", "text": "\r\nСредната продължителност на живот на населението на България се увеличава до 74,7 години, детската смъртност в страната намалява, а коефициентът на плодовитост се задържа на близки до средните за страните-членки на ЕС нива. Това са част от изводите в отчета за 2016 г. за изпълнението на актуализираната Национална стратегия за демографско развитие на България (2012-2030 г.).\r\nПо данни на НСИ, към 31 декември 2016 г. населението на България е 7 101 859 души, което представлява 1,4% от населението на Европейския съюз. В сравнение с 2015 г. то е намаляло с 51 925 души, или с 0,7 на сто. Подобно на предходните години, понижението се дължи главно на отрицателен естествен прираст, а не на външна миграция.\r\nПрез 2016 г. в България са се родили 64 984 деца. В сравнение с 2015 г. броят им намалява с 966 или с 1,5 на сто. Средната възраст на жените при раждане на първо дете се увеличава от 26,9 години през 2015 г. на 27 години през 2016 г. Тоталният коефициент на плодовитост за поредна година се задържа на нива около 1,5. Средният брой живородени деца от една жена във фертилна възраст през 2016 г. е 1,54. За сравнение, през 2001 г. той е бил 1,24, а през 2015 г. - 1,53.\r\nДетската и общата смъртност се понижават. През 2016 г. са починали 423 деца на възраст до една година. Коефициентът на детска смъртност се е понижил до 6,5 промила, което е най-ниската регистрирана в страната стойност. През 2001 г. равнището на показателя е било 14,4 промила, през 2005 г. - 10,4 промила, а през 2015 г. - 6,6 промила. В сравнение с 2015 г., общият брой на починалите намалява с 2537 или с 2,3 на сто.\r\nПо отношение на стандарта и качеството на живот на населението се наблюдават позитивни промени. През 2016 г. годишният общ доход средно на лице от домакинство е бил 5167 лв., което е с 4,3% повече спрямо 2015 година. За периода 2008-2016 г. общият доход средно на лице от домакинство се увеличава близо 1,5 пъти.\r\n", "date": "2017.11.15", "title": "Българите средно вече живеят по-дълго, до 74,7 години"}
{"url": "http://www.novinite.bg/articles/152928/Jena-padna-v-asansorna-shahta", "text": "Инцидент с асансьор в столицата. Жена пропадна в асансьорната шахта в блок 17 в Студентски град. Сигналът е подаден малко след 11 часа. Пострадалата е на около 60 години. Според свидетели, шахтата на асансьора е била отворена и жената е пропаднала в нея. Все още не се уточнява от каква височина точно е паднала, както и какви са нараняванията ѝ. Пострадалата е закарана в болница, информира БНТ", "date": "2017.11.15", "title": "Жена падна в асансьорна шахта"}
{"url": "http://www.novinite.bg/articles/152966/Jena-postrada-pri-katastrofa-dvijenieto-po-patya-Sofiya-Varna-e-ogranicheno", "text": "Жена на 58 години от Варна е пострадала при катастрофа между тежкотоварен и два леки автомобила. Инцидентът стана на главния път София-Варна, в близост до ОМВ-Търговище. Служители на Пътна полиция провеждат оглед на местопроизшествието. Движението по главния път се осъществява в едната лента, като се регулира от пътни полицаи. Пострадалата е прегледана в областната болница в Търговище, няма опасност за живота й. Установени са фрактури на ребра.", "date": "2017.11.15", "title": "Жена пострада при катастрофа, движението по пътя София-Варна е ограничено"}
{"url": "http://www.novinite.bg/articles/152981/Balgarskata-Koleda-zamesena-v-opit-za-izmama", "text": "В Администрацията на президента са получени сигнали за предполагаема измамна схема, използваща името на \"Българската Коледа\". От прессекретариата на държавния глава информират, че организаторите на благотворителната инициатива на държавния глава не са упълномощавали нито хора, нито фирми да осъществяват дейност по набиране на нови лица на Кампанията, предаде ДАРИК. Дейността на рекламна филмова къща \"Златен лъв\" ЕООД, която провежда кампания в социалните мрежи за набиране на нови лица за \"Българската Коледа\", е опит за злоупотреба и измама с името на благотворителната инициатива, заявяват от прессекретариата на държавния глава. Администрацията на президента се е обърнала към компетентните органи за предприемане на необходимите действия по случая, за предотвратяване и преустановяване както на злоупотреби, така и уронване доверието в инициативата. От институцията молят хората да бъдат предпазливи и при получаване на подобно предложение да проявят съобразителност и своевременно да информират съответните компетентни органи, с оглед предотвратяване на измама, се посочва в съобщението.", "date": "2017.11.15", "title": "„Българската Коледа” замесена в опит за измама"}
{"url": "http://www.novinite.bg/articles/152949/Padnalata-jena-v-asansorna-shahta-e-s-opasnost-za-jivota", "text": "Има опасност за живота на 61-годишната жена, пострадала при авария на асансьор в Студентски град, съобщиха от УМБАЛ \"Св. Анна\" - София АД, където е приета пострадалата. Пациентката е приета в реанимация. Стабилизирана е и е контактна, предаде БНТ.", "date": "2017.11.15", "title": "Падналата жена в асансьорна шахта е с опасност за живота"}
{"url": "http://www.novinite.bg/articles/152879/Ministrite-obsajdat-demografiyata-zemedelieto-i-zashtitata-ot-bedstviya", "text": "Демографската картина и състоянието на земеделието ще обсъждат министрите на днешното си заседание, преадде Нова телевизия.Кабинетът ще отпусне над 720 000 лева, които ще бъдат доброволно дарени на различни държави като хуманитарна помощ.Очаква се Министерският съвет да гласува и промени в организацията на доброволците, които помагат при бедствия и аварии, а също и правилата, които уреждат заплащането им.В момента доброволците получават минималните 2.78 лева на час - ако се обучават до 10 дни. И двойно повече - ако изпълняват задачи по спасяване по време на бедствия, също до 10 дни. ", "date": "2017.11.15", "title": "Министрите обсъждат демографията, земеделието и защитата от бедствия"}
{"url": "http://www.novinite.bg/articles/152976/Vijda-se-krayat-na-remontite-v-Sofiya", "text": "Край на ремонтите в София за тази година. В събота, цели два дни по-рано от обещаното, ще бъде прерязана лентата по бул. „Княз Александър Дондуков”. Столичният кмет Йорданка Фандъкова съобщи, че в четвъртък се пуска движението по бул. „Тодор Каблешков”. От общината обещават, че до края на месеца и площадът пред НДК също ще е готов за европредседателството, информира ДАРИК. В средата на есента идва и големият финал на ремонтите в столицата. Още на 16 ноември машините отстъпват място на автомобилите по бул. „Тодор Каблешков”. Кметът на София Йорданка Фандъкова обясни, че довършителни дейности ще има до края на месеца. Ще се довършват тротоарите и ще се правят други довършителни работи, но движението ще бъде пуснато, обясни градоначалникът. Най-чаканото събитие за софиянци ще бъде факт в събота. След редица изменения във проекта, отлагания на завършването, поправки на извършения ремонт, близо половин година след началото на обновлението движението по бул. „Дондуков” ще бъде пуснато. \"И там до края на месеца ще продължат довършителните дейности по тротоари, изчистване на детайли\", каза кметът. Все още не е ясно обаче какво е качеството на тазгодишните ремонти в града.  \"След приключването на обектите ще започне тяхното приемане, тоест ще минат комисиите, ще огледат всичко дали е наред. Това предстои\", подчерта Фандъкова.До края на ноември ще приключи и работата по бул. „Монтевидео” в „Овча купел”, както и по площада пред НДК, през който след месец и половина ще минават европейските ни гости.", "date": "2017.11.15", "title": "Вижда се краят на ремонтите в София"}
{"url": "http://www.novinite.bg/articles/152961/Da-pomognem-na-Borislav-ot-Stara-Zagora", "text": "Историята на 75-годишния Борислав от Стара Загора отприщи вълна от съпричастност в социалната мрежа. Щастлива съм, че гражданското общество пое инициативата и много хора са готови да помогнат, сподели Ели Русева, която се грижи за болния възрастен мъж.   С него тя се запознала преди две години на улицата и оттогава му помага да преживява. Мъжът е с голям процент увреждания, трудноподвижен, има и ТЕЛК-ово решение. Няма обаче нормални старини. Дълги години бил бездомник след роднинска подялба по неговите думи, разказва Ели. Има сестра, която живее във Варна и съпруга, но и с двете не поддържа отношения. Години наред живял на жп гарата, после делял фургон с друг бездомник. Той обаче починал, а дядо Борислав се оказал отново на улицата. Приютен е в помещение на приземен етаж, макар че адресната му регистрация е от мястото, където е бил фургона. Изгубил документа си за самоличност, а след смяната му се оказало, че някой е внесъл две коли на негово име и сега болният и самотен старозагорец дължи данъци за това.   Първата година от запознанството си с Борислав Ели организирала акция за набиране на най-необходимото. Хората донесли ел.уреди, мебели, пари, но след време се оказало, че мъжът не може да плаща тока си. Спрян е от близо две години, топли се на едно кандило, има и газова бутилка, с която се отоплява понякога, разказва Ели, която зарежда бутилката редовно. Наемът за помещението, в което живее мъжът е 50 лева, но то не е пригодено за обитаване и затова хазяйката иска той да го напусне, уточнява жената, която се грижи за Борислав. Днес обаче тя е благодарна, че младо момиче  предложило оглед на помещение с големина 12 кв м и наем 60 лева. На първия етаж е, няма стълби, което е добре, защото Борислав е трудноподвижен, с две патерици, споделя Ели. С нея се свързали и други хора, които са готови да помогнат на нуждаещия се старозагорец-жена обещала да бъде монтиран климатик, а тя да поеме разходите за тока. До момента грижи за самотника полагали и от Фондация „От любов към България”, които плащали храната от социалните.Преди години мъжът бил настанен в Дома на инвалида, но не желае да се връща отново там или да бъде настанен в друг социален дом.  С Ели Русева по-рано през деня се свързал и секретарят на общината Делян Иванов. За Борислав би било най-добре ако бъде настанен в общинско жилище, силно се надявам, добавя тя.   Който желае да помогне на Борисалв може да го намери в мазето на блока, който се намира на пресечката на ул.”Димитър Наумов” и „Граф Игнатиев”/сградата е на гърба на ОББ и РИМ/.", "date": "2017.11.15", "title": "Да помогнем на Борислав от Стара Загора!"}
{"url": "http://www.novinite.bg/articles/152925/4-vida-droga-otkriha-v-doma-na-26-godishen-v-Sofiya", "text": "Дилър на наркотици е задържан при спецоперация на полицаи от столичното Четвърто РУ. Задържането е станало на 7 ноември, но от МВР съобщават едва днес, предава news.bg. Спецоперацията е проведена на територията на ж.к. \"Лозенец\". Задържаният е 26-годишен с инициали З.С. от София.Претърсено е жилище, обитавано от мъжа, полицаи намерили и иззели вещество на бучки и прах, таблетки, пластмасови кутийки с бяло прахообразно вещество, множество полиетиленови пликчета, съдържащи тревиста маса, както и електронна везна.След назначени експертни справки са установени видът и количеството на наркотиците - 21.80 г кокаин, 17.69 г хероин, 292 таблетки амфетамин с общо тегло 372.14 г и 185.96 г марихуана.Той е задържан за 72 часа. З.С. е в изпитателен срок по влязла в сила условна присъда за същото престъпление.Повдигнато му е обвинение по чл. 354 а от НК.", "date": "2017.11.15", "title": "4 вида дрога откриха в дома на 26-годишен в София"}
{"url": "http://www.novinite.bg/articles/152894/EK-izliza-s-doklad-za-Balgariya-i-Rumaniya-dnes", "text": "Европейската комисия ще представи днес годишния доклад за България и Румъния по механизма за сътрудничество и проверка, предаде БНТ, информира OFFNews.bg Той дава оценка на реформата в правосъдието и борбата с корупцията и организираната престъпност.Председателят на Европейската комисия Жан Клод Юнкер коментира предварително, че докладът за България ще бъде \"много положителен\".В предишния ЕК ни отправи 17 препоръки.Според комисаря по правосъдието Вера Йоурова целта на механизма е да се постигне устойчив напредък, който да повиши доверието на българите в съдебната система. Брюксел следи с особен интерес делата срещу бивши и настоящи политици и висши магистрати.Председателят на комисията Жан-Клод Юнкер нееднократно е обещавал механизмът за сътрудничество и проверка за България да отпадне до края на мандата на сегашната комисия, т. е. до края на 2019 г. Очаква се той да бъде заменен с общоевропейски механизъм, който да следи правосъдните системи във всички членки на ЕС.Традиционно докладът за България се представя през януари. Тази година той беше изтеглен по-рано, за да не съвпадне с началото на българското председателство на Съвета на ЕС.", "date": "2017.11.15", "title": "ЕК излиза с доклад за България и Румъния днес"}
{"url": "http://www.novinite.bg/articles/152926/Dokladat-na-EK-Balgariya-ima-napredak-no-tryabva-oshte-rabota", "text": "Европейската комисия представи днес новия доклад за напредъка на България по механизма за сътрудничество и проверка. Отчита се изпълнението на 17-те препоръки на комисията в доклада от януари, предаде Нова телевизия.\"Има напредък в много области, но е необходима още работа. България е изпълнила или е постигнала напредък по няколко от нашите препоръки, но все още не по всички. Разчитам на правителството на България да изпълни всички замислени реформи и да избегне забавяния, за да се постигне напредък към целта да се сложи край на механизма в рамките на мандата на тази комисия\", коментира зам.-председателят на ЕК Франс Тимерманс, цитиран в съобщение на институцията.В днешния доклад се отбелязва, че е постигнат значителен напредък по отправените препоръки. Макар политическата несигурност да доведе до забавяния в изпълнението на реформите в началото на годината, процесът се ускори от май насам.\"Предстои да се видят окончателните резултати в области, изискващи законодателни реформи и действия от страна на правителството, като например борбата с корупцията. През тази година бяха осъществени важни промени и в съдебната система, особено избирането на нов състав на Висшия съдебен съвет. Въздействието от тази стъпка следва да започне да се проявява през следващата година\", пише в документа.Въпреки че ЕК все още не може да заключи, че показателите са изпълнени в задоволителна степен, тя остава на мнение, че при непрекъснати политически насоки и решимост за постигане на напредък в реформата, България следва да може да изпълни оставащите препоръки и да отговори задоволително на показателите в близко бъдеще.Комисията ще оцени напредъка отново към края на следващата година. ", "date": "2017.11.15", "title": "Докладът на ЕК: България има напредък, но трябва още работа"}
{"url": "http://www.novinite.bg/articles/152929/Glavchev-gotov-da-prerazgleda-nakazanieto-na-Korneliya-Ninova", "text": "Димитър Главчев бил склонен да свика извънреден председателски съвет и да преразгледа наказанията, които наложи на Корнелия Нинова и Антон Кутев, отстранявайки ги от залата. В знак на протест парламентарната група на БСП напусна днешното заседание и обяви начало на подписка за отстраняване от поста на председателя на НС.Това съобщи в кулоарите председателят на ПГ на ГЕРБ Цветан Цветанов след заседание на председателския съвет.За всеки един от нас е ясно, категоричен обаче е той, че имаше умишлена провокация от страна наБСП, която да промени целия дневен ред на парламента и да коментираме теми, които не са в него.Цветанов обясни, че на председателския съвет не се е стигнало до единно решение по днешния казус, но има процедура, която дава право на отстранените депутати да обжалват решението. До момента такова искане нямало внесено в деловодството на парламента. Ако бъде направено, самият той бил склонен да го подкрепи. Освен това, по думите му, е нужно да се вземе мъдро решение. Според председателя на ПГ на ГЕРБ обаче няма основание сега за оставка на Димитър Главчев, той се справя добре, а управляващото мнозинство стои зад парламентарния председател.В тази ситуация всички ние трябва да участваме в намаляване на напрежението, убеден е Цветанов. Така той отговори и на въпроса дали скандалът днес ще попречи на разговорите с БСП за промените в конституцията.Цветан Цветанов припомни също, че по искане на левицата са включени в програмата на НС предложените от опозицията промени в закона за приватизацията.", "date": "2017.11.15", "title": "Главчев готов да преразгледа наказанието на Корнелия Нинова"}
{"url": "http://www.novinite.bg/articles/152931/Mustafa-Karadaja-obvini-GERB-v-dvoen-arshin", "text": "ГЕРБ имат двоен аршин, отстраняването на лидера на най-голямата опозиционна партия е знаково. Това коментира председателят на  Мустафа Карадайъ в парламента, предава ДАРИК.  Той не даде конкретен отговор дали  ще подкрепи искането на левицата за оставка на председателя на Народното събрание Димитър Главчев след отстраняването на председателя на БСП Корнелия Нинова от пленарното заседание.Основният проблем, който се очерта днес вътре в залата в Народното събрание, е свързан с двойния аршин, с двойния стандарт на ГЕРБ и двойния стандарт и двойния аршин на г-н Главчев, каза Карадайъ. През последните няколко месеца има усещането, че институцията председател на НС липсва в парламентарната ни република, г-н Главчев днес се опита да го потвърди, коментира той. Председателят на  отбеляза, че Корнелия Нинова и Данаил Кирилов са цитирали едни и същи медийни публикации, но е имало различно отношение и поведение към тях. Досега предупреждавахме, че демокрацията в страната е в опасност, каза председателят на ДПС. \"Нашата оценка за това, което се случва през последните няколко месеца в страната е следната - ние досега предупреждавахме, че демокрацията в страната е в опасност, а днес можем да кажем, че демокрацията е в криза\", подчерта лидерът на ДПС.По конституция България е парламентарна република, а всеобщо е усещането за премиерска република, добави той. Отстраняването на лидера на най-голямата опозиционна партия също има своя знак в тези процеси, посочи Карадайъ.", "date": "2017.11.15", "title": "Мустафа Карадайъ обвини ГЕРБ в двоен аршин"}
{"url": "http://www.novinite.bg/articles/152967/BSP-cherpi-uverenost-za-vota-na-nedoverie-ot-Doklada", "text": "\r\nКрум Зарков определи мониторинговия доклад като провал\r\n\"В Доклада ясно е отбелязано, че няма нито една изпълнена препоръка от тези, които бяха определени януари месец\". Това депутатът от  Крум Зарков коментира мониторинговия доклад в кулоарите на парламента.\r\nСпоред него , защото в Доклада било ясно заявено, че законодателния процес е хаотичен и недобре подготвен и генерира скандали.\r\n\"За 17- ти път ЕК ни каза: \"Добре е, но опитайте пак\", добави Зарков.\r\nСоциалистът заяви, че работата предстояла, защото съдебна реформа не е завършена и това се констатирало от доклада.\r\n\"Този доклад е провал\", категоричен беше Зарков.\r\nТой каза, че сега са още по-уверени за вота на недоверие.\r\nПо думите му докладът е обективен, защото в него се констатирало, че нито една от 17-те препоръките не била изпълнена. Обективен бил, но не в благоприятния за управляващите смисъл.\r\n", "date": "2017.11.15", "title": "БСП черпи увереност за вота на недоверие от Доклада"}
{"url": "http://www.novinite.bg/articles/152937/Ungariya-shte-legalizira-tajvanski-oficialni-dokumenti-za-Balgariya", "text": "Унгарският търговски офис в Тайпе ще легализира официални тайвански документи, предназначени за ползване в България, предвижда проект на договор между двете страни, предава OFFNews. Сключването на договора бе одобрено на днешното заседание на Министерския съвет, като правителството упълномощи заместник министър-председателя по правосъдната реформа и министър на външните работи Екатерина Захариева да проведе преговорите и да го подпише.България неотклонно се придържа към принципа за „един Китай“, признава Тайван като неделима част от Китай и не поддържа дипломатически отношения с Тайпе. Това налага определени ограничения във връзките с Тайван, в т.ч. и по отношение на легализирането на тайвански документи, предназначени за ползване в България.Към настоящия момент, за да бъдат валидни в България и да могат да послужат пред българските институции, издадени от тайванските власти документи на български граждани, следва да имат поставен щемпел на „Министерството на външните работи на Тайван“. След това е необходимо да бъдат заверени от Представителството на Тайван в Атина, Гърция, а подписът и заверките на тайванското представителство в Атина да се заверят и от консулската служба на България в гръцката столица.Сключването на договора между България и Унгария значително ще улесни българските граждани и ще стимулира установяването и развитието на бизнес контакти с тайвански граждани, без да противоречи на принципа за признаване на „един Китай“. Според договора, официалните тайвански документи, предназначени за ползване в България, ще бъдат легализирани от унгарския търговски офис в Тайпе, след което дирекция „Консулски отношения“ на МВнР ще заверява подписите и печатите на унгарските служители. Това е поредната конкретна мярка, предприета от правителството, насочена към облекчаване и ускоряване на административното обслужване на гражданите и бизнеса не само в страната, но и в чужбина.", "date": "2017.11.15", "title": "Унгария ще легализира тайвански официални документи за България"}
{"url": "http://www.novinite.bg/articles/152905/Otstraniha-Korneliya-Ninova-ot-zasedanieto-na-Narodnoto-sabranie", "text": "Лидерът на БСП Корнелия Нинова беше отстранена от заседанието на Народното събрание. Наказанието наложи председателят на парламента Димитър Главчев, който видя обидно поведение към министър-председателя в четената от Нинова декларация.С отстраняване за две заседания беше наказан съпартиецът й Антон Кутев, който скочи да я защити, цитира NOVA. След скандал в залата заседанието беше принудително прекъснато.В момента депутатите от БСП решават дали да поискат официално оставката на Димитър Главчев.Ако това се случи, ще е за втори път с този парламентарен председател. Паралелно при него в момента са се събрали шефовете на парламентарните групи, които търсят изход от ситуацията.", "date": "2017.11.15", "title": "Отстраниха Корнелия Нинова от заседанието на Народното събрание"}
{"url": "http://www.novinite.bg/articles/152938/Kvorumat-v-parlamenta-spasen-na-kosam", "text": "Парламентът закрепи на косъм днес кворума след бурните скандали в Народното събрание.Две поименни проверки и една 30-минутна почивка бяха нужни, за да се успокоят страстите и депутатите да се съберат.В зала се регистрираха 122 депутати, а освен това беше и гласувано единодушно работното време на депутатите да бъде удъжлено до 16 часа.Причина за споровете днес в парламента бяха действията на председателя на НС Димитър Главчев, който отстрани лидера на БСП от заседанието заради нейно изказване от трибуната.Това ядоса цялата група на БСП, които демонстративно напуснаха зала и казаха, че днес няма да се регистрират. Също така социалистите поискаха и оставката на парламентарния шеф Димитър Главчев.", "date": "2017.11.15", "title": "Кворумът в парламента спасен на косъм"}
{"url": "http://www.novinite.bg/articles/152904/Ot-dnes-shoforite-u-nas-zadaljitelno-sas-zimni-gumi", "text": "От днес шофьорите в България са задължени да карат със т.нар. зимни гуми. Допустимо е да се шофира и с летни гуми, но тогава грайферът следва да бъде минимум 4 мм. Освен у нас подобно задължение, разписано в закон, има и в още няколко държави от ЕС - Естония, Финландия, Литва, Латвия, Словения, Швеция и Хърватия. Важно е да се знае, че обикновено тази отговорност важи не само за местните водачи, но и за онези, които управляват чуждестранни коли, съобщиха от Европейския потребителски център България. Промени има и в Германия, където от следващата година зимните гуми, произведени след 31 декември 2017 г. трябва да имат специален символ (планина със снежинка). Гуми, произведени преди края на тази година, маркирани с „M & S“, могат да се използват като зимни до 30 септември 2024 г. След това трябва да се слагат само зимни гуми, които са с алпийския символ. Държави, в които използването на зимни гуми е разписано в закон: Естония Зимните гуми там са задължителни между 1 декември и 1 март. В зависимост от природните и пътни условия те могат да се ползват и за по-дълъг срок - между 15 октомври и 31 март. Финландия Зимните гуми за колата са задължителни за периода между 1 декември и края на февруари. Ако ще слагате гуми с шипове, не забравяйте, че това е разрешено между 1 ноември и първия понеделник след Великден. Грайферите трябва да са поне 3 мм дълбоки. Латвия Между 1 декември и 1 март по пътищата там трябва да се движат само коли, оборудвани с гуми, подходящи за зимни условия. Това означава, че грайферите трябва да са поне с 4 мм дълбочина. Гуми с шипове са забранени между 1 май и 1 октомври. Литва Зимните гуми са задължителни между 10 ноември и 1 април. Според местните разпоредби грайферите трябва да бъдат дълбоки поне 3 мм. Ново изключение от стандартното правило е, че мотоциклетите, мотопедите и АТВ-ата могат да използват летни гуми между 1 март и 30 ноември, но само ако на пътя няма сняг или лед. Словения Между 15 ноември и 15 март, както и при силен снеговалеж или поледица извън този период, колите трябва да са оборудвани със зимни гуми. Другият вариант е да се шофира с летни гуми, но в багажника да имате вериги за сняг за всеки случай. Минималните грайфери трябва да са поне 3 мм. Швеция Зимните гуми там са задължителни между 1 декември и 31 март. Грайферите им трябва да са поне 3 мм дълбоки. Правилата се отнасят и за всички чуждестранни коли, които минават през територията на Швеция. Гумите с шипове могат да се ползват между 1 октомври и 15 април или ако зимните условия на пътя го налагат. Хърватия Зимните гуми и зимното оборудване са задължителни в периода 15 ноември – 15 април. Това задължение се отнася до всички моторни превозни средства, независимо от природните условия или пътя. В случай на нарушение на правилата за шофиране през предстоящия сезон шофьорите могат да бъдат глобени в размер на 700 куни (приблизително 106 евро). Държави, където зимните гуми са задължителни, ако това се налага от метеорологичните условия: Германия От 2010 г. в Германия е задължително поставянето на зимни гуми при поледица, киша, хлъзгав път. Грайферите трябва да са с поне 1,6 мм дълбочина. При положение, че метеорологичните условия са по-меки от обикновено, може да останете и с летни гуми. Гумите с шипове не са позволени, защото могат да повредят настилката. Важно е да се знае, че ако законът се нарушава и зимните гуми са необходими, но не са поставени, то глоба грози и шофьора, и собственика на колата. Санкцията за водача е 60-120 евро, а за притежателя на возилото – 75 евро. Според последните промени, които влизат в сила от следващата година, зимните гуми, произведени след 31 декември 2017 г. трябва да имат специален символ (планина със снежинка). Гуми, произведени преди края на тази година, маркирани с „M & S“, могат да се използват като зимни до 30 септември 2024 г. След това трябва да се слагат само зимни гуми, които са с алпийския символ. Австрия Между 1 ноември и 15 април колите трябва да са със зимни гуми, ако природните условия го налагат. Тези гуми трябва да са и на четирите колела, когато пътищата са покрити със сняг или лед. Гуми с шипове могат да се ползват между 1 октомври и 31 май. В този случай има ограничение в скоростта на движение (до 100 км/ч по магистралата), като превозното средство трябва да е обозначено, че е оборудвано с такива гуми. Стикерът се купува от автомобилни клубове или бензиностанции. Употребата на вериги вместо зимни гуми се разрешава само ако пътят е постоянно или почти постоянно покрит със сняг или лед. Люксембург От 1 октомври 2012 г. зимните гуми са задължителни, когато има сняг или поледица на пътя. Норвегия Няма задължение колите да са със зимни гуми, но в същото време те трябва да отговарят на зимните условия. От 1 ноември (или още от 15 октомври в северната част на държавата), шофьорите имат право да използват гуми с шипове, без да бъдат глобявани. В района на Осло, Берген и Тро̀нхейм обаче водачите трябва да плащат екотакси. След първия понеделник след Великден това оборудване трябва да бъде свалено. Словакия Зимните гуми са задължителни за автомобили с маса под 3,5 тона при зимни условия – ако по пътя има лед, сняг или е замръзнал. Румъния Зимните гуми са задължителни по пътища, покрити със сняг, лед или поледица. Тези гуми се поставят на всички колела. Чехия От 1 ноември до 31 март автомобилите трябва да са със зимни гуми, ако на пътя има повече сняг или поледица. Дълбочината на грайфера им трябва да е поне 4 мм. Гуми с шипове не са разрешени. Държави, в които зимните гуми са задължителни, само ако има знак на пътя за това: Франция Зимните гуми по принцип не са задължителни, освен ако няма поставен специален пътен знак с думите „pneus neige admis“. Испания Като цяло зимните гуми не са задължителни. Такива се слагат когато има специално разпореждане на местните власти или специфичен знак – най-често в по-високите места. Италия \r\n", "date": "2017.11.15", "title": "От днес шофьорите у нас - задължително със зимни гуми"}
{"url": "http://www.novinite.bg/articles/152911/EK-shte-publikuva-doklada-si-za-napredaka-na-Balgariya", "text": "Европейската комисия ще публикува днес най-новия си доклад относно стъпките, предприети от България в изпълнение на ангажиментите си по отношение на правосъдието и вътрешните работи в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г., се казва в прессъобщение от ЕК, предаде Нова телевизия.В днешния доклад се разглежда конкретно постигнатият напредък по изпълнение на 17-те препоръки, отправени от Комисията в доклада по МСП от януари 2017 г.  ", "date": "2017.11.15", "title": "EК ще публикува доклада си за напредъка на България"}
{"url": "http://www.novinite.bg/articles/152945/Belejim-rast-na-BDS-ot-5-pri-Selsko-gorsko-i-ribno-stopanstvo", "text": "Правителството прие годишния доклад за състоянието и развитието на земеделието за 2017 г. През 2016 г. се бележи реален ръст от 5,3% при брутната добавена стойност (БДС), създадена в отрасъл \"Селско, горско и рибно стопанство\". Тя възлиза на 3,817 млрд. лева по текущи цени.Предварителни данни сочат, че през първото тримесечие на 2017 г. БДС, формирана от аграрния отрасъл, се запазва на същото ниво като същият период на 2016 г. През второто тримесечие от 2017 г. има ръст от 0,9 процента спрямо миналата година.Стойността на брутната продукция от отрасъл \"Селско стопанство\" за 2016 г. е 7,32 млрд. лева, с 5,3% под нивото от предходната година. При продукцията от растениевъдството има намаление с 2,1% на годишна база, а тази от животновъдството - с 12,7%. От пресцентъра на Министерски съвет обясняват, че това се дължи на пол-ниските цени на повечето селскостопански продукти.През миналата година се отчита увеличение както на износа с 8,2%, така и на вноса на селскостопански стоки с 4,9% спрямо 2015 г. Заради по-големият износ, традиционно положителното търговско салдо в аграрната търговия на страната бележи ръст от 17,1% в сравнение с 2015 г., достигайки близо 1,2 млрд. евро.През първите 6 месеца от 2017 г., по предварителни данни, салдото в търговията с аграрни стоки възлиза на 60,4 млн. евро. През 2016 г. както и през първото полугодие на 2017 г. страната изнася най много зърно и маслодайните семена, следвани от растителни мазнини, хлебни и тестени сладкарски изделия, тютюн и тютюневи изделия, птиче месо и др.За Кампания 2016 през юни 2017 г. Европейския фонд за гарантиране на земеделието и от националния бюджет са наредени 1,68 млрд. лева. През 2016 г. стартира реалното изплащане на средства по Програмата за развитие на селските райони за програмния период 2014-2020 г.Общият размер на изплатените публични средства по ПРСР през годината е 364,8 млн. лева. В подкрепа на земеделските производители в страната през 2016 г. са предоставени 213,5 млн. лева под формата на държавни помощи, в т. ч. изплатени 106,6 млн. лева по схеми за държавни помощи от ДФ \"Земеделие\", 36 млн. лева - приспаднати от преотстъпване на корпоративен данък с цел инвестиции в земеделските стопанства, и 70,9 млн. лева - по схема за намалена акцизна ставка върху газьола, използван при първично селскостопанско производство.", "date": "2017.11.15", "title": "Бележим ръст на БДС от 5% при \"Селско, горско и рибно стопанство\""}
{"url": "http://www.novinite.bg/articles/152971/Samolet-kacna-avarijno-zaradi-patnik-s-halyucinacii", "text": "Самолет на китайска авиокомпания извърши аварийно кацане заради пътник, който получил халюцинации от стреса в работата.По време на полета 22-годишният пътник скочил от мястото си и започнал да вика, че го преследват и самолетът е пленен, информира Нова телевизия.„Те се опитват да ме убият. Някои имат ножове, а някои пистолети. Те завзеха самолета“, викал младежът.Екипажът и служителите по сигурността в самолета не успели да го успокоят. Така самолетът трябваше да извърши аварийно кацане на летището в град Чанша, където пътникът бе свален, пише РИА Новости, цитирана от БГНЕС.Роднините му твърдят, че напоследък той бил емоционално неустойчив заради проблеми в работата. Младежът няма криминално досие. ", "date": "2017.11.15", "title": "Самолет кацна аварийно заради пътник с халюцинации"}
{"url": "http://www.novinite.bg/articles/152977/Koncesiite-maksimum-po-35-godini-reshiha-deputatite", "text": "Депутатите приеха на второ четене промени в Закона за концесиите, според които срокът за концесия за строителство и за услуги не може да бъде по-дълъг от 35 години, а за концесия за ползване - по-дълъг от 25 години, освен ако със специален закон е предвиден друг срок. С промените срокът на концесията може да се удължава при условие, че не е по-дълъг от една трета от този, определен в концесионния договор.В него се посочва максимален срок, както и всички допустими удължавания. Депутатите решиха срокът на концесия за строителство и услуги да не може да е по-дълъг от времето, необходимо на концесионера за възвръщане на направените инвестиции и на разходите по експлоатация на строежа. А срокът на концесия за ползване се съобразява с вида и техническите особености на обекта, както и с времето за поддържане на обекта в експлоатационна годност. Припомняме, че на 2 февруари президентът Румен Радев наложи вето върху Закона за концесиите с мотив, че е бил приет в последните часове на 43-тото Народно събрание с минимално мнозинство. Според него той съдържа разпоредби, които поставят под въпрос принципите на правовата държава и местното самоуправление, и въвежда широки граници на субективизъм и възможности за корупционни практики.\r\n", "date": "2017.11.15", "title": "Концесиите - максимум по 35 години, решиха депутатите"}
{"url": "http://www.novinite.bg/articles/152916/Tovarni-velosipedi-tragvat-iz-Varna", "text": " се включва в европейски проект, чиято цел е стимулиране употребата на товарни велосипеди. Тази година Община  е поканена да участва като  партньор в проекта City charger cargo byke ( оварно колело, променящо града) по програма „Хоризонт 2020” на Европейската комисия. Участието на  в проекта, заедно с още 20 европейски градове, ще бъде гласувано на днешното заседание на комисията „Финанси и бюджет” към Общинския съвет, предаде ДАРИК. Представянето и приложението на товарните колела в града в голям мащаб се оказа голяма промяна за градовете, което допринесе за подобряване представата за колоезденето, повишаване на общото ниво на колоездачите (както за товари, така и за пътници), градското пространство се използва по-успешно и се подобрява качеството на въздуха, нивото на безопасност и качеството на живот, се посочва в концепцията на проекта. Водеща организация в реализацията на City charger cargo byke е Австрийската агенция за изследване на мобилността, а партньори са 21 града в Европа. Сред тях са Берлин, Виена, Копенхаген, Осло, Лисабон, Кембридж, Страсбург и Дубровник. Общият бюджет на проекта е близо 3,8 милиона евро. Индикативният бюджет на  към момента е до 50 000 евро, като съфинансиране не се изисква. В дневния ред на днешното заседание на финансовата комисия е включено и предложение на кмета Община  да подпомогне финансово пострадалите от наводнения общини Бургас  и Камено като знак на съпричастност. От бюджета на местната община ще бъдат преведени 80 000 лева за Бургас и 10 000 за Камено. Средствата ще са справяне с щетите и подпомагане на пострадалите.\r\n Осигуряването на средства за ремонтни дейности на пътя  – Добрич също фигурира в дневния ред на заседанието. Предвижда се от общинския бюджет да бъдат отпуснати до близо 5 000 лв. с ДДС за полагане на хоризонтална маркировка на пътната отсечка, попадаща в границите на града. Бюджетната комисия ще разгледа и предложението търговските дружества с общинско участие в капитала да внесат в общинската хазна общо 600 000 лева от дивидентите си за миналата година. Сумата е планиран приход, срещу който е разчетен бюджетен разход. Предвид финансовото състояние на лечебните заведения и социалната политика на Община , кметът предлага същите да бъдат освободени от внасяне на дивидент от печалбата за 2016 г. От годишните отчети на нелечебните заведения със 100 % общинско участие в капитала е видно, че положителен финансов резултат отчитат три дружества. „Пазари” е на плюс със 527 000 лева, „Дворец на културата и спорта” реализира печалба от 179 000, а „Обреди” – 117 000 лева. Планът на приходите е бъде изпълнен, ако и трите дружества отчислят 78,6 на сто от печалбата си. Това прави 404 736 лева за „Пазари”, 137 472 за „Дворец на културата и спорта” и 89 856 лева за „Обреди”. Комисията „Финанси и бюджет” ще заседава в 14,00 часа. Заседанието ще е изнесено и ще се проведе в Икономическия университет. ", "date": "2017.11.15", "title": "Товарни велосипеди тръгват из Варна"}
{"url": "http://www.novinite.bg/articles/152940/Harchim-kato-ludi-povreme-na-Cherniya-petak", "text": "По време на Черния петък през 2017 г. повечето българи възнамеряват да похарчат между 100 и 700 лв. Това са посочили като отговор над 50% от участвалите в проучване, проведено по поръчка на eMAG.Сума между 200 и 400 лв. са предвидили 21.1% от анкетираните, почти 10% имат намерение да направят покупки за между 1500 и 2000 лв., а едва около 5% ще похарчат под 100 лв.Като цяло проучването за нагласите на потребителите разкрива, че все повече хора имат намерение да се възползват от специалните оферти на Черния петък.92.9% от участниците в допитването знаят какво представлява Черният петък. Този процент бележи ръст с почти 3% спрямо миналогодишния показател. Над 62% от запознатите потребители имат намерение да се възползват и да закупят продукт на специална цена по време шопинг деня.Потребителите са попитани и какъв тип продукти ще търсят. Над 60% ще се възползват най-вече от намаленията на дрехи и обувки. Следват спортните стоки, телевизорите, мобилните телефони, козметиката и малките домашни електроуреди – всяка от тези категории е избрана от между 10% и 13% от потребителите.Показателна е тенденцията за увеличаване на броя на пазаруващите онлайн, които са нараснали до 70.4% от анкетираните. Този брой бележи ръст от 8.1% спрямо 2016 г.„Анализът на данните от проучването посочва, че българският потребител все по-ясно разпознава стойността на събитието Черен петък. Уверена съм, че тази година eMAG отново ще постави нови рекорди в продажбите“, коментира Стефана Здравкова, директор на онлайн ритейла eMAG.bg.Проучването е проведено по поръчка на eMAG сред 1005 респондента на възраст между 18 и 55 г., живеещи в цялата страна, в дните между 26-ти и 31-ви октомври 2017 г.", "date": "2017.11.15", "title": "Харчим като луди повреме на Черния петък"}
{"url": "http://www.novinite.bg/articles/152881/Kuvejtcite-tarsyat-imoti-u-nas", "text": "Кувейтците търсят имоти в морските и зимните ни курорти в България. Това стана ясно по време на посещението на българския външен министър Екатерина Захариева в Кувейт, което продължава и в сряда, информира Нова телевизия.От 1997 г. досега инвестициите на Кувейт в България са над 28 милиона евро, сочи статистиката на БНБ.По информация на външното ни министерство все повече частни инвеститори проявяват интерес към недвижимите имоти у нас. ", "date": "2017.11.15", "title": "Кувейтците търсят имоти у нас"}
{"url": "http://www.novinite.bg/articles/152932/Kakvi-sa-globite-ako-kolata-vi-ne-e-gotova-za-zimata", "text": "Според действащия в България Закон за движение по пътищата, през зимата - от 15 ноември до 1 март, е задължително използването на гуми „предназначени за зимни условия, или с гуми с дълбочина на протектора не по-малка или равна на 4 mm\" (ЗДвП, чл. 138, ал. 1, т. 4, в сила от 21. 04. 2017 г.). Препоръчително е използването на гуми, чиито технически характеристики позволяват използването им в зимни условия и съответно са по-безопасни за водачите и движещите се с тях пътници.За да бъдат намалени произшествията на пътя, Пътна полиция при ГДНП отново припомня седемте важни правила, които всеки от участниците в движението трябва да спазва.ДВИЖИ СЕ С ТЕХНИЧЕСКИ ИЗПРАВНО ПРЕВОЗНО СРЕДСТВО∙ Пътното превозно средство трябва да е технически изправно (чл. 139, ал. 1, т. 1).Последици: Временно спиране от движение на ППС до отстраняване на неизправността (чл. 171, т. 2, б. „а\").∙ Велосипедът трябва да е с изправни: спирачки; звънец (чл. 79, т. 1 и 2).Глобата е между 20 и 150 лв. (чл. 179, ал. 1, т. 4 (150 лв.); чл. 180, ал. 1, т. 1 (от 20 до 150 лв.) или чл. 183, ал. 3, т. 7 (30 лв.).ПОДДЪРЖАЙ ЧИСТАЧКИТЕ ИЗПРАВНИАко стъклочистачките не работят по време на дъжд или снеговалеж, нямаш право да се движиш с това ППС (чл. 101, ал. 3, т. 4, б. „б\").Глобата е 150 лв. (чл. 179, ал. 1, т. 4).ИЗПОЛЗВАЙ ПОДХОДЯЩИ ГУМИ∙ Използвай гуми за зимни условия или гуми с дълбочина на протектора не по-малка или равна на 4 мм през периода от 15 ноември до 1 март (чл. 139, ал. 1, т. 4).∙ Ако гумата има разкъсвания, нямаш право да се движиш с това ППС (чл. 101, ал. 3, т. 9).Глобата е 50 лв. (чл. 183, ал. 4, т. 5).∙ ЗАБРАНЕНО Е движението по пътищата с гуми с шипове;∙ Вериги за сняг се използват само когато пътните условия изискват това (чл. 9, ал. 1).Глобата е до 20 лв. (чл. 185).ДВИЖИ СЕ С ЧИСТИ И ИЗПРАВНИ СВЕТЛИНИ И СВЕТЛООТРАЗИТЕЛИ∙ Ако светлинните устройства или светлоотразители липсват или са неизправни, нямаш право да се движиш с това ППС през нощта (чл. 101, ал. 3, т. 8).Глобата е от 20 до 150 лв. (чл. 180, ал. 1, т. 1).∙ Поддържай устройствата за осветяване и светлинна сигнализация при маневри чисти, видими, регулирани и в изправност (чл. 100, ал. 4, т. 2).Глобата е до 20 лв. (чл. 185).∙ При движение с ППС с животинска тяга (каруца) трябва да имаш:∙ два бели или жълти светлоотразителя отзад;∙ през нощта и при намалена видимост - тяло, светещо в бяло или в жълто, отзад вляво (чл. 71, ал. 1).∙ При движение с велосипед трябва да имаш:∙ устройство за излъчване на бяла или жълта добре различима светлина отпред (фар) и червен светлоотразител отзад;∙ бели или жълти светлоотразители или светлоотразяващи елементи отстрани на колелата (чл. 79, т. 3 и 4).Глобата е 50 лв. (чл. 183, ал. 4, т. 4).ОБОРУДВАЙ МОТОРНОТО ПРЕВОЗНО СРЕДСТВО∙ Задължително е в 3- и 4-колесно МПС да имаш:∙ обезопасителен триъгълник;∙ аптечка;∙ пожарогасител и∙ светлоотразителна жилетка (чл. 139, ал. 2, т. 1 - 4).Глобата е до 20 лв. (чл. 185).За зимата е препоръчително в МПС да имаш:∙ Антифриз;∙ резервоарче, заредено с незамръзваща течност за почистване на стъкла;∙ вериги за сняг;∙ достатъчно гориво;∙ зарядно за акумулатор;∙ въже за теглене;∙ одеало и др.ИЗПОЛЗВАЙ СВЕТЛООТРАЗИТЕЛНА ЖИЛЕТКА∙ Когато си извън превозното средство, спряно в обхвата на пътното платно заради повреда или техническа неизправност, сложи си светлоотразителната жилетка (чл. 101, ал. 1).Глобата е до 20 лв. (чл. 185).∙ При движение с велосипед си сложи светлоотразителната жилетка:∙ в тъмната част на денонощието;∙ при намалена видимост и∙ извън населени места (чл. 80, т. 1).Глобата е 10 лв. (чл. 183, ал. 1, т. 5).БЪДИ ВИДИМ ПРЕЗ ЗИМАТА И В ТЪМНОТО∙ Като пешеходец обличай светли връхни дрехи или използвай светлоотразителни елементи.∙ Като пешеходец се оглеждай и ослушвай често, особено ако си с шапка или качулка.∙ Като пешеходец се движѝ по тротоара или банкета (чл. 108, ал. 1).∙ Като пешеходец, когато няма тротоар или банкет, се движѝ по платното за движение, противоположно на движението на пътните превозни средства, по възможност най-близо до лявата му граница (чл. 108, ал. 2, т. 1).Глобата е 20 лв. (чл. 184, ал. 3).∙ Организирана група деца на възраст до 10 години може да се движи САМО по тротоара или банкета, като първото и последното дете носят светлоотразителна жилетка, и ЗАДЪЛЖИТЕЛНО се води най-малко от две лица на възраст над 18 години. При пресичане на платното за движение водачът на групата е длъжен своевременно да подаде сигнал с палка „Стоп! Деца\", с червен флаг или с ръка, за да спре движението на пътните превозни средства (чл. 112, ал. 1).Глобата е до 30 лв. за водача на организираната група пешеходци (чл. 184, ал. 1, т. 1).", "date": "2017.11.15", "title": "Какви са глобите, ако колата ви не е готова за зимата"}
{"url": "http://www.novinite.bg/articles/152933/Imotniyat-pazar-v-Plovdiv-prodaljava-da-se-razviva", "text": "Имотният пазар в Пловдив продължава да се развива с рекордни темпове, като основен двигател остава новото строителство. Търсенето на жилищни имоти продължава да нараства, а купувачите са добре информирани и имат все по-високи изисквания. Един от основните мотиви при избор на нов дом в града под тепетата е добрата локация, коментират още експерти от бранша. Затова и инвеститорите от Галакси Инвестмънт Груп са подбрали именно квартал „Отдих и култура“ за най-новият си жилищен проект Royal Garden, който в последните години се очертава като един от най-предпочитаните райони на града. Във вторник символична първа копка на обекта бе направена от Константин Бояджиев, управител на компанията и инж. Иван Тотев, кмет на град Пловдив.„Royal Garden е проект на инвеститор с доказана репутация, който стои зад проекти, отговарящи на всички европейски и световни стандарти в строителството“, коментира кметът на града Иван Тотев по време на първата копка. „Нашата компания вярва в потенциала на Пловдив. Превръщането на града все по-предпочитана инвестиционна дестинация обуславя до голяма степен нуждата от изграждане на повече проекти, които да задоволят нарасналото търсене на жилищни имоти. Проекти, които да отговорят на нуждите на по-взискателните купувачи, ориентирани към висококачествени имоти. Вярвам, че с Royal Garden ще отговорим именно на техните изисквания“, допълни по време на официалното събитие управителят на Галакси Инвестмънт Груп Константин Бояджиев.Жилищният парк ще се състои от две Г-образни сгради от „премиум“ клас на 8 етажа, от които 7 жилищни и един - партерно ниво, където са предвидени паркоместата и гаражите. Характерно за помещенията е, че ще се отличават с изключителна функционалност, апартаментите са с отлично разпределение и светла височина, прави и лесни за обзавеждане форми – това са и новите изисквания на търсещите жилище в Пловдив. От югоизточната страна на сградите е предвидено ще бъдат изградени обширни тераси с панорамна гледка към емблематичното тепе Младежки хълм. Жилищният комплекс е с контролиран достъп и видеонаблюдение. Royal Garden ще разполага с градина, чиято поддръжка ще бъде осигурена от професионален пропърти мениджмънт. Предвиждат се още обособени кътове за отдих и цветни детски площадки.", "date": "2017.11.15", "title": "Имотният пазар в Пловдив продължава да се развива"}
{"url": "http://www.novinite.bg/articles/152910/Bankite-shte-tryabva-da-dokladvat-pred-BNB-za-vsyaka-sdelka-sas-svarzani-lica", "text": "Банките ще докладват пред БНБ за всяка сделка със свързани лица. Очаква се по този начин Банковият надзор да засили превантивния си контрол и да се избегне повторение на кризата с КТБ от 2014 г. Мярката е част от изменения в Закона за кредитните институции, внесени в понеделник в парламента от шефа на бюджетната комисия Менда Стоянова.Днес, 15 ноември, те ще бъдат обсъдени на първо четене в бюджетната парламентарна комисия.В законовите промени са отразени забележките и препоръките на Световната банка и МВФ след направения от тях преглед на финансовия сектор у нас по-рано тази година, става ясно от мотивите на вносителя. Ключов проблем според този преглед се оказахазаконови празноти, които позволяват заобикалянето на ограниченията за кредитиране на свързани с банките лица, пише в. \"Сега\". Затова с новия проектозакон се прави опит да се разшири кръгът на свързаните лица, които може да окажат влияние върху дейността на банката и върху нейните акционери. За свързани вече ще се считат тези, които притежават непряко над 10% от акциите на една банка, както и тези, които упражняват контрол върху банката или акционери на банката, т.е. без да имат формална собственост. Освен съпрузи и деца като свързани лица вече ще фигурират и половинките, с които акционерите живеят на съпружески начала.Предстои в специална наредба БНБ да определи конкретни критерии, по които се определя дали има свързаност. В тази наредба трябва да се опише и начинът, по който банките ще трябва редовно да докладват за всички видове сделки със свързани лица. Такива са не само условията, при които се отпускат кредити, но и различни придобивания на активи, сключване на договори, вземания за предоставяне на услуги, лизингови договори и др. Преди това всяка сделка задължително трябва да получи одобрение не само от управителния съвет, но и от надзорния съвет на банката. Освен това банките се задължават да уведомяват БНБ, ако установят \"наличие на негативно въздействие\" от страна на акционери, които притежават пряко или непряко над 20% от капитала.При издаване на лиценз за банкова дейност се въвежда и допълнително условие за предоставяне на данни за действителния собственик на акционерите, които имат пряко или непряко повече от 10% участие в банката.", "date": "2017.11.15", "title": "Банките ще трябва да докладват пред БНБ за всяка сделка със свързани лица"}
{"url": "http://www.novinite.bg/articles/152950/Petima-zaginali-ot-navodneniya-kraj-Atina", "text": "Най-малко петима души - две жени и трима мъже, са загинали от наводнения, предизвикани от падналия проливен дъжд в района на Мандра край Атина, а мнозина са останали блокирани в домовете си в Неа Перамос, Мегара и Магула, съобщават гръцките медии, като се позовават на пожарната служба, предаде БНТ.Бурята е заварила много шофьори на пътя и те не са могли да излязат от наводнените си автомобили. Две жени и един водач на моторно превозно средство са били спасени. Дванайсет души са били извадени от автобус, оказал се в капана на водите върху мост в района на Мандра. Проливният дъжд е нанесъл големи материални щети. На бойна нога са всички сили, а за бедствието е бил уведомен и премиерът Алексис Ципрас. Общински представител сравнил наводненията с \"библейска катастрофа\", тъй като нивото на водата е достигнало три метра. Стотици тонове кал и придошлите води от близката планина са разрушили мандри, а под вода са още земеделски насаждения, къщи и магазини. Предполага се, че за тази катастрофа до голяма степен е допринесъл и големият пожар миналото лято, изпепелил горски масиви в района.", "date": "2017.11.15", "title": "Петима загинали от наводнения край Атина"}
{"url": "http://www.novinite.bg/articles/152917/Pusheneto-ubiva-poveche-hora-i-ot-raka", "text": "Болестта на пушача убива годишно повече хора, отколкото ракът на гърдата и ракът на белия дроб, взети заедно. По последни данни у нас от Хронична обструктивна белодробна болест страдат 450 000 души, информира ДАРИК. За съжаление обаче обществото все още не разпознава симптомите на заболяването, което е и причина за откриването му в напреднал стадий в България.   Сред промените, които настъпват у болните, са затруднено дишане, затруднена физическа активност и хронична кашлица.   Днес, по повод Световния ден за борба с болестта, който предстои, в Александровската болница в София ще предлагат безплатно изследване на дишането при всеки желаещ.", "date": "2017.11.15", "title": "Пушенето убива повече хора и от рака"}
{"url": "http://www.novinite.bg/articles/152957/OON-otchita-87-uvelichenie-na-proizvodstvoto-na-opium-v-Afganistan", "text": "Съвместно проучване на афганистанското правителство и на Обединените нации показва, че производството на опиум в Афганистан се е увеличило с 87% тази година, съобщава FoxNews.Производството е на рекордното ниво от 9 000 тона към този момент на 2017 г. в сравнение с нивата от 2016-та.Афганистанското министерство на борбата с наркотиците и Службата за борба с наркотиците и престъпността в Ню Йорк заявяват в проучването, че регионите, в които се отглежда опиумен мак, са нараснали до рекордните 328 000 хектара през 2017 г., с 63% повече в сравнение с 201 000 хектара през 2016 г.Също така според проучването, броят на провинциите без мак в страната е намалял от 13 на 10, като сега провинциите Газни, Саманган и Нуристан също се превръщат в макови растителни райони, като броят на провинции отглеждащи опиумен мак нарастват от 21 на 24.", "date": "2017.11.15", "title": "ООН отчита 87% увеличение на производството на опиум в Афганистан"}
{"url": "http://www.novinite.bg/articles/152963/Simvolichen-rast-ot-02-na-bezraboticata-za-mesec", "text": "През октомври равнището на регистрираната безработица е 6.7%, като нараства с 0.2 процентни пункта спрямо септември, съобщават от Агенцията по заетостта. За ползване на посредническите услуги в бюрата по труда вече интензивно се регистрират приключилите работа в летните сезонни дейности, предимно в областите Бургас и Варна, информира в. \"Сега\".В сравнение с октомври 2016 г. равнището на безработица е значително по-ниско – с 1.2 процентни пункта.Регистрираните безработни в края на месеца са 220 172. Техният брой се увеличава спрямо предходния месец с 3.2%, а спрямо година по-рано се отчита значително намаление – от 14.7%. От новорегистрираните безработни през октомври 1 054 са били неактивни, т.е. не са били нито заети, нито учащи и не са търсили работа. Броят на активираните от медиаторите и посредниците в бюрата по труда и техните партньори от началото на годината достига 10 389 лица. Предоставяните в бюрата по труда услуги са насочени освен към безработни лица и към заети, учащи и пенсионери. През месеца като търсещи работа са регистрирани общо 1 205 заети, учащи и пенсионери, с което броят им от началото на годината вече е 4 379.20 456 лица през октомври са постъпили на работа по данни на Агенцията по заетостта, с което общият брой на устроените през десетте месеца на 2017 достига 208 260. Значителен е делът на започналите работа в реалната икономика – 81.8% от общо постъпилите. В резултат на активните мерки за насърчаване на заетостта през месеца в субсидирана заетост са включени общо 3 727 безработни лица, в т.ч. 1 483 по проекти, финансирани по Оперативната програма за развитие на човешките ресурси. За периода януари – октомври общо 26 782 безработни лица са устроени на работни места, субсидирани от държавния бюджет и Европейския социален фонд.В съответствие с увеличеното търсене на квалифицирана работна сила Агенцията по заетостта продължава обученията за придобиване на професионална квалификация и ключови компетентности. Включените безработни в обучение през месеца наброяват 143 лица, а от началото на годината броят им е 17 563. Провеждат се и групови срещи за професионално ориентиране и активно поведение на пазара на труда. В мероприятията за професионално ориентиране и активиране са участвали 13 321 безработни лица.14 168 свободни работни места на първичния пазар са заявили работодателите, като над половината от тях са от частния сектор - 75.3%. Бизнесът търси работна сила в следните икономически дейности: преработваща промишленост (4 435); търговия (2 445); хотелиерство и ресторантьорство (1 017); административни и спомагателни дейности (1 002); строителство (859); образование (656); държавно управление (651); транспорт, складиране и пощи (627); операции с недвижими имоти (370) и др.Най-търсените професии по заявени работни места в бюрата по труда са работници в добивната и преработваща промишленост; оператори на стационарни машини и съоръжения; продавачи; персонал, зает в сферата на персоналните услуги (бармани, сервитьори, камериери и т.н.); квалифицирани работници в производството на храни, облекло, дървени изделия и сродни; работници по събиране на отпадъци и сродни на тях; металурзи, машиностроители и сродни на тях; водачи на МПС и подвижни съоръжения; преподаватели; монтажници и др.", "date": "2017.11.15", "title": "Символичен ръст от 0,2% на безработицата за месец"}
{"url": "http://www.novinite.bg/articles/152969/Frenska-kompaniya-investira-v-Pleven-30-mln-evro-za-nov-zavod", "text": "Френската компания \"Малтери Суфле България\" инвестира в Плевен 30 млн. евро за увеличаване на производствените си мощности в града над три пъти. Това съобщи на пресконференция в община Плевен Оливие Жофроа - прокурист на дружеството. \r\nПроизводството на малц на завода в Плевен от 15 000 тона ще се увеличи на 50 000 тона. Компанията е от 5 години в Плевен.Новият завод в момента се проектира, а строителството му ще започне през април 2018 година, като се очаква пускане в експлоатация през септември 2019 година. Новата мощност ще бъде високотехнологична с 20 работници, които ще преминат специална подготовка.\r\nТази инвестиция в Плевен е символ за интензитета на отношенията между Франция и България, заяви посланикът на Франция у нас Ерик Льобедел, който присъства на обявяването на инвестиционното намерение.\r\nПосещението на президентът г-н Макрон и разговорите му с политическите власти в България отвориха нови врати на сътрудничество, подчерта той. Тази позитивна динамика, която се зароди тогава, трябва да се предаде в цяла България, допълни гостът.\r\nПо думите му от инвестицията в Плевен ще бъдат засегнати и други икономически сектори, особено земеделието - сектор, който има голямо бъдеще. Добре насочени европейски фондове биха могли да подпомогнат както инвеститорите, така и Плевен, каза дипломатът. Той отбеляза и важния екологичен аспект на инвестицията в общите усилия за борба с климатичните промени.\r\nДомакин на пресконференцията бе кметът на община Плевен Георг Спартански. За нас тази инвестиция е важна, защото тя е знак към другите инвеститори, че Плевен е добро място за инвестиране, подчерта той.В срещата участва и областният управител на Плевен Мирослав Петров.\r\n", "date": "2017.11.15", "title": "Френска компания инвестира в Плевен 30 млн. евро за нов завод"}
{"url": "http://www.novinite.bg/articles/152898/Koledna-dobavka-ot-40-lv-za-pensiite-do-321-leva", "text": "Пенсионерите с пенсии до 321 лева включително ще получат 40 лева коледна добавка.Тя ще бъде изплатена заедно с декемврийските пенсии. Това съобщи социалният министър Бисер Петков, цитиран от \"Сега\".По разчетите на Националния осигурителен институт сумата ще получат 1 милион и 232 хиляди или 57 процента от всички пенсионери.Затова държавата ще отдели 50 милиона лева.", "date": "2017.11.15", "title": "Коледна добавка от 40 лв. за пенсиите до 321 лева"}
{"url": "http://www.novinite.bg/articles/152947/Balgarskiyat-biznes-vijda-chashata-napolovina-palna-za-2018-g", "text": "Родните компании ще посрещнат 2018 г. със сериозен оптимизъм. Очакванията им по отношение на приходите, заетостта и бизнес климата като цяло се повишават значително. Това сочат резултатите от проучване на БТПП, извършено сред 602 фирми от България. Анкетата е част от мащабно бизнес проучване в Европа (European Economic survey – EES 2018), в което участват над 50 хиляди фирми от 23 държави.62,7% от анкетираните български фирми очакват бизнес климатът да се подобри през следващата година. Скокът в данните от края на 2017 досега е значителен – тогава на същото мнение са били 38 на сто. „Причините за оптимизма се крият в стабилните макроикономически показатели, намаляването на част от административната тежест, по-широкия достъп до финансиране. Фирмите са доволни, че данъците не се вдигат, а вътрешният пазар се разширява – хората у нас започнаха да харчат повече“, обобщи ситуацията председателят на БТПП Цветан Симеонов. Той обаче призова политиците да отделят повече средства за определени сектори само след като в тях са поставени конкретни цели за реформи, защото иначе се получава „наливане на вода в пустиня“.Очакванията за износа също се подобряват – почти 50% от фирмите смятат, че продажбите им в чужбина ще нараснат през 2018 г., а 42,3 на сто не предвиждат промяна. Въпреки че очакванията за продажбите в страната също бележат повишение, предприятията поставят недостатъчното търсене от вътрешния пазар като второто като най-голямо затруднение. Засилването на вътрешното търсене по-скоро ще доведе до увеличаване във вноса. Около 39% от работодателите предричат увеличение на заетостта при 22,5% с такова очакване миналата година. Според Симеонов ръстът е малко трудно обясним предвид острата липса на квалифицирани кадри, но е възможно да се дължи на облекчените условия за внос на работници от чужбина.При инвестициите също се чака увеличение – 46,5 на сто от фирмите смятат, че такова ще има, а 9,4 на сто – че ще се наблюдава намаление.В данните за цяла Европа прави впечатление, че Португалия и Финландия са най-оптимистични по отношение на бизнеса. Фирмите от тези страни очакват положителни промени по почти всички показатели, докато негативизмът преобладава в Гърция, Чехия и – донякъде учудващо – в Нидерландия.Проблем номер 1 на българския бизнес е липсата на квалифицирана работна ръка. 60% от анкетираните я посочват като затруднение, като броят им се увеличава с една трета спрямо предходните две години. На второ място се нарежда вътрешното търсене – 42% имат притеснения за развитието му. 39 на сто пък са разтревожени от цените на енергията и суровините. Любопитно е, че едва 3% посочват излизането на Великобритания от Европейския съюз като потенциален проблем, докато миналата година са били 12 на сто.Фирмите в Европа нареждат на първа позиция сред затрудненията развитието на вътрешното търсене, а липсата на кадри е втора. На трето място пък са разходите за труд. Едва 9% от анкетираните на Стария континент се притесняват от Brexit.", "date": "2017.11.15", "title": "Българският бизнес вижда чашата наполовина пълна за 2018 г."}
{"url": "http://www.novinite.bg/articles/152955/Boryat-siviya-sektor-pri-gorivata-s-nov-zakon", "text": "В близките 1-2 седмици трябва да бъде публикуван и внесен в парламента законопроект, който се бори със сивия сектор в бранша с горивата, съобщи пред журналисти Валентин Златев, председател на Българската петролна и газова асоциация (БПГА) след заседанието на Европейската петролна и газова асоциация в София.30% от пазара на горива е в сивия сектор, смята министерството на финансите, а според бранша, процентът е дори по-голям. \"Аз мисля, че е по-висок - до 40%\", коментира Златев. Новият закон се подготвя от 2015 г. с помощта на работна група от различни ведомства, а основната му цел да се създаде ясен и работещ механизъм за контрол.\"В момента пазарът на горива се регулира от 14 закона. За последните 5 години Законът за акцизите в частта за горива е променян 17 пъти. Този пълен хаос в законодателството създава вратичка, при която може да се заобикаля законът\", коментира Валентин Златев.Законопроектът предвижда и регистрационен режим на фирмите в бранша. \"Би трябвало да има такъв, както навсякъде в Европа\", категоричен е председателят на БПГА. Бизнесът с горива има подкрепата и на изпълнителната власт, а новият закон е съгласуван с Министерството на енергетиката.\"Правителството полага големи усилия, а контролните органи правят постоянни проверки, за да се преборим със сивия сектор. Борбата не е лесна, това са тежки битки, но се надявам да ги спечелим. С този закон ще бъдат решени голяма част от проблемите на сектора\", заяви министърът на енергетиката Теменужка Петкова.Сивият сектор при горивата не е само български проблем - злоупотреби има и в други части на Европа, включително в държави като Великобритания, Франция и Белгия. Понякога се случват кражби от тръбопроводите, проблеми с администрацията, фалшификация на документи.България може да се възползва от добрите практики, използвани в Чехия, Унгария и Полша, където действат съответните закони и сивият сектор е сведен до минимум\"Съществуват технологии и добри практики, с помощта на които да се справим с тези проблеми. Ще си сътрудничим с БПГА и българското правителство, за да разрешим проблема със сивия сектор\", заяви Джон Купър, генерален директор на Fuels Europe - асоциацията, която обединява петролния и газов бизнес в Европа.", "date": "2017.11.15", "title": "Борят сивия сектор при горивата с нов закон"}
