{"url": "https://www.novinite.bg/articles/179039/Dneven-horoskop-za-ponedelnik", "text": "Не се впускайте в нови проекти и занимания, колкото и лесни и забавни да изглеждат те. Вашето време ще бъде изпълнено с неочаквани забавяния и отвличане на вниманието.Ще изненадате както околните, така и себе си, с неочаквана победа на нещо, което сте мислели за ужасно трудно. Насладете се на хубавия момент и ако можете до удължете максимално.Играете си с нечий ум или сърце, което не ви прави най-добрите хора. Чувствате се толкова страхотно от това, което се случва, че не осъзнавате, че причинявате някаква вреда. Вижте повече на:  ", "date": "2019.08.12", "title": "Дневен хороскоп за понеделник"}
{"url": "https://www.novinite.bg/articles/179067/Djon-Boltan-SASht-shte-podkrepyat-Velikobritaniya-sled-Brexit", "text": "Американският президент Доналд Тръмп желае успешен Brexit и Вашингтон ще подкрепи Обединеното кралство с двустранно споразумение за свободна търговия. Това заяви съветникът за националната сигурност Джон Болтън, цитиран от БТА. Великобритания се готви да напусне ЕС на 31 октомври.Болтън, който е в Лондон за двудневни консултации с британски представители, търси подобряване на двустранните отношения при новия премиер Борис Джонсън след напрежението по времето на Тереза Мей.Ключовото послание на Болтън е, че САЩ ще помогнат за смекчаване на последиците от Brexit със споразумение за свободна търговия, за което преговарят американският постоянен търговски представител Робърт Лайтхайзер и британската му колега Лиз Тръс.По думите на представител на администрацията на Тръмп посланието на Болтън към британските представители е, че Тръмп желае успешно британско излизане от ЕС и че търговска сделка би помогнала на Лондон. Президентът Тръмп искаше да работи с правителството на Мей за подобна сделка, но то не я желаеше. Настоящото правителство е склонно да го направи и сме много щастливи от този факт, каза пред журналисти американският представител, придружаващ Болтън.", "date": "2019.08.12", "title": "Джон Болтън: САЩ ще подкрепят Великобритания след Brexit"}
{"url": "https://www.novinite.bg/articles/179056/Razbiha-narkobanda-prodavala-po-50-kg-heroin-kokain-i-ekstazi", "text": "Миналата седмица, в резултат на действията на Специализираната прокуратура и ГДБОП, бе неутрализирана престъпна група за производство и разпространение на наркотици, която е действала на територията на цялата страна.Това обяви на извънреден брифинг ръководителят на Специализираната наказателна прокуратура Димитър Петров. \"Ако си спомняте, преди година в София бяха разпространявани листовки, на които пишеше \"Те тровят вашите деца\" и имаше снимки на на лицата на наркоразпространители. Хората от тези снимки са участвали във въпросната разбита група. Към момента има 32-ма обвиняеми. Седем са \"задържани под стража\", а голяма част за обявени за издирване с европейска заповед за арест\", каза още Петров.\"Трима са ръководителите на групата, но към момента няма да споменавам техните имена\", добави от своя страна наблюдаващият прокурор по делото Красимир Тренчев. \"Престъпната група е работила в три направления. Първото е било продажбата на наркотици на едро, като тук говорим за количества от по 50 кг и повече. Продавали са хероин, кокаин, екстази, коноп. Второто направление е било дилърската мрежа изградена от тях. Третото направление е продажбата на наркотици в нощни заведения и паркове. Работили са на територията на цялата страна. Някои от участниците в групата са се включвали доброволно, а други са били принуждавани насила - имало е заплахи, физическа саморазправа. Групата е функционирала от около 4-5 години, а по нея работим от 2 години и половина. Групата е била дълбоко конспиративна. Дилърите на най-ниско ниво никога не са се срещали с ръководителите. С европейска заповед за издирване са обявени около 25 човека\", обяви прокурор Тренчев.\"Работим активно по проверката на БАБХ. Изискваме документи, когато приключим ще получите информация\", отговори на журналистически въпрос в края Димитър Петров.", "date": "2019.08.12", "title": "Разбиха наркобанда, продавала по 50 кг хероин, кокаин и екстази"}
{"url": "https://www.novinite.bg/articles/179060/Severna-Makedoniya-zabrani-vnosa-na-svinsko-meso-ot-Sarbiya-zaradi-afrikanskata-chuma", "text": "Агенцията за храна и ветеринарство на Северна Македония забрани днес вноса на свинско месо и преработено свинско, както и вноса и транзита на живи домашни и диви прасета от Сърбия след информация за появила се африканска чума, предаде агенция МИА, цитирани от bTV.Директорът на Агенцията Зоран Атанасов потвърди, че в Сърбия има африканска чума по свинете, конкретно в околностите на Белград, Младеновац, Смедеревска паланка.Атанасов съобщи на пресконференция, че в Република Северна Македония няма африканска чума.“Ситуацията се следи внимателно и превантивните мерки са повишени до максимално равнище”, добави той.", "date": "2019.08.12", "title": "Северна Македония забрани вноса на свинско месо от Сърбия заради африканската чума"}
{"url": "https://www.novinite.bg/articles/179055/MON-Vsichki-uchilishta-v-stranata-shte-polzvat-elektronni-dnevnici-prez-novata-uchebna-godina", "text": "МОН ще финансира всички училища в страната, които желаят да ползват електронни дневници през новата учебна година. За специализирания софтуер Министерството на образованието и науката (МОН) е заложило близо 2 милиона лева по национална програма „Информационни и комуникационни технологии“. Училищата могат да изберат свободно доставчик на услугата и да заявят закупуването на електронен дневник до 3 септември 2019 г., като средствата, които ще получат, ще бъдат диференцирани спрямо броя на учениците им. Електронните дневници следва да бъдат достъпни през стандартните браузъри и да функционират през мобилни устройства. Те трябва да имат модул за родители с безплатно известяване в реално време при постъпване на нова информация – оценки, отсъствия, съобщения от учители и др. Софтуерът ще дава възможност за въвеждане и извеждане на обобщена информация за работата в клас на учениците, постиженията им по даден предмет, активността и инициативността им, отношенията със съученици им и др. Тази информация ще могат да достъпват и заинтересовани учители, педагогически съветници или психолози, които работят с някои от децата. По националната програма са предвидени средства за абонамент за доставка на интернет услуги за всички училища в страната, както и за оборудване на училищата и детските градини с хардуер и мултимедия за фронтално обучение. Кандидатстването за тях, както и заявяването на средствата за електронни дневници ще става през онлайн платформата на националните програми:  .", "date": "2019.08.12", "title": "МОН: Всички училища в страната ще ползват електронни дневници през новата учебна година"}
{"url": "https://www.novinite.bg/articles/179051/Signal-za-bomba-v-Lyulin-4-vdigna-policiyata-na-krak", "text": "Сигнал за бомба в столичния квартал \"Люлин\" 4 вдигна полицията на крак. Оказа се, че сигналът е фалшив. От МВР съобщиха пред Нова тв, че граждани са алармирали за изоставен куфар. Служители на реда направили оглед на мястото и се оказало, че в него има бутилки от доматен сок.", "date": "2019.08.12", "title": "Сигнал за бомба в \"Люлин\" 4 вдигна полицията на крак"}
{"url": "https://www.novinite.bg/articles/179036/Miyat-osnovni-ulici-i-bulevardi-v-Sofiya", "text": "\r\nЗапочва миене на основни улици и булеварди в София. Предвижда се временно спиране на движението от 07,30 ч. до 16,30 ч. на улиците, които ще се мият. В съответните дни, ще се закриват участъци от „Синя\", „Зелена\" зона и „Служебен абонамент\".\r\n\r\n\r\n\r\n\r\n\r\n", "date": "2019.08.12", "title": "Мият основни улици и булеварди в София"}
{"url": "https://www.novinite.bg/articles/179033/Slanchev-i-goresht-start-na-rabotnata-sedmica", "text": "Днес ще е слънчево, около и след обяд – горещо. Ще духа слаб до умерен вятър от изток-североизток. Максималните температури ще бъдат между 33° и 38°, по-ниски по морския бряг.Над планините ще е слънчево. Ще духа слаб до умерен вятър от изток-югоизток. Топло време с максимална температура на височина 1200 метра – около 28°, на 2000 метра – около 21°.По Черноморието ще е слънчево. Ще духа слаб до умерен вятър от изток-североизток. Максимални температури на въздуха: 28°-30°. Температурата на морската вода е 26°-28°. Вълнението на морето ще е 2-3 бала.", "date": "2019.08.12", "title": "Слънчев и горещ старт на работната седмица"}
{"url": "https://www.novinite.bg/articles/179037/2300-apteki-sa-svarzani-veche-kam-sistemata-za-verifikaciya", "text": "2300 аптеки са свързани вече към системата за верификация, чрез която се извършва цялостна проверка на всички лекарствени продукти с нанесен индивидуален идентификационен код, като по този начин се удостоверява автентичността на лекарствата. Това представлява приблизително 100% от броя на аптеките, които имат договорни отношения с НЗОК (2300) и е около 65% от общия брой на аптеките, които трябва да се свържат със системата (3600).Системата беше въведена с Директива 2011/62/ЕС и делегиран Регламент (ЕС) 2016/161 на 09 февруари 2019 г. в държавите-членки на ЕС. Целта е чрез проверката на автентичността на индивидуалния идентификационен код да се гарантира, че лекарственият продукт е с произход от законен производител и е преминал през законната верига на разпространение. Българска организация за верификация на лекарствата (БОВЛ), е отговорна за създаването, управлението, функционирането и поддържането на националния регистър.В повечето европейски държави беше въведен стабилизационен период след 9-ти февруари, за да може да се гарантира плавното внедряване на изискванията в аптеките и да не бъде затруднен достъпът на пациентите до необходимите им лекарства. В зависимост от особеностите на всяка държава продължителността му варира. В България беше определен 6-месечен период, който изтече на 9 август т.г. Европейският регламент предвижда санкциите за аптеките, които не са се включили в системата, да бъдат определени в националното законодателство на всяка държава-членка. По тази причина в момента Министерството на здравеопазването подготвя промени в Закона за лекарствените продукти в хуманната медицина, които предстои да бъдат публикувани за обществено обсъждане и да бъдат внесени в Народното събрание в началото на новия парламентарен сезон. След приемането и влизането им в сила, ще е налице основание за налагане от страна на Изпълнителната агенция по лекарствата на съответните санкции. Чрез тях ще бъдат уредени и задълженията и действията на участниците в законната верига на доставка на лекарствени продукти при съмнение за фалшифициран лекарствен продукт.До влизане в сила на промените в ЗЛПХМ Изпълнителната агенция по лекарствата, при осъществяване на текущия контрол, напомня и прави предписания на обектите, които все още не са се включили към системата. Целта е всички отговорни участници и институции да се включат в този процес, за да се гарантира безопасността на лекарствените продукти.Данните от периодичните доклади на Европейската организация за верификация през първите 6 месеца показват наличието предимно на технически грешки в системата, свързани основно с допуснати грешки при качването на данните за лекарствените продукти от производителя в Европейския хъб, грешки в кодирането, грешки в настройката на баркод скенерите, допуснати неточности в софтуера и др.", "date": "2019.08.12", "title": "2300 аптеки са свързани вече към системата за верификация"}
{"url": "https://www.novinite.bg/articles/179041/Globa-za-kmetovete-koito-ne-sadejstvat-za-umartvyavaneto-na-domashni-praseta", "text": "На кметовете от Южна България, които не съдействат за умъртвяването на домашните прасета в дворовете, ще бъде наложена глоба. Това заяви зам.-министърът на земеделието Янко Иванов в сутрешния блок на bTV.Глобата за първо нарушение е от 100 до 300 лв., за повторно – двойно, и така, докато стигнем до прокуратурата, уточни зам.-министърът.В петък стана ясно, че 30-те кметове на пазарджишки села, които поеха ангажимент пред премиера Бойко Борисов да убедят своите съселяни да изпълнят нареждането, отказват да допуснат екипите от Агенцията за безопасност на храните в дворовете на хората.Снощи изтече удълженият срок, в който стопаните на домашни прасета от Южна България трябваше доброволно да умъртвят животните си. От днес трябва да започне принудително евтаназарине и загробване на останалите животни.Янко Иванов напомни, че съгласно Закона за ветеринаромедицинската дейност кметовете имат задължение да съдействат на органите на държавата.По думите му предприетите мерки към момента са непопулярни, но явно имат ефект, защото в последните дни няма нови регистрирани случи при домашни свине и в свинекомплексите.Относно казуса със Стоянка Митева от ямболското село Безмер зам.-министърът напомни, че в задния двор могат да се гледат до пет прасета за угоявана, a не за разплод. „Ако сега плаче баба Стоянка, утре може да плаче цяла България. Тази жена няма право да гледа свиня майка”, коментира Янков. ", "date": "2019.08.12", "title": "Глоба за кметовете, които не съдействат за умъртвяването на домашни прасета"}
{"url": "https://www.novinite.bg/articles/179058/Izdirvat-se-25-dushi-ot-naj-golyamata-grupa-za-narkotrafik-u-nas", "text": "\r\n7 от общо 32-ма души, обвинени в наркотрафик са задържани под стража. За част от останалите е издадена Европейска заповед за арест. Това обяви на брифинг ръководителят на Специализираната прокуратура Димитър Петров във връзка с неутрализирането на организирана престъпна група за наркотици миналата седмица, когато бяха разбити две оранжерии за наркотици, едната от които в Русе.\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.12", "title": "Издирват се 25 души от най-голямата група за наркотрафик у нас"}
{"url": "https://www.novinite.bg/articles/179043/Ogranicheniya-po-magistralite-zaradi-remonti", "text": "Движението на магистрала \"Тракия\" при Мухово от 45-и до км 46-и км в посока Бургас се осъществява с повишено внимание поради обезопасяване на пътния участък. До 20 август движението по магистрала \"Хемус\" от Повеляново до Слънчево и обратно е в лявото платно посока Варна поради ремонт.", "date": "2019.08.12", "title": "Ограничения по магистралите заради ремонти"}
{"url": "https://www.novinite.bg/articles/179045/OSTAVA-s-biografichna-kniga-i-dva-koncerta", "text": "На 30-ти август, българските инди-рок любимци от група ще отпразнуват 27 години на музикалната сцена с промоция на книгата „аз ОСТАВА“ по време на ежегодния си голям концерт в клуб „Маймунарника“, в Борисовата градина.Още на следващия ден, 31-ви август, момчетата ще акостират в култовото за Пловдив място – бар Конюшните, за да представят книгата, повторят незабравимата емоция и прекрасно шоу, и пред пловдивските си фенове.Първоначалната идея за биографична книга за  е на журналистът Даниел Ненчев и се ражда още преди 8-9 години, но за съжаление така и не успява да бъде реализирана. Преди година същата идея се заражда в главата на автора Георги Гаврилов и екипът на издателство Scribens, които твърдо решават да реализират това предизвикателство. В резултат на усилената работа на Георги, Мария Куманова, Наталия Иванова и Валентин Дишев биографичната книга „аз ОСТАВА“ е вече факт. Специален принос имат също Елин Рахнев, който дава името на творбата и Даниел Ненчев, чийто избрани интервюта с артисти и приятели на групата намират място в нея.Визията е на Антония Георгиева, а фотографиите са дело на Добрин Кашавелов. В „аз ОСТАВА“ освен безброй истории на бандата, читателите ще намерят непознати текстове на песни, отговори на въпроси от фенове, една страхотна обща среща между музикантите и авторите, разкази на много хора, свързани с Остава и още много интересни неща. По време на двата концерта всеки ще може да си закупи книгата, а след това тя ще бъде налична и в книжарниците в страната. В 2-часовата програма на концертите освен големите си хитове, бандата ще изсвири и първите две готови песени от предстоящия си нов студиен албум, който записват в момента и се очаква да излезе през идната пролет. Тази година специални гости на софийския концерт на , ще бъдат група Jeremy?, а DJ съпорта ще е от Пинг Понг Галя. По време на събитията, феновете ще имат възможност освен книгата да си закупят и диск, тениска или друг мърчандайз на Остава.БИЛЕТИ за двата концерта, могат да бъдат закупени в мрежата на Eventim и партньорските каси: щанд EVENTIM - ул. \"6-ти септември\", OMV, Orange Center, Orange.bg, Usit Colours, Билетен център НДК, Български пощи и др. Събитията във FB: София -  Пловдив -    ", "date": "2019.08.12", "title": "ОСТАВА с биографична книга и два концерта"}
{"url": "https://www.novinite.bg/articles/179046/HONOR-predstavi-HONOR-Vision-parviyat-v-sveta-smart-ekran-oborudvan-s-HarmonyOS", "text": "HONOR, водещата смартфон марка, представи официално изцяло нова категория продукти – серията умни екрани HONOR Vision. Представянето бе по време на тазгодишното издание на конференцията за разработчици Huawei Developer Conference (HDC). Устройството е първият смарт екран на бранда HONOR. Оборудван е с революционни технологични иновации (HONOR „Sharp Tech“) и поставя началото на изцяло нова ера в развитието и бъдещето на телевизорите. Снабден с три интелигентни чипсета, собствена разработка на Huawei – чипсет Honghu 818 Intelligent Display, чипсет AI Camera NPU и флагмански Wi-Fi чипсет, HONOR Vision е и първото в света устройство с HarmonyOS, собствената операционна система на Huawei.„HONOR Vision не е просто телевизор във формата, в който го познаваме. Със своите иновации HONOR „Sharp Tech“ той отваря нова страница в бъдещето развитие на телевизията. HONOR Vision ще играе ключова роля в интелигентния семеен живот в бъдеще. Той е не само център за домашно забавление, но и център за споделяне на информация, център за управление и център за взаимодействие с много устройства.“, заяви г-н Джордж Джао, президент на HONOR.Първият в света интелигентен екран, оборудван със самостоятелно разработената операционна система HarmonyOS на HuaweiПо време на HDC, Huawei представи HarmonyOS – нова, базирана на микроядра, операционна система, създадена да осигури споделено потребителско изживяване за всички устройства и потребителски сценарии. HarmonyOS ще бъде оптимизирана и постепенно въведена в смарт устройства на марката, включително умни часовници, умни екрани, автомобилни системи и умни високоговорители. HarmonyOS ще бъде пусната като платформа с отворен код в цял свят, за да насърчи употребата ѝ.В епоха, в която потребителите изискват холистично интелигентно изживяване по всяко време на всички устройства, е важно да разполагате с операционна система с подобрени възможности за взаимосвързаност. Според г-н Ричард Ю, изпълнителен директор на подразделението за потребителски продукти на Huawei, иновативната HarmonyOS на Huawei поддържа всички потребителски сценарии на широк спектър от устройства и платформи, за да предостави отлично потребителско изживяване с ниска латентност и висока сигурност. Сред интелигентните устройства, показани на HDC, HONOR Vision е първият смарт продукт, оборудван с HarmonyOS.Три синхронизирани чипсета: Honghu 818, AI NPU и флагмански Wi-Fi чипсетHONOR Vision обединява редица иновативни технологии, за да предостави на потребителите интелигентно екранно изживяване.Интелигентен дисплей чипсет Honghu 818: Като най-новият смарт дисплей чипсет, предлаган в световен мащаб, Honghu 818 идва с „вълшебна“ машина за имиджова обработка. Снабден е със седем модерни технологии за обработка на изображения, включително оценка на движението и компенсация на движението (MEMC), HDR, супер разделителна способност (SR), намаляване на шума (NR), динамично подобряване на контраста (DCI), автоматично управление на цветовете (ACM) и локално затъмняване (LD), чипсетът Honghu 818 подобрява и оптимизира резолюцията, контраста и цветовите характеристики на изображението чрез множество алгоритми. Осемядреният процесор може да се справи с обработка на огромни изображения на големи екрани и да изпълнява много задачи едновременно. MEMC също е в състояние да предоставя изображения с висока резолюция, превъзходно качество на звука и гласово взаимодействие от далечно разстояние. Коефициентът на използване на честотната лента на процесора превъзхожда останалите на пазара средно с над 50%.AI Camera NPU чипсет: Друга иновация е интелигентната pop-up AI камера (изскачаща камера с изкуствен интелект), оборудвана със специален чипсет HiSilicon Hi3516DV300 NPU, която е с топ AI възможности, включително разпознаване на лица, проследяване на движения на тялото и разпознаване на пози. Изскачащият дизайн на камерата осигурява интелигентно и сигурно потребителско изживяване, като камерата се накланя с 10 градуса надолу, когато екранът се монтира на стена, и се скрива автоматично зад екрана, когато не се използва.Флагмански Wi-Fi чипсет: HONOR Vision е оборудван с флагмански Wi-Fi чипсет – HiSilicon Hi1103. Като първият в света чипсет, поддържащ честота от 160MHz със скорост на изтегляне до 1,7 Gbps, чипсетът е 1,7 пъти по-бърз от средните стойности за индустрията, което позволява плавно и по-стабилно възпроизвеждане на видеа, особено при 4K HD клипове. Освен това той поддържа 2.4G/5GHz двойна честотна оптимизация. Докато 2.4GHz Wi-Fi осигурява по-силен Wi-Fi сигнал и по-широк обхват, 5GHz Wi-Fi дава възможност за по-бързи интернет скорости и по-малко забавяне в мрежата, предлагайки оптимизирана връзка при различни обстоятелства.HONOR Vision: Трансформация на телевизионното бъдещеHONOR Vision ще играе по-ключова роля в интелигентния дом. Излизайки извън рамките на център за домашно развлечение, HONOR Vision служи и като център за споделяне на информация, център за управление и център за взаимодействие с много устройства.Център за домашно забавление: HONOR Vision предлага изключително аудио и видео изживяване. Той идва с библиотека със съдържание от Huawei Video и редица други платформи, предлагайки един голям магазин за телевизионни сериали, разнообразни шоу програми, филми, музика, анимация и други.Център за споделяне на информация: Интелигентният дисплей на HONOR Vision е оборудван с функцията Family Note, позволяваща на потребителите да прехвърлят 600MB изображения между смартфона си и екрана чрез Huawei Share само за 20 секунди – 100 пъти по-бързо от прехвърлянето чрез Bluetooth.Център за контрол и управление: Huawei и HONOR се посвещават на това да създадат HiLink, отворена екосистема за интелигентния дом. Платформата, както и технологията ще бъдат достъпни за други доставчици на продукти за умен дом, което ще позволи на потребителите да свързват заедно предпочитаните от тях устройства за умен дом.Център за взаимодействие с много устройства: Интелигентният дисплей на HONOR Vision използва функцията HONOR Magic-link, която позволява на потребителите да използват своя смартфон или таблет за търсене на програми, промяна на настройките и други. Също така позволява на потребителите да синхронизират съдържанието, което въвеждат на техния смартфон или таблет с това на дисплея на HONOR Vision. Използвайки тази функция, потребителите могат също така да свързват и прожектират файлове, без да изтеглят каквито и да било приложения на смартфона или смарт екрана. Просто кликнете, за да активирате NFC и да се насладите на 1080P HDR съдържание за гледане. С ултра ниска латентност от 100ms, потребителите могат да свържат устройства с HONOR Vision в рамките на две секунди. Потребителите също могат да преминават безпроблемно между режим Miracast и режим DLNA, когато гледат видеоклипове, разглеждат снимки или играят.Превъзходен дизайн за превъзходен екранСерията HONOR Vision ще се предлага в две версии – HONOR Vision и HONOR Vision PRO. И двата модела разполагат с 55-инчов 4K HDR дисплей. Благодарение на Full-View дизайна без рамки от три страни, потребителите могат да се насладят на съотношение между екран и тяло до 94%. Умният екран има 6,9 мм метална рамка отпред и дизайн с диамантени мотиви на гърба, като поддържа интелигентна мека светлина и режим за комфорт на очите, сертифициран от ТЮФ Рейнланд. Стандартната версия HONOR Vision включва 2GB + 16GB памет, а HONOR Vision PRO – 2GB + 32GB, и ще се предлагат първо в Китай на цени съответно от 3799 юана и 4799 юана.", "date": "2019.08.12", "title": "HONOR представи HONOR Vision – първият в света смарт екран, оборудван с HarmonyOS"}
{"url": "https://www.novinite.bg/articles/179047/Gorski-pojari-bushuvat-v-Garciya-i-Ispaniya", "text": "\r\nПовече от 50 горски пожара бушуват в Гърция. Борбата със стихията се затруднява от силни ветрове и 40-градусова жега. На крак са 450 огнеборци и 23 самолета. Евакуирани са хотел и къмпинг на остров Елафонисос, както и ваканционно селище край Маратон близо до Атина.Около 1000 души не можаха да се върнат по домовете си на испанския остров Гран Канария, след като няколко града бяха евакуирани заради горски пожар.Огнеборци използват самолети и хеликоптери, за да потушат пожара, бушуващ на около 32 км от регионалната столица Лас Палмас. Стихията застрашава няколко града и националния парк \"Тамадаба\" в западната част на острова, съобщиха властите в \"Туитър\". Испанската полиция разпитва мъж, който е заподозрян, че при работа със заваръчна техника, е предизвикал огромния пожар.Испания е втората най-популярна туристическа дестинация в света и често е обект на огромни горски пожари поради сухия климат през лятото.\r\n ", "date": "2019.08.12", "title": "Горски пожари бушуват в Гърция и Испания"}
{"url": "https://www.novinite.bg/articles/179048/Katastrofa-zatvori-patya-Sozopol-Primorsko", "text": "Катастрофа отново затвори пътя Созопол-Приморско. Сблъскали са се два автомобила близо до разклона за Созопол. Един човек е пострадал и е откаран в болница. Задръстването в момента е около 3 км. Използва се алтернативен маршрут през Каваци, Дюни и изхода за Аркутино.", "date": "2019.08.12", "title": "Катастрофа затвори пътя Созопол-Приморско"}
{"url": "https://www.novinite.bg/articles/179042/Parvi-sluchaj-na-morbili-vav-Varna", "text": "29-годишен варненец е приет в болница с морбили, съобщи за БНР директорът на РЗИ д-р Дочка Михайлова.Това е първият случай на морбили в града.Мъжът се е самолекувал с антибиотици, не е бил имунизиран. Инкубационният период е 21 дни.„Засега няма епидемична обстановка“, каза още д-р Михайлова.", "date": "2019.08.12", "title": "Първи случай на морбили във Варна"}
{"url": "https://www.novinite.bg/articles/179050/Otpadat-vizite-za-chujdestranni-studenti-ot-balgarski-proizhod", "text": "Отпадат визите за чуждестранни кандидат-студенти с български произход. Това става ясно след изпратено писмо от посолството на България в Белград до гимназията и до културно-информационния център в Босилеград. С него се съобщава, че е отпаднало изискването за визи тип „Д“ за чужденци с български произход, които са приети като студенти в редовна форма на обучение във висшите училища в България. Това каза директорът на гимназията Владимир Григоров, цитиран от БНР.Изменението е в съответствие с политиката на България за улесняване на влизането и пребиваването на чужденци от български произход на територията на страната с цел обучение, се казва в писмото. Отпада допълнение на Закона за българските лични документи, обнародван в ДВ, бр. 58 от 23.07.2019 г., като е направено изменение, съгласно което е разрешено продължително пребиваване без да е необходимо да притежават виза за дългосрочно пребиваване.\"Досега се вадеше виза, до три месеца беше възможно да се седи без виза. В този период да се съберат документи, да се подадат в консулството в Ниш и да се получи виза. Сега това вече няма да е така\", обясни Григоров.", "date": "2019.08.12", "title": "Отпадат визите за чуждестранни студенти от български произход"}
{"url": "https://www.novinite.bg/articles/179038/Britanskiyat-premier-obeshta-10-000-dopalnitelni-mesta-za-zatvornici", "text": "Британският министър-председател Борис Джонсън започна спешен преглед на осъждането на престъпници, за да издигне закона и реда сред главните приоритети в политическия дневен ред, след като обеща 10 000 допълнителни места за затворници и още 20 000 полицаи, предаде Ройтерс.Съсредоточаването върху престъпността и други вътрешни въпроси преди очакваното излизане на Великобритания от Европейския съюз на 31 октомври подхрани спекулации, че Джонсън планира да свика избори.Премиерската канцелария каза, че прегледът ще се съсредоточи върху това дали извършителите на престъпления от сексуален характер или съпроводени от насилие излежават присъди, отговарящи на сериозността на техните провинения.Джонсън заяви, че за да се осигури доверие в системата, наказанието трябва наистина да съответства на престъплението.", "date": "2019.08.12", "title": "Британският премиер обеща 10 000 допълнителни места за затворници"}
{"url": "https://www.novinite.bg/articles/179053/Nad-90-ot-domashnite-praseta-v-Pazardjishko-sa-umartveni", "text": "Над 90% от домашните прасета в общините от Пазарджишка област са умъртвени по заложените превантивни мерки за борба с чумата по свинете. Това съобщи след края на поредното заседание на областната епизоотична комисия зам. областният управител Йордан Кожухаров, цитиран от „24 часа“.До момента на територията на региона не е констатиран случай на чума в домашно или диво животно, подчерта Кожухаров. От вторник няколко екипа от ветеринарни специалисти започват проверки на личните стопанства в определената санитарна зона на региона, за да установят дали всички животни са умъртвени според предписанията.Ветеринарите трябва да обиколят 77 населени места в Пазарджишка област и трябва да проверят 1800 лични стопанства, според предадените от кметовете на населени места протоколи за отглеждани в лични стопанства свине.Проверките ще приключат на 26 август и резултатите от тях ще бъдат изпратени в София. През септември стопаните ще получат и обещаните по 300лв., с които трябва да обезпаразитят личните си стопанства. Превантивни мерки се взимат и на границата между Пазарджишка и Смолянска области, след като в смолянското село Змейца е констатиран нов случай на чума.Определена е 10-километрова санитарна зона, в която, дори и на територията на горските масиви, няма да се допускат местни жители и туристи, за което са ангажирани служители на МВР. В пазарджишко има отстреляни диви прасета на територията на горски стопанства в общините Велинград и Панагюрище, като пробите на убитите животни са отрицателни за чума.В същото време кметовете на всички 31 села от община Пазарджик разпространиха декларация, в която подчертават, че подкрепят всички мерки на правителството за борба с разпространението на чумата по свинете и ще изпълнят поетите лично пред премиера Бойко Борисов ангажименти по време на срещата им на 2 август в Пазарджик. Декларацията е подкрепена и от кмета на общината Тодор Попов.", "date": "2019.08.12", "title": "Над 90% от домашните прасета в Пазарджишко са умъртвени"}
{"url": "https://www.novinite.bg/articles/179057/Agenciyata-za-darjavna-finansova-inspekciya-zapochva-proverka-v-BABH", "text": "Агенцията за държавна финансова инспекция/АДФИ/ започва проверка в Българската агенция по безопасност на храните/БАБХ/, съобщи ръководителят на спецпрокуратурата Димитър Петров по време на брифинг в сградата на Специализирания съд. Той уточни, че инспекцията е възложена от спецпрокуратурата след разпореждането на главния прокурор. Освен това разследващите са изискали и документи по сключени договори с БАБХ. Главният прокурор Сотир Цацаров разпореди проверката на Агенцията по храните, след като данни бяха публикувани в журналистическо разследване на Генка Шекерова за Антикорупционния фонд.", "date": "2019.08.12", "title": "Агенцията за държавна финансова инспекция започва проверка в БАБХ"}
{"url": "https://www.novinite.bg/articles/179061/Obshtina-Pleven-otkri-punkt-za-bezplatna-mineralna-voda", "text": "Община Плевен откри пункт за безплатна минерална вода, оросяват се улиците и централната част на града, това съобщиха от пресцентъра на общината.Инициативата е във връзка с продължаващите високи летни температури. Пунктът беше открит днес пред сградата на общината по разпореждане на кмета Георг Спартански и ще бъде на разположение на преминаващите граждани от 10.00 до 17.00 часа.Заради жегата почистващите фирми започват от днес оросяване с наличната техника. Ще се оросяват площадите „Възраждане” и „Стефан Стамболов” и участъкът от централната пешеходна зона между тях, Градската градина, трасетата на масовия градски обществен транспорт, улиците в жилищните квартали „Дружба” и „Сторгозия”.Започва и третото основно измиване на улиците в Плевен, което се извършва по график. Фирмите изпълнители са избрани съгласно подписани договори след проведена обществена поръчка с предмет „Поддържане на чистотата - миене, метене на улици, тротоари, площадни пространства, спирки на обществения транспорт, подлези и почистване на отводнителни оттоци в гр. Плевен”.", "date": "2019.08.12", "title": "Община Плевен откри пункт за безплатна минерална вода"}
{"url": "https://www.novinite.bg/articles/179062/Fandakova-Ako-se-kandidatiram-za-kmet-shte-izlyaza-s-nov-ekip", "text": "Йорданка Фандъкова ще съобщи официално през септември дали ще се бори за нов мандат като кмет на София. Това обяви самата тя при инспекцията на ремонтните дейности на ул. „Каменоделска“, съобщава БГНЕС.\"Ако се кандидатирам, ще изляза с нови идеи, с обновен екип, с достатъчно опит и с енергия\", заяви Фандъкова. И добави, че предстоящите избори са много важни, за да се продължи развитието на София. \"Сериозно се подготвяме. Моето лично решение ще взема и ще обявя през септември\", каза градоначалникът.Тя опроверга слуховете, че била уморена. „Чувам непрекъснато и чета, че съм била уморена. Искам да успокоя всички - в добро здраве съм и трудно се уморявам. Работата много ме мотивира. Имам сила и амбиция да си свърша работата\", категорична бе Фандъкова.Тя каза още, че до началото на септември или най-късно до първия учебен ден в града трябва да приключат всички 15 големи ремонта, които текат в момента.\"Строителният сезон е в разгара си. Работим общо на 15 големи обекта на територията на цялата Столична община. Тази година акцент са ни ключови улици и булеварди в кварталите. Един от големите ни обекти е реконструкцията на ул. „Каменоделска“. Проектът е финансиран по ОП „Региони в растеж“ и включва цялостна подмяна на трамвайните релси, настилката, ново осветление, нови тротоари и нови спирконавеси“, обясни Фандъкова.До 15 септември ще бъде освежена маркировката покрай училищата и детските градини.Стана ясно още, че акцията по бутане на незаконни постройки в „Захарна фабрика“ преминава без напрежение и съпротива от страна на жителите. „Това не е първото събаряне. Не вдигаме много шум при такива ситуации, защото това предизвиква напрежение. Спокойно се работи от сутринта. Предварително е направена и подготовката. Имаме съдействие на всички институции“, обясни тя и призова всички кметове да се освободят от незаконните постройки.", "date": "2019.08.12", "title": "Фандъкова: Ако се кандидатирам за кмет, ще изляза с нов екип"}
{"url": "https://www.novinite.bg/articles/179063/Zapochvat-proverki-v-Pazardjishko-zaradi-chumata-po-svinete", "text": "\r\nДнес изтече крайният срок, в който собствениците на домашни прасета в Пазарджишко трябваше доброволно да умъртвят прасетата си. Само в Пазарджик този срок бе удължен до 11-ти август, заради протестите. \r\nОт днес ветеринарните специалисти от Агенцията по безопасност на храните тръгват на проверки в селата.\r\nВ селата в региона над 80% от свинете  от типа \"заден двор\" вече са умъртвени. От днес ветеринарните специалисти от Агенцията по безопасност на храните тръгват на проверки в селата.Същевременно продължава блокадата на пътя Сливен - Ямбол край село Крушаре, организирана от протестиращи срещу заповедта за умъртвяване на нерегистрираните прасета. \r\n  ", "date": "2019.08.12", "title": "Започват проверки в Пазарджишко заради чумата по свинете"}
{"url": "https://www.novinite.bg/articles/179065/V-pika-na-lyatoto-Blizo-70-ot-balgarskite-kompanii-tarsyat-rabotnici", "text": "69% от българските компании търсят служители, които да бъдат наети на постоянен трудов договор. Това показва проучване на Българската търговско-промишлена палата, цитирано от bTV.14% от запитаните фирми пък отговарят, че биха наели сезонни работници.¼ от анкетираните фирми са посочили, че нямат нужда от нови работници в момента.Най-търсени са специалистите със средна квалификация – 62% от компаниите се нуждаят от тях. 18% търсят висококвалифицирани служители, а 20% биха наели работници и без квалификация.Само 14% от участниците в проучването вече са наемали чужденци от трети страни. Компаниите, които са имали работници от трети страни, споделят, че това са били хора предимно от Македония, Молдова, Русия и Афганистан.Мнозинството от работодатели са останали с добри впечатления от работата им и споделят, че са отговорни и съвестни, имат желание да работят и да научат български език,76% от запитаните компании отговарят, че могат да наемат чужденци от трети страни, ако имат необходимата квалификация, опит и езикови познания.", "date": "2019.08.12", "title": "В пика на лятото: Близо 70% от българските компании търсят работници"}
{"url": "https://www.novinite.bg/articles/179066/Ognena-stihiya-bushuva-v-Haskovsko", "text": "Голям пожар избухна този следобяд в местност, близо до село Брягово, Хасковско. На мястото има две противопожарни коли. До момента няма информация за ранени.  ", "date": "2019.08.12", "title": "Огнена стихия бушува в Хасковско"}
{"url": "https://www.novinite.bg/articles/179052/9-100-incidenta-sa-registrirani-v-stranata-prez-uikenda", "text": "В цялата система 112 са регистрирани общо 9 100 инцидента, част от тях касаят и състояния, предизвикани от жегите и високите температури, каза Дани Недялкова – говорител на Национална система 112, по повод специална справка за получените сигнали на националния телефон за периода от 00:00 часа на 10 август до 00:00 часа на 11 август.„В системата са регистрирани 3 870 броя медицински инциденти за цялата страна, които по информация на сигнализиращите граждани съотнасяме към състояния, породени от високите температури. Така например граждани са се обадили 270 пъти, за да ни сигнализират за състояния на високо кръвно налягане, 209 пъти за прилошавания и 167 пъти за състояния на колапс. Най-много от тези сигнали, касаещи Центровете за спешна медицинска помощ, са получени от София град, Бургас и Пловдив, и най-малко, само 18 сигнала сме получили от област Търговище“, допълни още говорителят на 112 пред Агенция „Фокус“.„Правя уточнение, че съотнасяме тези инциденти в следствие на високите температури на основание на информацията, която ни подават гражданите. А дали действително тези състояния са породени само и единствено от високите температури биха могли да кажат специалистите в Центровете за спешна медицинска помощ, които са реагирали на съответните сигнали“, коментира Дани Недялкова.", "date": "2019.08.12", "title": "9 100 инцидента са регистрирани в страната през уикенда"}
{"url": "https://www.novinite.bg/articles/179034/Borisov-razgovarya-s-parviya-viceprezident-na-Islyamska-republika-Iran-Eshag-Djahangiri", "text": "Министър-председателят Бойко Борисов проведе среща с първия вицепрезидент на Ислямска република Иран Есхаг Джахангири.В рамките на форума в „Аваза“ двамата обсъдиха развитието на отношенията между България и Иран. Премиерът Борисов отбеляза, че двустранното сътрудничество се развива на базата на 122-годишна история на установени дипломатически отношения и взаимно уважение. Българският министър-председател сподели добрите си впечатления от посещението си в Иран през 2016 година. Визитата на премиера Борисов в предишния му мандат беше първа по рода си за последните повече от 20 години. Министър-председателят Бойко Борисов акцентира върху работата по изпълнението на договореностите от 19-тата сесия на Смесената българо-иранска комисия за икономическо и научно-техническо сътрудничество. По думите му те са показателни за желанието на България да продължи сътрудничеството си с Иран.", "date": "2019.08.12", "title": "Борисов разговаря с първия вицепрезидент на Ислямска република Иран Есхаг Джахангири"}
{"url": "https://www.novinite.bg/articles/179035/Djambazki-Samnyavam-se-da-izlezem-s-obshti-kandidaturi-za-kmetove-s-Ataka", "text": "\"Съмнявам се с \"Атака\" да излезем с общи кандидатури за кметове\". Това заяви в предаването \"Здравей, България\" евродепутатът и заместник-председател на ВМРО Ангел Джамбазки.Евродепутатът допълни, че продължават разговорите за обща кандидатура в Пловдив на Славчо Атанасов. „Той би бил много добър кмет. Г-н Атанасов беше добър кмет и може би ще бъде добър такъв. В момента е народен представител в НФСБ. Има и други възможни варианти за общи кметове”, коментира той.Джамбазки коментира и темата за изтичането на личните данни на над 5 милиона българи при хакерската атака срещу НАП. По думите му трябва да има наказани служители на НАП за случилото се. Трябва да се търси отговорност от хората, които трябва да пазят нашите лични данни. В Министерството на финансите много лековато подхождат към своите задължения\", категоричен е заместник-председателят на ВМРО. \"Не мога да си представя по-нахално поведение на държавен служител\". С тези думи пък коментира изявлението на шефката на приходната агенция Галя Димитрова след връщането й от платен отпуск. Евродепутатът е категоричен, че държавните институции трябва да пазят личните данни на хората. \"Задължение на държавните институции е да пазят личния живот на българските граждани. Би трябвало да се помисли в посока институциите да провеждат прозрачни процедури и да наема такива предприятия, които да пазят тази информация с ясната гаранция какво ще се случи, ако изтърват личните данни\", заяви той. Оказа се, че Джамбазки и лидерът на ВМРО Красимир Каракачанов са глобени от ЦИК заради платен репортаж по частна телевизия по време на предизборна кампания. \"И двете глоби са безумни. Ние ще ги обжалваме. И двете глобпо частна телевизия. Това не би трябвало да ни засяга чисто технически дори\", обясни членът на ЕП.", "date": "2019.08.12", "title": "Джамбазки: Съмнявам се да излезем с общи кандидатури за кметове с \"Атака\""}
{"url": "https://www.novinite.bg/articles/179040/Maya-Manolova-Ako-se-kandidatiram-shte-stana-kmet", "text": "„Не съм решила дали да се кандидатирам, ако реша да се кандидатирам, ще стана кмет. Това е причината за страха, за агресията, за атаките, на които съм подложена. Впрегната е цялата пропагандна машина около властта – медии, говорители на властта… Това издава паника. Опитът да бъда атакувана, ударена, дискредитирана”. Това каза в предаването „Тази сутрин” омбудсманът Мая Манолова, която отказа да даде категоричен отговор дали ще се кандидатира за кмет на столицата.Манолова беше категорична, че ако реши да влезе в надпреварата, няма да търси подкрепа от „партийни централи” – нито от БСП, нито от новосъздадената формация на Слави Трифонов.„Винаги съм разчитала и ще разчитам на подкрепата на гражданите” , каза омбудсманът.В контекста на скандала „Апартаментгейт” Манолова посочи, че при нея всичко е декларирано.Омбудсманът реагира остро на ситуацията с Африканската чума, като обясни, че заради безхаберието на властите, сега трябвало да платят най-бедните, а именно – дребните собственици на свине: „Не виждам опит да се поеме отговорност за състоянието, в което се намира свиневъдството в момента”, отбеляза Манолова.", "date": "2019.08.12", "title": "Мая Манолова: Ако се кандидатирам, ще стана кмет"}
{"url": "https://www.novinite.bg/articles/179054/Politolog-Ima-dve-hipotezi-pred-Slavi-Trifonov", "text": "Принципнo e дoбрe дa имa нoви и рaзлични пoлитичecки cубeкти. Oгрoмнa чacт oт избирaтeлитe нe ca припoзнaли cвoитe прeдcтaвитeли, тaкa чe имa мяcтo зa нoви пaртии в лявo, и в дяcнo, и в цeнтърa. Тaкa пoлитoлoгът Тaтянa Буруджиeвa кoмeнтирa прeд Lupа.bg. влизaнeтo нa Cлaви Трифoнoв в пoлитикaтaПрeдизвикaтeлcтвo прeд тaзи нoвa пoлитичecкa пaртия e, чe тръгвa нa мecтни избoри. Aз личнo oчaквaх, cлeд тoлкoвa дългo кaнeнe влизaнeтo в пoлитикaтa нa Cлaви дa ce cлучи нa eврoвoтa.Зaщoтo нeгoвият прoeкт нe e нeoчaквaн и бe въпрoc нa врeмe дa гo oбяви. Нa нaциoнaлни избoри мнoгo пo-oтчeтливo хoрaтa мoгaт дa прeцeнят пoтeнциaлa нa eднa нoвa пaртия и кaквo тя мoжe дa прeдcтaви. Нa мecтни избoри тoвa e изключитeлнo труднo, нo щe бъдe интeрecнo дa видим кaк щe ce прeдcтaви, кaзa дoц. Буруджиeвa.Тя дoпълни, чe oттук нaтaтък възмoжнитe хипoтeзи ca двe. Eднaтa e пaртиятa нa Cлaви дa прeдлoжи лиcти в гoлeмитe грaдoвe и дa издигнe кaндидaтури или пък дa пoдкрeпи cилни кaндидaти, зa дa мoжe знaкoвo дa дeмoнcтрирa cвoятa cилa тaм, къдeтo имa нaбрaни пoвeчe избирaтeли и тaм, къдeтo нe e нeoбхoдимo cилнo и aктивнo oргaнизaциoннo дeйcтвиe. В тoзи cлучaй щe ce зaлaгa нa пoпулярнocттa нa дaдeния кaндидaт и нa aгитaциятa прeз мeдиитe. Cлeдoвaтeлнo щe ce търcи дoвeриe и интeрec у избирaтeлитe прeз вeчe пoзнaти лицa и вeчe пoпулярни хoрa.Втoрoтo e дa ce търcи мнoгo знaкoвa пoбeдa.Тук cъщo имa oбичaйни зaпoдoзрeни. Знaeм, чe ce oчaквa г-жa Мaнoлoвa дa ce кaндидaтирa зa кмeт нa Coфия. Cъщo тaкa знaeм, чe пo пoвoд нa рeфeрeндумa зa прoмянa нa избирaтeлнaтa cиcтeмa тe рaбoтeхa зaeднo, oбяcни Буруджиeвa.Cпoрeд нeя, прeдвид пoзициитe, кoитo e изрaзявaл г-н Трифoнoв, тoй щe ce пoзициoнирa пo-cкoрo в дяcнoтo прocтрaнcтвo, oткoлкoтo в лявoтo. Възмoжнo e и тoй и нeгoвaтa пaртия дa oткaжaт дa гoвoрят зa цeннocти, кaктo впрoчeм прaви и БCП нaпocлeдък.", "date": "2019.08.12", "title": "Политолог: Има две хипотези пред Слави Трифонов"}
{"url": "https://www.novinite.bg/articles/179064/Volen-Siderov-sadi-Radan-Kanev-za-15-000-lv", "text": "Лидерът на \"Атака\" Волен Сидеров съди евродепутата Радан Кънев за обида и клевета. Това съобщи самият Кънев в профила си във \"Фейсбук\". Искът е заведен в Софийски районен съд.\"На връщане от отпуск, с изненада получих искова молба от г-н Волен Сидеров, който ме съди за 15 000 лева.Поводът е, че съм реагирал на неговото изказване, че в средата на 19 век „няма български народ, няма българска нация, никой не знае, че има българи изобщо“. И в реакцията си съм отбелязал - съвсем вярно, впрочем - че \"никое хюмне, мекере, ибрикчия или предател\" не е обиждал така българите\", написа Кънев. ", "date": "2019.08.12", "title": "Волен Сидеров съди Радан Кънев за 15 000 лв."}
{"url": "https://www.novinite.bg/articles/179059/Brekzit-bez-sdelka-moje-da-zadalbochi-nedostiga-na-lekarstva-ne-samo-na-Ostrova-no-i-v-Evropa", "text": "С оглед наближаването на крайния срок за излизане на Великобритания от ЕС на 31-ви октомври здравни специалисти предупреждават, че недостигът на някои лекарства може да се влоши в Европа в случай на Брекзит без сделка.През миналата седмица Британската федерация по храните и напитките предупреди, че страната ще изпита недостиг на пресни храни, ако има неконтролиран Брекзит без сделка. Фармацевтичните компании също изразиха подобни притеснения, като някои от тях резервираха въздушен товарен капацитет за доставките, ако това е необходимо.Негативното въздействие върху медицинските доставки обаче ще се усети и извън Великобритания.Агенция Ройтерс цитира доклад на британския парламент, според който всеки месец около 45 милиона опаковки с лекарства се изпращат от Великобритания до останалата част на единния блок, като тази търговия през 2016-а година беше на стойност от близо 12 милиарда паунда.Експертите твърдят, че някои прекъсвания на доставките ще бъдат неизбежни, ако Великобритания напусне ЕС без споразумение. Британският премиер Борис Джонсън заяви нееднократно след поемането на поста, че ще изведе страната си от ЕС на 31-ви октомври без сделка, ако съюзът откаже да договори ново споразумение по отношение на предстоящия развод.До тогава може би няма да е необходимо регулаторно одобрение за някои лекарства, за да продължава тяхната доставка от Великобритания в ЕС. Всяка година около 1 милиард опаковки с лекарства отиват в едната или другата посока (между ЕС и Великобритания), показват данни на фармацевтичната индустрия.Засиленият митнически контрол на пристанищата и по другите граници между Великобритания и ЕС (при евентуален Брекзит без сделка) обаче може да доведе до прекъсване на доставките на лекарства и на химическите съединения, необходими за тяхното производство, казват регулаторни и представители на индустрията.\"Въпреки интензивната подготовка от страна на индустрията за всеки един сценарий, Брекзит без сделка рискува да прекъсне доставките на лекарства в целия ЕС\", посочи за Ройтерс Анди Паури-Смит, официален представител на Европейската федерация на фармацевтичната индустрия.Регулаторът на ЕС за лекарствата, Европейската агенция по лекарствата (EMA), заяви, че блокът е добре подготвен за Брекзит и е финализирала разрешения за почти всичките 400 лекарства, които се намират под нейния надзор, и които изискват по-нататъшни споразумения поради предстоящото напускане на Великобритания.Остава нерешена оторизацията за три вида лекарства, които се нуждаят от лицензи за целия ЕС, заяви за Ройтерс неназован служител от EMA. Други основни лекарства също могат да бъдат блокирани поради проблеми с надзора заради Брекзит, показват данните на Европейската агенция по лекарствата.Агенцията EMA е единственият орган, който може да разреши продажбите на нови лекарства в 28-те страни-членки на ЕС за лечение на най-често срещаните и сериозни заболявания, включително рак, диабет и грип.Много други лекарства, разрешени на национално ниво, също биха могли да бъдат изложени на риск. Близо 6000 от тези лекарства трябва да преминат през нов лицензионен процес след Брекзит.Представителят на EMA заяви, че агенцията няма \"цялостна картина\" на ситуацията във всички държави от ЕС с лекарства, одобрение на национално ниво.През февруари Холандия заяви, че 50 \"изключително ключови\" лекарства са изложени на риск от недостиг в случай на Брекзит без сделка. Оттогава насам проблемът с повечето от тези лекарства беше решен, заяви за Ройтерс говорител на холандското здравно министерство, но може да възникнат проблеми за по-малко необходимите лекарства.В доклад през юни Европейска комисия включи лекарствата и медицинските изделия в списъка на секторите, за които е необходима \"продължителна и особена бдителност\".Според информация на Ройтерс много държави от ЕС вече са изправени пред недостиг на някои лекарства поради проблеми с производството, регулаторните органи или дистрибуцията.Проучване на 21 европейски страни показа, че през миналата година всички те са изпитвали недостиг на лекарства, според Фармацевтичната група на Европейския съюз - европейската търговска организация на фармацевтите. Ваксините бяха сред лекарствата, за които най-често се посочва, че са в недостиг.Великобритания ще трябва да предостави разрешения на стотици нови лекарства в продажба само благодарение на регистрациите им в целия ЕС. Великобритания внася около 37 милиона опаковки лекарства всеки месец от ЕС, показват данни на индустрията.Великобритания също така губи надзора и капацитета си за клинични изпитания, тъй като много от тези операции вече се преместиха в останалата част на ЕС, за да може съюзът да остане в състояние да тестват и одобрява лекарства за европейския пазар след Брекзит. Тази тенденция може да свие британската фармацевтична индустрия и да доведе до по-затегнати доставки и до по-високи разходи.Страните от ЕС обаче са изправени пред същите логистични пречки за лекарствения внос от Великобритания.В случай на Брекзит без сделка по развода, \"ще има някои проблеми и закъснения във веригата на доставки поради граничните протоколи, но мисля, че ще успеем да се справим\", заяви Ерик Ван Нютен, главен изпълнителен директор на компанията Febelco - най-големият търговец на едро на лекарства в Белгия.", "date": "2019.08.12", "title": "Брекзит без сделка може да задълбочи недостига на лекарства не само на Острова, но и в Европа"}
{"url": "https://www.novinite.bg/articles/179068/Temenujka-Petkova-4-firmi-sred-koito-Rosatom-imat-interes-kam-AEC-Belene", "text": "България и Туркменистан обсъждат спогодба за избягване на двойното данъчно облагане и развитие на сътрудничеството в сферата на енергетиката, каза пред журналисти министърът на регионалното развитие и благоустройството Петя Аврамова след посещението на българска правителствена делегация в Туркменистан, предаде БТА.Министърът на енергетиката Теменужка Петкова посочи, че доставките на природен газ от Туркменистан за България са отдавна на дневен ред между правителствата на двете страни. „През суапови сделки страната ни може да диверсифицира доставките на природен газ от Туркменистан“, посочи тя. „На срещата на Бойко Борисов и на руския премиер Дмитрий Медведев в Туркменистан днес бяха обсъди връзките на двете страни в енергетиката“, каза Теменужка Петкова. Тя допълни, че през септември предстои заседание на съвместната комисия за икономическо сътрудничество на България и Русия във Варна, където ще бъдат обсъдени тези въпроси.„На 19 август е крайният срок за подаване на документи за реализация на проекта за изграждане на АЕЦ \"Белене\". Предварителен интерес има от страна на китайска корпорация, южнокорейска компания, на корпорацията \"Росатом\" и от фирмата \"Дженерал Електрик\". Очакваме максимален бой инвеститори да потвърдят желаните си за участие в проекта, каза Теменужка Петкова.„Проектът за газопровода \"Южен поток\" дава възможност за диверсификация на доставките на енергията. Надявам се съвсем скоро да сключим договор и да реализираме целите през обществената поръчка“, каза министърът на енергетиката. Тя обясни, че от страна на \"Газпром\" са резервирали обеми в газопровода. “И ние пристъпваме към възлагане на обществена поръчка и се надяваме на успешна реализация на проекта“, посочи Петкова.„В рамките на транспортния коридор Каспийско до Черно море участват няколко държави. България може да се включи с морските си пристанища. В Транспортния коридор от персийските пристанища на Иран до Черно море се говори с няколко държави , включително Иран. Споразумение за този коридор трябва да се ратифицира от Европейската комисия“, посочи министърът на транспорта Росен Желязков.„Днес НСИ съобщи, че през първото полугодие има рекорден износ от 28 милиарда лева. Има и ръст на средната работна заплата, но тук имаме още много работа и с това не бих се хвалил“, каза министърът на икономиката Емил Караниколов.„Няма как туркменистанския газ да стигне до България без инфраструктура и затова се търсят възможности за суапови сделки за строителство на газопровод пред Каспийски море“ , каза Теменужка Петкова.", "date": "2019.08.12", "title": "Теменужка Петкова: 4 фирми, сред които „Росатом“, имат интерес към АЕЦ „Белене“"}
{"url": "https://www.novinite.bg/articles/179049/1-253-leva-e-srednata-brutna-zaplata-za-yuni", "text": "По предварителни данни на Националния статистически институт наетите лица по трудово и служебно правоотношение към края на юни 2019 г. нарастват с 33.9 хил., или с 1.5%, спрямо края на март 2019 г., като достигат 2.35 милиона, съобщиха от Националната статистика.Спрямо края на първото тримесечие на 2019 г. най-голямо увеличение на наетите лица се наблюдава в икономическите дейности „Хотелиерство и ресторантьорство“ - с 28.4%, „Операции с недвижими имоти“ - със 7.9%, и в „Селско, горско и рибно стопанство“ - с 3.6%. Най-голямо намаление на наетите лица по трудово и служебно правоотношение е регистрирано в дейност „Образование“ - с 2.4%.В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.3 и 17.0%.В края на юни 2019 г. в сравнение с края на юни 2018 г. наетите лица по трудово и служебно правоотношение намаляват с 3.0 хил., или с 0.1%. Най-голямо намаление на наетите се наблюдава в икономическите дейности „Преработваща промишленост“ - с 13.0 хил., „Транспорт, складиране и пощи“ - с 2.8 хил., и „Селско, горско и рибно стопанство“ - с 2.6 хил., а най-голямо увеличение - в „Създаване и разпространение на информация и творчески продукти; далекосъобщения“ - с 6.0 хиляди. В процентно изражение намалението е най-значително в икономическите дейности „Добивна промишленост“ и „Други дейности“ - съответно с 5.0 и 4.9%, а най-голямо увеличение е регистрирано в „Операции с недвижими имоти“ - с 5.0%.Средната брутна месечна работна заплата за април 2019 г. е 1 281 лв., за май - 1 246 лв., и за юни - 1 253 лева.През второто тримесечие на 2019 г. средната месечна работна заплата e 1 260 лв. и нараства спрямо първото тримесечие на 2019 г. с 4.3%. Икономическите дейности, в които е регистрирано най-голямо увеличение, са „Производство и разпределение на електрическа и топлинна енергия и на газообразни горива“ - с 9.1%, и „Хотелиерство и ресторантьорство“ и „Образование“ - по 7.3%.През второто тримесечие на 2019 г. средната месечна работна заплата нараства с 12.0% спрямо второто тримесечие на 2018 г., като най-голямо e увеличението в икономическите дейности „Други дейности“ - със 17.3%, „Операции с недвижими имоти“ - с 16.5%, и „Образование“ - с 15.5%.Икономическите дейности с най-високо средномесечно трудово възнаграждение на наетите лица по трудово и служебно правоотношение през второто тримесечие на 2019 г. са:• „Създаване и разпространение на информация и творчески продукти; далеко-съобщения“ - 3 053 лева• „Финансови и застрахователни дейности“ - 2 174 лева• „Производство и разпределение на електрическа и топлинна енергия и на газообразни горива“ - 2 048 лева.Най-нископлатени са били наетите лица в икономическите дейности:• „Хотелиерство и ресторантьорство“ - 782 лева• „Други дейности“ - 924 лева• „Строителство“ - 974 лева.Спрямо същия период на предходната година средната месечна работна заплата през второто тримесечие на 2019 г. в обществения сектор нараства с 11.0%, а в частния - с 12.4%.", "date": "2019.08.12", "title": "1 253 лева е средната брутна заплата за юни"}
{"url": "https://www.novinite.bg/articles/179044/MVR-zapochva-operaciya-za-kontrol-na-skorostta", "text": "От днес до 18 август у нас и във всички страни, членки на Европейската мрежа на службите на Пътна полиция TISPOL, ще се проведе операция за контрол на скоростните режими. Това съобщиха от пресцентъра на МВР. Нарушенията, свързани с превишаване на разрешената скорост за движение, са често срещано явление във всички европейски държави. Те са признати и като най-сериозната причина за причиняването на тежки пътнотранспортни произшествия и смърт по пътищата в Европа.", "date": "2019.08.12", "title": "МВР започва операция за контрол на скоростта"}
