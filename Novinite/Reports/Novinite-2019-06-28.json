{"url": "https://www.novinite.bg/articles/177590/V-razgara-na-buryata-Malniya-ubi-jena-v-Rodopite-dokato-govori-po-telefona", "text": "48-годишна жена загина на място, след като е била ударена от мълния в Родопите, предаде ''Дарик''.Информацията беше потвърдена от шефа на полицията в Смолян старши комисар Николай Димов.Инцидентът е станал малко след 14:00 ч. в района на маданското село Бориново. Жената е от Ямбол, но била на гости в родопското село и в същия момент е била на разходка с още трима души. Останалите не са пострадали.\"Направен е оглед, нещастен случай\", коментира старши комисар Димов. Според хора от селото, в момента на инцидента жената е говорила по мобилния телефон. Останалите трима мъже, които били с жената са прегледани в болницата в Мадан.\"Над селото валя сериозно, имаше и гръмотевици. Хората били на разходка и жената е била ударена от мълния. Останалите също са разтресени, но без последици\", коментира кметът на село Бориново Рефат Феляти.", "date": "2019.06.28", "title": "В разгара на бурята: Мълния уби жена в Родопите, докато говори по телефона"}
{"url": "https://www.novinite.bg/articles/177538/Ot-1-yuli-43-000-pensioneri-s-maksimuma-ot-1200-lv", "text": "През май Агенцията по заетостта отчете най-ниското ниво на безработица – 5,5%, откакто агенцията съществува, обяви социалният министър Бисер Петков пред бТВ.\r\nПо думите му основният проблем в момента на пазара на труда е недостигът на кадри. Вносът на работници от трети страни е над 8600 от началото на годината, които са наети най-вече в туризма, отчете министърът. Феноменът „работещи бедни” се преодолява с увеличаване на минималната заплата, която от началото на годината е 560 лв., а догодина ще бъде увеличена на 610 лв., уточни министърът.  Той коментира и увеличаването на пенсиите от 1 юли тази година. Напомни, че таванът на парите за най-възрастните става 1200 лв., което означава, че 43 хил. пенсионери ще получават вече пълния размер на отпусната им пенсия . Ощетените от тавана ще са 26 хил.\r\nОт 1 юли всички пенсии, отпуснати до края на миналата година, ще бъдат актуализирани с 5,7%. По-висок ще е и размерът на социалната пенсия за старост – 132,74 лв. Новите пенсионери пък могат да избират по коя формула да се пенсионират – специален калкулатор пресмята парите и по двете формули и се отпуска поблагоприятната. Този избор ще бъде възможен до 2022 г., уточни социалният министър.\r\nПредвидено е също за следващия отоплителен сезон целевата помощ за найбедните да обхване повече домакинства – 255 хил. при 210 хил. за предходния сезон. Ще се поемат вече и повече киловатчаса енергия на месец, заяви Бисер Петков.\r\n", "date": "2019.06.28", "title": "От 1 юли: 43 000 пенсионери с максимума от 1200 лв."}
{"url": "https://www.novinite.bg/articles/177541/Znakovoto-chitalishte-Svetlina-1861-v-gr-Shipka-se-rushi", "text": "Едно от най-красивите читалища в Южна България – „Светлина-1861“, продължава и днес да тъне в тотална разруха, констатират от сдружение „Словеса“ . Читалището е построено през 1930 година, а просторният му салон е като едно истинско умалено копие на голямата зала на Народния театър „Иван Вазов“ в София. През 1993 г. обаче читалищната сграда с уникалната си архитектура, издигната със средствата и труда на родолюбивите шипченци, е изоставена на произвола на съдбата и оттогава тя се руши поради липса на средства за поддръжка и ремонти.Точно преди една година – на 19 юни 2018 г., на официалния сайт на Министерство на културата бе качена следната „оптимистична“ информация:За най-голямо съжаление, и до днес обаче няма индикации от Министерство на културата да са изпълнили дори и частично своето обещание, а в резултат на това старата сграда на Народно читалище \"Светлина-1861\" -  едно от първите читалища в България, с богата и добре съхранена история, което десетилетия наред бедуховно средище не само за шипченци, продължава да е потънала в пепел и прах и става само за декор на филми на ужасите, изтъкват от сдружение „Словеса“. Най-крещящ символ на разрухата в тази светиня е,че големият черен роял, на който е свирил и известният български композитор Петко Стайнов, е захвърлен като старанепотребна вещ сред потрошените столове на великолепния някога читалищен салон, но на никого от висшите държавни чиновници в Министерство на културата като че ли не му пука, уви, от това, посочват от гражданското сдружение.Нежеланието на институциите да направят необходимото за възстановяването на емблематичната читалищна сграда в гр. Шипка е озадачаващо, а в случая очевидно не става дума и за липса на финансов ресурс, тъй като съвсем наскоро от Министерство на културата например щедро отпуснаха впечатляващата сума от 500 000 лева за изработването на инсталация от плоскости от фибран и рафтове от плексиглас, с която България се представи на 58-ото Биенале на изкуствата във Венеция, отбелязват от сдружение „Словеса“. Нищо не пречеше поне половината от тези 500 хиляди лева да бъдат пренасочени тази пролет именно за спасяването на читалищната сграда в гр. Шипка, категорични са в гражданското сдружение и очакват институциите и най-вече – културното министерство, най-сетне да се активизират и да изпълнят поетите си ангажименти към едно от най-старите читалища в България, каквото е Народно читалище \"Светлина-1861\" в Шипка.", "date": "2019.06.28", "title": "Знаковото читалище „Светлина-1861” в гр. Шипка се руши"}
{"url": "https://www.novinite.bg/articles/177536/Intenziven-trafik-na-chetiri-granichni-punkta-za-leki-i-tovarni-avtomobili", "text": "Интензивен е трафикът на изход за леки и товарни автомобили на ГКПП „Кулата“ и „Лесово“, а на „Маказа“ и „Капитан Андреево“ на изход за леки. Това съобщиха от ГД „Гранична полиция“. Информацията за трафика на граничните пунктове е към 10.00 часа. На „Калотина“ е интензивен на вход за леки автомобили. На границата със Северна Македония и Румъния трафикът е нормален на всички гранични контролно-пропускателни пунктове.", "date": "2019.06.28", "title": "Интензивен трафик на четири гранични пункта за леки и товарни автомобили"}
{"url": "https://www.novinite.bg/articles/177533/Aktivistite-ot-Spasi-Sofiya-s-provokaciya-veloalei-varhu-koli", "text": "Ярко червен килим, наподобяващ велоалея покрил паркиран автомобил и велосипедисти, в готовност да минават върху него - акция на гражданската организация Спаси София прикова вниманието на преминаващите до пилоните на НДК, а след това на ул. Г.С.Раковски. По думите им, целта на акцията е да демонстрират, че в града има място за велоинфраструктура, както и че вече съществуващата трябва да бъде свободна от неправилно паркирани автомобили и други препятствия.Избраните места за акцията не са случайни. На бул. “Витоша”, до парка на НДК, където велоалеята по тротоара създава конфликти между велосипедисти и пешеходци и велоалеята на ул. Г.С.Раковски, върху която често има автомобили. “Тясната велоалея за сметка на пешеходното пространство създава напрежение и влошава пътната безопасност, докато по широкия булевард няма автомобилен трафик за 4 лентов път. Затова и мнението ни е, че велоалеята трябва да се премести от тротоара. По отношение на ул. Г.С.Раковски пък е редно да започне контрол и алеята да е свободна от паркирани коли. С такива неудобства не е учудващо, че велосипедистите в столицата се увеличават толкова бавно.” - казва Борис Бонев от Спаси София. “С акцията си искахме да демонстрираме, че ако пространството по софийските улици се използва разумно, придвижването ще бъде по-приятно за всички.Призоваваме Столичната община да премести велосипедната алея от тротоара на пътното платно, за да се подобри комфорта на пешеходците по един от най- натоварените тротоари в града” - допълва Гергин Борисов. От организацията смятат, че Столичната община дължи отговор, защо велосипедната инфраструктура се прави на парче, без да бъде свързана в единна мрежа и защо постоянно се допускат един и същи грешки. Активистите настояват, че е нужен план за подобряване на придвижването с велосипеди в града, особено като се вземе предвид нарастващата популярност на електрическите тротинетки. “Основен принцип в градоустройството е, че инфраструктурата привлича потребителите. Време е да започнем да строим не само за колите, но и за другите участници в движението”, коментира Борис Бонев и добавя, че екипът на Йорданка Фандъкова показва пълно неразбиране на възможностите, които велотранспортът в града предлага. От Спаси София припомнят предизборните обещания на кмета за 200 km нови велоалеи, които останаха само на хартия.“За значително подобрение на условията за придвижване с велосипед не са нужни големи инвестиции. Има десетки добри примери от европейски градове за това как с минимална, но умна инвестиция, улиците ни могат да станат достъпни за всички”, обясни Борис Бонев. Демонстрацията стана възможна благодарение на партньорство със сдружение “Велоеволюция” и организацията Ulice za bicikliste от Белград. Досега тяхната пътуваща велоалея е обиколила Белград, Скопие и Прилеп, а след София предстои да насочи вниманието към проблемите на велосипедното движение и в още балкански градове.", "date": "2019.06.28", "title": "Активистите от Спаси София с провокация: велоалеи върху коли?"}
{"url": "https://www.novinite.bg/articles/177531/Petkov-43-000-pensioneri-shte-poluchat-palen-razmer-pensii-sled-tavana-ot-1-yuli", "text": "43 000 пенсионери ще получат пълния размер на пенсиите си, след като таванът вече ще е от 1200 лв. след 1 юли. Това съобщи социалният министър Бисер Петков пред bTV.5,7% увеличение ще има за всички пенсии, 219 лв. става минималната пенсия. Социалната пенсия за старост също се увеичава на 132 лв., припомни още министърът.Има засилено търсене на пазара на труда, по данни на Агенцията по заетостта безработицата през май е 5,3% - 175 000 души за без работа през същия месец, посчи Петков.От 35 държави има работници в момента в България, като голяма част от тях са в областта на туризма и са сезонно заети. При висококвалифицираните кадри има тенденция да се връщат у нас, главно заради стандарта на живот, който на Запад е по-висок, но тук разходите са по-ниски.", "date": "2019.06.28", "title": "Петков: 43 000 пенсионери ще получат пълен размер пенсии след тавана от 1 юли"}
{"url": "https://www.novinite.bg/articles/177542/KZP-Kogato-targovcite-popravyat-konstatiranite-i-sankcionirani-ot-nas-narusheniya-problemite-se-preodolyavat-lesno-i-barzo", "text": "Всички ние виждаме какви прекрасни условия и природата дава, а и самите места за настаняване и заведения в планинските ни градчета. Мисля, че и хората, които живеят тук, все по-сърцато посрещат своите гости. А и потребителите в качеството си на туристи разбират колко е хубаво лятно време не непременно да свързваме почивката само с море, а да се насладим и на планината, на чистия въздух, на прохладата, на историческите забележителности, с които да си припомним славното минало.Това каза председателят на Комисията за защита на потребителите Димитър Маргаритов, който присъства на една от проверките на контролния орган в заведение за хранене в град Копривщица. Инспекцията е част от кампанията на КЗП Лято`2019, която обхваща туристически и търговски обекти както по Черноморието, така и в планинските и балеокурортите в цялата страна. Най-честите нарушения, на които се натъкват инспекторите при проверки в заведения за хранене и развлечение, са липсата на удостоверение за категоризация на обекта или на цени и грамажи в менютата. Срещат се и нелоялни търговски практики.„Много типичен пример отпреди няколко години беше случаят, в който цените в менюто се обявяват в евро, което можеше да създаде заблуда у потребителите, че всъщност е два пъти по-евтино. Друг случай – обявява се, че ако си вземете два коктейла, вторият ще бъде безплатен, но никой не Ви казва, че двата коктейла трябва да са еднакви. Вие го разбирате тогава, когато всъщност сте си поръчали различни коктейли, но сметката идва с редовната цена. И когато се поинтересувате защо е така, казва се, че всъщност това важи само когато коктейлите са еднакви. Заблуждаваща нелоялна търговска практика от класически вид”, посочи Маргаритов пред „Дарик” радио. „Може би нашите слушатели все още добре си спомнят от миналата и по-миналата година едни такси, ако мога така условно да ги нарека – „празен стол”, „дете, което си играе в заведението”.Все неща, които разбира се бяха констатирани като нелоялни търговски практики от наша страна. Дори в повечето случаи, те бяха и не чак толкова много, самите търговци се коригираха, признавайки че не са били прави да въвеждат такива условия и то още повече без предварително да информират потребителите, че има да речем някаква възможност част от сумата, която е била заплатена за резервация, да бъде удържана, ако не са се явили всички предварително планирани гости”, припомни председателят на КЗП.По думите на Маргаритов потребителите най-често търсят съдействието на Комисията, когато „нещо не се е получило спрямо техните справедливи очаквания – при проблеми във връзка с условията в самото заведение, качеството на храната, грамажите. „Понякога има и такива въпроси, които не предполагат нашата пряка намеса. Например, поведението на обслужващия персонал”, посочи Маргаритов, но подчерта, че за повечето посочени по-горе случаи институцията е в състояние да окаже съдействие на потребителите. „Мисля, че в последните години се наблюдава подобрение. Но все още хората ни информират и за случаи, в които се стига до такъв тип по-конфликтна комуникация. Имаме и оплаквания за неиздаване на касови бележки, за невярна информация по отношение характеристиките на предлаган асортимент – неща, които в живия живот се случват”, добави председателят на КЗП.", "date": "2019.06.28", "title": "КЗП: „Когато търговците поправят констатираните и санкционирани  от нас нарушения, проблемите се преодоляват лесно и бързо”"}
{"url": "https://www.novinite.bg/articles/177543/Uvelichava-se-razmerat-na-celevata-pomosht-za-otoplenie-za-sledvashtiya-sezon", "text": "От 1 юли 2019 г. започва приемането на заявления-декларации за отпускането на целева помощ за отопление през предстоящия отоплителен сезон 2019-2020 г. , съобщават от Агенцията за социално подпомагане. Лицата и семействата, нуждаещи се от този вид социална подкрепа, могат да подават документи в дирекциите „Социално подпомагане“ по настоящия си адрес, като приемът на документите ще продължи до 31 октомври 2019 г.Правоимащите лица и семейства могат да получат заявлението-декларация за отпускането на целева помощ за отопление от съответната дирекция „Социално подпомагане“ по настоящ адрес или да я изтеглят от интернет страницата на Агенцията за социално подпомагане - меню \"Социално подпомагане\", раздел 1 „Социални помощи“, секция „Документи“.Направените промени предвиждат осигуряване на по-добра социална закрила на най-уязвимите групи чрез усъвършенстване на механизма за целево енергийно подпомагане.Размерът на помощта ще бъде увеличен значително, като базата за определянето му нараства от 385 кВтч на 500 кВтч. Конкретният й размер предстои да бъде определен със заповед на министъра на труда и социалната политика на база на осреднената крайна продажна цена на електроенергията за битови потребители, изчислена към 31 октомври т.г. В същото време предвиденото увеличение с 5.7 % на пенсиите от 1 юли 2019 г. няма да се отрази на правото на достъп до този вид помощ.За новия отоплителен сезон като основа при определянето на диференцирания доход за отопление ще служи въведеният нов „Базов доход за отопление“ в размер на 150 лв., който е равен на двойния размер на определения месечен гарантиран минимален доход.Разширява се и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес.С оглед на провежданата политика за стимулиране на връщането и задържането на децата в образователната система са въведени и три нови целеви групи, включващи: деца, които не ходят на училище; деца, които не ходят на училище, но са регистрирани в дирекции “Бюро по труда“ и родители, отглеждащи деца, които не ходят на училище.През миналия отоплителен сезон ( 2018-2019 г.) с целева помощ за отопление бяха подпомогнати 209 647 случаи на лица и семейства.", "date": "2019.06.28", "title": "Увеличава се размерът на целевата помощ за отопление за следващия сезон"}
{"url": "https://www.novinite.bg/articles/177552/Povdignaha-obvinenie-na-policaya-arestuvan-za-narkorazprostranenie-v-Sofiya", "text": "Полицаят, арестуван за наркоразпространение в София, вече е с обвинение. Той е задържан за 72 часа, а прокуратурата ще поиска да остане за постоянно в ареста. 26 годишния служител на 4-то районно е уличен в извършването на три сделки с продажба на амфетамини. Той е укривал амфетамините в абсорбатора в дома си, описвал е подробно сделките си във тефтер. Вътрешна сигурност са го следили в продължение на три месеца, като са използвани и СРС-та. Сигналът за това, че  е пласирал дрога е подаден от негови колеги от 4 РПУ. Светослав Иванов е задържан веднага след извършването на една от доказаните до момента три сделки. Той е назначен в системата на МВР през 2017 г. , като преди това е бил стажант в продължение на една година. Няма провинения и наказания. Не е демонстрирал висок стандарт на живот, живеел е под наем.„Вчера е продал 50 таблетки. Предишните пъти общо 40”, поясни градският прокурор на София Емилия Русинова.Арестуваха служител на МВР, който продавал дрога в центъра на София. Той пласирал амфетамини и осигурявал чадър за други дилъри. Сигнал срещу полицая бил подаден още преди месеци в отдел „Вътрешна сигурност” на МВР и оттогава е започнало наблюдението му. Арестуваният е полицай отскоро. Той е на 26 години, от столичното 4-то районно. Работил е в сектор „Охранителна полиция”. заяви в ефира на Здравей, България” градският прокурор на София Емилия Русинова.Преди месеци бяха арестувани за рекет други петима служители от същото столично управление на МВР.  каза още бившият директор на Национална служба \"Полиция\" Васил Василев. Той допълни, че много често в наркосхемите са замесени и органи на реда.", "date": "2019.06.28", "title": "Повдигнаха обвинение на полицая, арестуван за наркоразпространение в София"}
{"url": "https://www.novinite.bg/articles/177537/Fandakova-V-nedelya-zapochva-tejak-remont-na-bul-Balgariya", "text": "От 30 юни, неделя, започва тежък ремонт на участък от бул. „България“, който ще затрудни движението в тази част на града. Това каза кметът на София Йорданка Фандъкова пред Нова ТВ и помоли гражданите за извинение и разбиране.\r\nКакто \"Монитор\" съобщи ремонт ще се прави на отсечката от „Иван Гешов“ до „Черни връх“. Движението няма да бъде изцяло спирано, а пътните платна ще бъдат затваряни поетапно. От кметството очакват реконструкцията да приключи най-късно за първия учебен ден.\r\nФандъкова коментира и оставката на шефа на строителния надзор архитект Влади Калинов. „За мен доверието е важно. Показала съм, че не искам да има съмнения в нашите действия и тяхната законосъобразност. И ако има такива, трябва да се вземат категорични мерки. Арх. Калинов е сериозен професионалист, дава си сметка и си подаде оставката, която приех. Работила съм винаги по този начин. Разделяла съм се с хора, които са работили добре, но са правили някакви пропуски и грешки. И смятам, че това е отговорността“, обясни Фандъкова и посочи, че в работата си следва последователна политика. Тя заяви, че ще обяви своето решение дали ще се кандидатира отново за кмет на София, когато го вземе. „Сигурна съм, че всички кандидати внимателно ще обмислят, ще вземат решение и се надявам да предложат добри планови проекти за града. Но, за съжаление, виждам, че насоката на кампаниите обикновено е в негативен план. А за мен винаги е било важно да се предлагат добри решения за промяната на града. Така че кампанията на ГЕРБ ще бъде в тази поска, независимо дали се кандидатирам аз или не“, обясни Фандъкова.\r\nКметът на София коментира и темата за ремонтите в града, като посочи, че най-големите проблеми са свързани с изпълнението на големите проекти, които е важно те да бъдат контролирани. По думите ѝ важни са и реакциите на гражданите. „Не плащаме за недобре свършените дейности – над половин милион лева са санкциите, които вече съм наложила за ул. „Граф Игнатиев“. И има още възможности за санкции“, заяви тя. Във връзка с валежите и наводнените участъци на ул. „Солунска“, Фандъкова посочи, че проблемът са били две запушени шахти. „Имахме сериозни проблеми в много райони на София, но екипите реагираха сериозно и успяха много бързо да се справят. Следим много внимателно климатичните промени“, заяви тя. \r\n", "date": "2019.06.28", "title": "Фандъкова: В неделя започва тежък ремонт на бул. „България“"}
{"url": "https://www.novinite.bg/articles/177526/Pojaro-taktichesko-uchenie-za-dejstviya-pri-gorski-pojari-se-provede-kraj-selo-Korten", "text": "Пожарни автомобили, жива сила и тежка техника бяха използвани вчера в учебно занятие в гориста местност край новозагорското село Кортен. Това е поредното учение по план на Главна дирекция „Пожарна безопасност и защита на населението”. Беше проиграна ситуация с гасителни и спасителни действия при възникнал горски пожар в труднодостъпна местност. Целта на учението е да се провери нивото на комуникация и координация между службите, участващи в единната спасителна система.Занятието беше проведено под ръководството на Регионална дирекция „ПБЗН”-Сливен със съдействието на кмета на община Нова Загора Николай Грозев. Участие взеха екипи на регионалните служби ПБЗН в Нова Загора и Твърдица, сектор „Специализирани оперативни дейности” при РДПБЗН Бургас, Държавно горско стопанство- Нова Загора и Твърдица, Филиал за спешна медицинска помощ- Нова Загора, Български червен кръст, РЗИ-Сливен и доброволци от община Нова Загора. Действията в учението бяха наблюдавани и оценявани от представители на ГДПБЗН и Регионалните дирекции в Стара Загора, Хасково, Ямбол и Бургас.„Провеждането на тактически занятия и практически учения е най-добрият метод за повишаване на квалификацията”, каза старши комисар Красимир Шотаров директор на дирекция „Оперативни дейности” в ГД ПБЗН. Ученията са, за да се изчистят някои неточности и да се подобри организацията, така че в реална ситуация да се действа максимално ефективно, каза още Шотаров. Той изрази задоволство от доброто взаимодействие между отделните институции и сериозното отношение на екипите, взели участие в занятието. В заключение се анализираха плюсовете и минусите. Отбелязани бяха добрите практики и някои особености при действия в кризисни ситуации. Набелязани бяха конкретни организационни задачи, върху които да се работи, предвид летния сезон и опасността от горски и полски пожари.", "date": "2019.06.28", "title": "Пожаро-тактическо учение за действия при горски пожари се проведе край село Кортен"}
{"url": "https://www.novinite.bg/articles/177553/NAP-prodava-13-bungala-i-zemya-v-bivshiya-kamping-Luna", "text": " Търгът ще се състои на 30 юли от 10 ч.Обявената за продан земя с площ 5 870 кв. м. - КИД 07598.115.74 и сгради - 13 бунгала, състоящи се от две стаи и санитарен възел находящи се в местност \"Лонгоз\", Почивна база „Луна“, гр. Бяла, област Варна, община Бяла.Обща първоначална цена на групата: 607 500.00 лв. /шестстотин и седем хиляди и петстотин лева/Условията и правилата за провеждане на търга, както и списък на вещите с тяхното описание и продажна цена са на разположение в сградата на ТД, гр. Велико Търново, Офис гр. Плевен и на страницата на НАП в ИНТЕРНЕТ на адрес:  ", "date": "2019.06.28", "title": "НАП продава 13 бунгала и земя в бившия къмпинг \"Луна\""}
{"url": "https://www.novinite.bg/articles/177529/Fond-Zemedelie-zapochva-priem-na-dokumenti-za-pomoshti-za-jivotnovadi", "text": ", съобщиха от Фонд „Земеделие“.Документи ще се подават лично или чрез упълномощено лице в областните дирекции на Фонд „Земеделие“ по постоянен адрес за физическите лица и по адрес на управление за юридическите лица  От нея могат да се възползват стопани, които са подали валидно заявление за директни плащания за 2019 г. Земеделските стопани се подпомагат за допустимия брой животни за Кампания 2018 г. по схемите за директни плащания.Фермерите трябва да имат най-малко 5 броя крави, юници или биволи, както и не повече от 15 декара постоянно затревени площи на животинска единица за Кампания 2018; от 10 до 300 броя овце-майки или кози-майки, допустими за подпомагане за Кампания 2018; минимум 301 овце-майки или кози-майки, както и не повече от 15 декара постоянно затревени площи на животинска единица за Кампания 2018.Подпомагането е разпределено, както следва: до 40 лв. за крава и юница до 250-то животно; до 40 лв. за бивол до 250-то животно; до 20 лв. за крава и юница от 251-то до 500-то животно; до 20 лв. за бивол от 251-то до 500-то животно; до 15 лв. за овца-майка или коза-майка при минимум 10 животни; до 7 лв. за овца-майка или коза-майка за стопанства с най-малко 301 животни.Ползвателите на помощта трябва да имат и актуална регистрация като земеделски стопани, да нямат изискуеми задължения към Фонд „Земеделие“, да не са в открито производство за обявяване в несъстоятелност, да не са обявени в несъстоятелност или ликвидация.Общият размер на помощите de minimis за един земеделски производител, както и за едно и също предприятие, не може да надхвърля левовата равностойност на 25 000 евро (48 895,75 лв.) за период от три бюджетни години (2017-2019 г.).", "date": "2019.06.28", "title": "Фонд „Земеделие“ започва прием на документи за помощи за животновъди"}
{"url": "https://www.novinite.bg/articles/177530/Evrostat-21-ot-balgarite-mejdu-20-i-34-godishna-vazrast-ne-rabotyat-i-ne-uchat", "text": "Според Националния статистически институт приблизително 250 000 млади наши сънародници са били демотивирани да учат и да работят през миналата година. Повече от половината от тях са българи, а една трета - роми.Младите хора, които нито учат, нито работят, живеят най-вече в селата и имат ниско образование. 10% от неактивните младежи обаче са висшисти.В рамките на Европейския съюз, най-много неработещи и неучещи млади хора има в Италия - близо 30%. На втора позиция се нарежда Гърция с 27%, а на трета - България, предаде БТА.Според неотдавнашно проучване по темата - повече от половината от демотивираните сънародници на възраст 20-34 години, или 56 на сто, са били българи, а една трета са били роми. Голяма част от нито работещите, нито учещите млади българи са живеели най-вече по селата, често са били в областните градове и най-малко - в столицата.Най-висока степен на демотивация е била регистрирана сред младите българи с ниско образование - 60 на сто от тях или близо две трети нито са учили, нито са работили. Около една трета от демотивираните българи са били със средно образование и едва 10% - с висше образование.Освен това мнозинството от тези неработещи млади българи или около 70% са нямали личен месечен доход. Около 13% са имали някакви доходи най-вече като са вземали пари от сивата икономика, а други - чрез ренти или доходи от чужбина.Броят на неработещите българки в тази възрастова категория е значително по-висок от броя на мъжете, като съотношението е почти 2:1, тоест на две неработещи млади българки се е падал 1 неработещ българин на възраст 20-34 г.Около 1 от 6 млади европейци или 16,5% от младите хора в ЕС на възраст 20-34 г. не са били нито на работа, нито в сферата на образованието и обучението в Евросъюза през м. г., което съответства на приблизително 15 милиона млади хора, показват данните на Евростат.Най-висок е бил делът на младите хора които нито учат, нито работят в Италия - близо 30 процента или всеки трети млад италианец на тази възраст. На втора позиция по демотивираност са били младите хора в Гърция - 27% от тях не са се занимавали с нищо.На трета позиция е България - 21% демотивирани млади хора. На четвърта позиция са били младежите в Румъния и Словакия - по 20 на сто. На пета - младежите в Хърватия - 19 на сто.На другия полюс най-ниски стойности за лицата на възраст 20-34 години, които са били демотивирани да работят, са били регистрирани в Швеция - 8 на сто, Холандия - 8,5 на сто, Люксембург и Малта - по 10 на сто, Австрия и Дания - по 11 на сто.Ситуацията с демотивираните млади хора в съседните ни страни дори е по-лоша отколкото в България - в Северна Македония 36% са били младите хора, които нито учат, нито работят. В Турция - 33% и в Сърбия - 24%.Като цяло най-демотивирани към трудова дейност и учене са били младите хора в ЕС с ниско образование - 32% или почти всеки трети неработещ и неучещ млад европеец.Около 15 на сто от демотивираните за труд и учене европейци са били със средно образование и едва 9 на сто - с висше образование, показват данните на Евростат.", "date": "2019.06.28", "title": "Евростат: 21% от българите между 20 и 34-годишна възраст не работят и не учат"}
{"url": "https://www.novinite.bg/articles/177547/Mladen-Marinov-Mladite-policai-ne-sa-bili-v-kazarma-nyamat-navici-i-disciplina", "text": "Младите служители на МВР не са минали през казарма, както беше едно време, и заради това няма навици и дисциплина, така че това е една от причините да се изкушават по-лесно да премината на другата страна.Темата за казармата повдигна МВР шефът Младен Маринов по повод на ареста на полицай от София, който се оказва, че е пласирал дрога.\"Това не е първият, няма да е и последният. В последните години системата се обновява, стари служители напускат, идват нови, това са момчета 90-ти, 92, 93-ти набор, млади момчета. За съжаление, тези които идват не минават през казармата, където се получават базисни навици и дисциплина и ние започваме да работим с хора, които нямат тези навици\", коментира той.Първоначално беше съобщено за двама арестувани полицаи, но Маринов съобщи днес, че само единият е в килията, защото за другия не е имало данни за извършено престъпление.Иначе той увери, че подборът на служителите на МВР е строг като те минават през няколко нива на проверка.\"Физическа подготовка, психически тестове, изследвания, събеседване, но назначавайки такъв човек, който няма навици и дисциплина в ситуация, в която има власт и работи с криминалния контингент, винаги има риск от изкривяване в лоша посока\", призна МВР шефът.Той не коментира дали ниската заплата е подтикнала полиция да се превърне в накродилър, но припомни, че заплатите в МВР в последните 2-3 години се вдигнаха с 30 на сто.\"Неговата не е най – висока, защото е млад служител, но с такива заплати работят всички служели на МВР\", каза Маринов.Той съобщи още, че шофьорът, който уби на място 52-годишна пешеходка в центъра на тетевенското село Български извор, има 15 констатирани нарушения, като 4 от тях са за превишена скорост от 2014 г. , когато е взел книжка.Според Маринов и в този случай най-вероятно става въпрос за превишена скорост.Контролът по пътищата обаче бил завишен тройно за последните две години, което се виждало и от наложените глоби.", "date": "2019.06.28", "title": "Младен Маринов: Младите полицаи не са били в казарма, нямат навици и дисциплина!"}
{"url": "https://www.novinite.bg/articles/177555/Medicite-v-Troyan-otnovo-spryaha-rabota-za-chas-v-znak-na-protest", "text": "За трети пореден ден днес специалистите по здравни грижи от многопрофилната болница в Троян спират работа за час. Ефективният протест на медиците е с искане за увеличаване на заплатите, по-добри условия на труд, както и болниците да не са търговски дружества.Протестиращите днес са значително по-малко в сравнение с първите два дни от протестите, но много от тези 60 специалисти по здравни грижи, които са се подписали под декларацията с исканията към здравното министерство са тук пред лечебното заведение.Те продължават да настояват за увеличение на работните им заплати, които да не са по малко от две минимални работни заплати, става въпрос за заплатите на медицинските сестри, лаборантите, рехабилитаторите, анестезиолозите, всички специалисти по здравни грижи.Освен това те продължават да настояват и за допълнителни възнаграждения, особено в отделенията, които са по натоварени, както увеличаване на нощния труд от 50 стотинки на три лева на час. Протестиращите казаха, че днес ще прекратят своите едночасови ефективни протестни действия до септември, затова се предвижда и национален протест на специалистите по здравни грижи, но въпреки това всички тука бяха категорични, че остават в готовност и продължават да твърдят, че ако исканията им не бъдат изпълнени до септември ще подадат колективна оставка след края на отпускарския сезон“Продължаваме с протестите, докато се чуе нашият глас“.“Аз работя в лабораторията – старши лаборант, 660 лева – това ми е заплатата“, казаха вчера протестиращи специалистите по здравни грижи.", "date": "2019.06.28", "title": "Медиците в Троян отново спряха работа за час в знак на протест"}
{"url": "https://www.novinite.bg/articles/177523/Zaradi-novite-ceni-na-toka-ChEZ-zapochva-izvanreden-otchet-na-elektromerite", "text": "Във връзка с определяне от Комисията за енергийно и водно регулиране на нови цени за електроенергията от 01 юли 2019 г., „ЧЕЗ Разпределение България“ АД ще извърши извънредно отчитане на електромерите на клиентите, съобщиха от дружеството.Графикът на извънредния отчет ще бъде публикуван на сайта на ЧЕЗ в секция „Графици“ на 28 юни, петък. След тази дата информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010. С цел да се обезпечи бързото и качествено отчитане на електромерите, компанията ангажира допълнително 319 служители. Всички отчетници ще работят с удължено работно време в периода от 01-02.07.2019 г.Поради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени.С цел гарантиране на максимална коректност при фактуриране на консумираната електроенергия,клиентите имат възможност сами да отчетат показанията на електромерите си към 30 юни 2019 г. Самоотчитането е по желание и не отменя извършването на месечен отчет от страна на Дружеството. Клиентите, които желаят да се възползват от тази възможност, следва да направят своя отчет на 30 юни 2019 г. Подадените данни от самоотчета през този период се считат за отчетено потребление към 30.06.2019 г., включително. Фактурите през месец юли ще съдържат информация за консумираната електроенергия за два отчетни периода – по стари и по нови цени.", "date": "2019.06.28", "title": "Заради новите цени на тока: ЧЕЗ започва извънреден отчет на електромерите"}
{"url": "https://www.novinite.bg/articles/177583/MVR-proveryava-za-iztichane-na-informaciya-za-podgotovkata-na-atentat-v-Plovdiv", "text": "\r\nВ момента върви проверка, която трябва да изясни дали от МВР е изтекла информацията за самоличността на момчето от Пловдив, обвинено в подготовка за терористичен акт. Това обяви вътрешният министър Младен Маринов по време на парламентарния контрол в отговор на въпрос от депутата Антон Кутев.\r\n\r\n\r\n\r\n\r\n\r\n", "date": "2019.06.28", "title": "МВР проверява за изтичане на информация за подготовката на атентат в Пловдив"}
{"url": "https://www.novinite.bg/articles/177539/Povdignaha-obvineniya-na-chetirima-ot-zadarjanite-pri-akciyata-v-Lyaskovec", "text": "Специализираната прокуратура привлече към наказателна отговорност четири лица за участие в организирана престъпна група за лихварство и рекет, действала на територията на Лясковец и други селища във Великотърновско.Участниците в групата бяха задържани на 26 юни 2019 г. при операция на ТСБОП-Велико Търново и Специализираната прокуратура. По време на действията по разследването бяха претърсени жилища и автомобили, извършени бяха лични обиски, както и разпити на свидетели и пострадали от престъпната дейност на участниците в групата. Намерени и иззети бяха около 40 000 лева, накити от жълт метал, незаконно притежавана пушка, множество документи за собственост, за които се предполага, че са на длъжници.Събраните до момента доказателства сочат, че групата е действала от януари 2019 г., съобщават от прокуратурата. Обвинените са предоставяли „кредити“ на нуждаещи се в различен размер, като при забава са използвани заплахи и агресивни действия, начислявани са и наказателни лихви.Четиримата са задържани за 72 часа. На 29 юни 2019 г. Специализираната прокуратура ще внесе в Специализирания наказателен съд искане за налагане на мерки за неотклонение „Задържане под стража“ на двама от участниците и „Домашен арест“ на другите двама.", "date": "2019.06.28", "title": "Повдигнаха обвинения на четирима от задържаните при акцията в Лясковец"}
{"url": "https://www.novinite.bg/articles/177578/Zadarjaha-dvama-dushi-otkradnali-26-kartini-ot-chasten-dom", "text": "Двама души с множество криминални регистрации са задържани, след като на 23 юни са пребили възрастен мъж и са откраднали картини и други вещи от дома му. Това стана ясно на брифинг даден от СДВР и Софийската районна прокуратура.Трети съучастник на задържаните все още се издирва. По-голямата част от отнетите вещи са открити. Откраднати са били 26 картини на Анна Хен Йосифова.В жилището крадците са влезли, след като са се представили за служители на Столичния инспекторат. След това са нанесли побой на мъжа и са го завързали в банята. Два дни по-късно дъщерята на пострадалия, успява да влезе в жилището с помощта на ключар и намира баща си и леля си в безпомощно състояние.Картините са намерени в две антикварни студия в центъра на София. Шефът на СДВР Георги Хаджиев обясни още, че още април месец са били отнети около 12 картини с обещание, че ще бъдат върнати, но това не се случва.", "date": "2019.06.28", "title": "Задържаха двама души, откраднали 26 картини от частен дом"}
{"url": "https://www.novinite.bg/articles/177520/Donald-Tramp-Merkel-mi-e-golyama-priyatelka", "text": "Американският президент Доналд Тръмп нарече германската канцлерка Ангела Меркел \"голяма моя приятелка\", докато двамата се отправяха за двустранни разговори в кулоарите на срещата на върха на Г-20 в Осака, предаде БНТ.\"Тя е фантастична личност, фантастична жена и за мен е радост, че съм неин приятел\", каза Тръмп. Той похвали търговските отношения между САЩ и Германия.Обикновено Тръмп е критичен към търговския дефицит на САЩ с Германия. Меркел говори за германските инвестиции в САЩ и каза, че ще повдигне въпроса с Иран в разговора си с Тръмп.Американският президент заяви, че предпочита да бъде с Меркел, отколкото да гледа кандидат-президентския дебат на Демократическата партия в САЩ.Белият дом съобщи, че двамата са обсъдили \"широк спектър от въпроси, включително опасните действия на Иран в Близкия изток, стабилизацията на Либия, на Сахел, а също така и подкрепата за икономическа реформа в Украйна\". \"Двамата лидери също така обмениха мнения относно преговорите с Китай и установяването на справедливи стандарти за глобална търговия\", добави Белият дом. ", "date": "2019.06.28", "title": "Доналд Тръмп: Меркел ми е \"голяма приятелка\""}
{"url": "https://www.novinite.bg/articles/177528/Rekordni-jegi-vav-Franciya", "text": "Във Франция бяха измерени рекордно високи температури за месец юни от 41,9 градуса, каза говорителка на държавната метеорологична служба \"Метео франс\", цитирана от ДПА.Температурният рекорд бе регистриран вчера в селището Сен Жулиен дьо Пейрола в долината на Рона. Предишният национален рекорд за юни беше 41,5 градуса, измерен южния департамент Од през 2003 г.Абсолютният температурен рекорд за Франция е 44,1 градуса, измерен в Южна Франция, по време на смъртоносната гореща вълна през август 2003 година. \"Метео франс\" предупреди, че температурите в региона може да достигнат между 42 и 45 градуса утре.Властите в Париж забраниха в сряда движението на стари и по-малко икономични коли в обхвата на второ околовръстно шосе А86, което включва Париж и 79 града около него, съобщи градският съвет, цитиран от Ройтерс. Това се прави, за да се намали замърсяването на въздуха в горещините.Френските власти наложиха вчера също ограничения върху използването на вода, след като големи райони от Западна Европа бяха обхванати от екстремни горещини.", "date": "2019.06.28", "title": "Рекордни жеги във Франция"}
{"url": "https://www.novinite.bg/articles/177556/Emiliya-Rusinova-200-tabletki-ekstazi-sa-otkriti-v-doma-na-zadarjaniya-ot-4-RPU", "text": "Документирали сме продажбата на 100 таблетки екстази от лицето, задържано вчера в жк Лагера в момента на пласирането на наркотични вещества. Вчера е продал 50 таблетки за сумата от 500 лв., в дома му са открити още 200 таблетки от същото вещество, скрити в абсорбатора. Това каза пред журналисти шефът на Софийска градска прокуратура Емилия Русинова за арестувания служител на 4 РПУ. \"Документирали сме още две осъществени от този служител продажби на наркотични вещества. В дома му са открити 200 таблетки, тефтер със записки на кого, къде е продавал, сумата, получена при предишната продажба, банкнотите са били описани и намерени вчера при претърсването\", разкри още прокурор Русинова.  \"Вчерашната продажба е по-различна от предишните, когато той лично е давал веществото и е взимал парите, а вчера е оставил наркотичното вещество на разстояние от колата, лицето е взело 50-те таблетки за сумата от 500 лева, и се е върнало в колата при обвиняемия\", разясни Емилия Русинова. Срещу служителя е повдигнато обвинение за разпространение на наркотични вещества и мярка за отклонение задържане под стража за 72 часа. Утре в съда ще се внесе искане за постоянна мярка за задържане под стража, уточни още тя. По думите й сигналът за продължилата 3 месеца разработка е подаден от Вътрешна сигурност, а на Вътрешна сигурност - от МВР. \"Колеги на служителя са информирали шефовете си в МВР\", уточни гл. комисар Георги Арабаджиев, зам.-главен секретар на МВР. \"Той е назначен за стажант в полицията на 2016 г., а в Охранителна полиция - през 2017 г. Няма наказания, провинения, живеел е на квартира. Този случай показва, че автоимунните механизми на МВР работят - не търпим такива служители\", заключи той в края на пресконференцията, излъчена на живо по Канал 3.", "date": "2019.06.28", "title": "Емилия Русинова: 200 таблетки екстази са открити в дома на задържания от 4 РПУ"}
{"url": "https://www.novinite.bg/articles/177560/Evrodeputatite-shte-izberat-predsedatel-na-EP-v-sryada", "text": "Новият председател на Европейския парламент ще бъде избран в сряда, съобщи пресслужбата на институцията.Първото заседание на новоизбрания ЕП ще бъде ръководено от досегашния председател Антонио Таяни във вторник. До избирането на нов председател евродепутатите не могат да приемат решения, затова във вторник ще бъдат назначени само отговорници за насроченото в сряда гласуване. До вторник сутрин се очаква парламентарните групи да внасят предложенията си за нов председател.В сряда гласуването ще бъде тайно и с бюлетини. Всеки от кандидатите ще има по пет минути за изказване пред своите колеги. Изборът може да приключи с първия кръг на гласуване, ако някой от издигнатите получи над половината гласове. В противен случай гласуването продължава до три кръга, като между първото и второто, и между второто и третото гласуване могат да бъдат издигани още кандидати.Ако и след третия кръг няма ясен победител, в четвърти кръг ще бъде гласувано само за онези двама кандидати, получили най-голяма подкрепа. С четвъртото гласуване председателят бива определен с мнозинство.Изборът на председател ще бъде последван от определянето на 14 негови заместници и петима квестори на ЕП. Също за сряда е насрочено гласуване на състава на парламентарните комисии.Сесията на ЕП за следващата седмица предвижда обсъждане на резултата от заседанията на Европейския съвет, посветени на излъчването на нов председател на Европейската комисия. Днес представители на групата на социалистите и демократите в ЕП потвърдиха подкрепата си за процеса на водещите кандидати за председател на ЕК, както и за своя кандидат Франс Тимерманс. Групата \"Европейска обединена левица\" отбеляза, че неин представител не е участвал в този процес, но биха подкрепили кандидат, който отговоря на 10 изисквания. Останалите групи се въздържаха от коментари по въпроса.Зелените отбелязаха, че към тяхната група все още е неизвестно дали ще се присъедини испанец, избран за евродепутат. Въпросният политик не е посочен в списъка, изпратен от Испания до ЕП за новоизбраните евродепутати. Процедурата предвижда избраният да положи клетва в Испания, преди да може да поеме задълженията си на евродепутат. От пресслужбата на ЕП уточниха, че е възможно властите в Мадрид да съобщят име на друг от партийната листа за европейските избори, за да не остане креслото в пленарната зала на ЕП празно. Очаква се по този повод в Страсбург следващата седмица да протестират 6000 каталунци, отбелязаха Зелените.В понеделник се предвижда евродепутатите, които не са били преизбрани, да получат в Страсбург медал и сертификат. ", "date": "2019.06.28", "title": "Евродепутатите ще изберат председател на ЕП в сряда"}
{"url": "https://www.novinite.bg/articles/177585/Jegata-v-Ispaniya-vze-jertva", "text": "17-годишен селскостопански работник почина от топлинен удар в Испания, съобщиха местните власти, цитирани от АФП. Това е първата доказана смърт, причинена от рекордната топлинна вълна, която заля Испания и големи части от Европа.Младежът изведнъж почувствал замайване и въпреки че се е потопил в близък плувен басейн, получил конвулсии, съобщиха от местната управа на Андалусия в Южна Испания.Той бил откаран в спешното отделение в съседния град Кордоба, където \"починал, въпреки направения му сърдечен масаж\", се казва в изявлението.В момента Испания преживява топлинна вълна с температури от над 40 градуса по Целзий в по-голямата част от страната. Жегата се очаква да продължи до утре.От общо 50 испански провинции, 34 са издали предупреждения за пожар, особено в Каталуния, където пожарникарите се борят с потушаване на пожар, който вече изгори 6500 хектара земя.Около 400 пожарникари се бориха с огъня през нощта, с помощта на самолети и хеликоптери.Ръководителят на каталунското министерство на вътрешните работи посъветва населението да вземе \"максимални предпазни мерки\".", "date": "2019.06.28", "title": "Жегата в Испания взе жертва"}
{"url": "https://www.novinite.bg/articles/177517/Slance-i-oblaci-se-smenyat-s-kratki-valeji", "text": "Днес от север на юг през страната ще премине студен атмосферен фронт. Още преди обяд на места в Северна България, а до края на деня в много райони на страната, ще превали краткотраен дъжд. На повече места и по-интензивни ще са валежите в Централна и Източна България. Има условия в отделни райони да се развият гръмотевични бури, възможни са и градушки. В западната половина от страната вятърът ще е от запад-северозапад, а в източните райони ще е от североизток, до умерен. Максималните температури ще са между 26° и 31°, в крайните югозападни райони до 33-34°.В планините времето ще е динамично. Още сутринта в Стара планина, а около и след обяд и в остналите планини ще се развива купеста и купесто-дъждовна облачност. Ще има краткотрайни, на места и интензивни валежи, придружени с гръмотевици. С умерен до силен северозападен вятър, който привечер ще се ориентира от север-североизток, ще прониква по-хладен въздух. Максималната температура на височина 1200 метра ще е около 21°, на 2000 метра - около 15°.Сутринта по Черноморието ще бъде предимно слънчево, но още преди обяд в северните райони, а до края на деня и по цялото крайбрежие ще се развива купеста и купесто-дъждовна облачност и ще има краткотрайни валежи от дъжд придружени от гръмотевици. Вятърът ще е умерен от североизток, но на моменти ще е силен и поривист. Максималните температури ще са между 25° и 28°, близки до температурата на морската вода. Вълнението на морето ще е 2 - 3 бала, след обяд на юг и временно до 4 бала.", "date": "2019.06.28", "title": "Слънце и облаци се сменят, с кратки валежи"}
{"url": "https://www.novinite.bg/articles/177532/Riba-drakon-plashi-turisti-po-Chernomorieto", "text": "Отровната риба морски дракон дебне по плитчините на родното Черноморие. Поне по дузина курортисти попадат в токсикологията във Варна, съобщиха от там, пише Монитор.Гадината дебне туристите от дъното на морето, зарита в пясъка. От там се подават само очите й, с които следи набелязаната жертва. Някои сами попадат в капана й, тъй като се опитват да я уловят с голи ръце, защото по външен вид много напомня попчетата.Морският дракон е най-отровната в нашето Черноморие. Шипът й, с който убожда, съдържа токсин, от който най-слабата реакция е повишаване на температурата и оток. В повечето случаи обаче той отича и губи чувствителност.Ако човек е алергичен, токсичното вещество на дракона парализира периферната нервна система, поясниха токсиколози и допълниха, че раните от него зарастват много бавно.", "date": "2019.06.28", "title": "Риба дракон плаши туристи по Черноморието"}
{"url": "https://www.novinite.bg/articles/177535/Tramp-i-Putin-provedoha-oficialna-sreshta-v-Osaka", "text": "Президентите на САЩ и Русия Доналд Тръмп и Владимир Путин са обсъдили ситуацията в Иран, Сирия, Венецуела и Украйна. Това се казва в заявление на Белия Дом, разпространено в петък след края на срещата между двамата лидери в кулоарите на форума на Г-20 в Осака.В съобщението се отбелязва също, че президентите са се съгласили, че подобряването на отношенията между Москва и Вашингтон отговоря на интересите както на двете страни, така и на целия свят. „Двамата лидери се съгласиха, че подобряването на отношенията между САЩ и Русия отговаря на взаимните интереси и интересите на целия свят. Президентите се съгласиха, че двете страни ще продължат дискусиите за моделите на контрол над въоръженията на XXI век, които, както по-рано заяви президентът Тръмп, трябва да включват Китай“, се подчертава в документа. \"Смятам, че резултатите от тази среща ще бъдат отлични\", каза Тръмп преди началото на разговора му с Путин по време на започналата по-рано днес среща на върха на Г-20 в японския град Осака, предаде БТА. Той отбеляза, че двамата ще имат много интересна дискусия, която ще включва въпроси като търговията, разоръжаването, протекционизма.Путин заяви, че срещата му с Тръмп дава добра възможност за продължаване на диалога след последната им среща в Хелзинки през юли 2018 година. \"Не мога да не се съглася с господин президента /на САЩ/, че има за какво да си поговорим\", посочи Путин пред журналисти. В интервю за \"Файненшъл таймс\" в навечерието на Г-20 Путин каза, че се надява да обсъди с американския си колега ситуацията около Договора за намаляване на стратегическите оръжия (СТАРТ-3). Тръмп заяви пред репортери малко преди заминаването за Япония, че очаква \"добър разговор\" с Путин в Осака. В същото време американският лидер в стила си : \"Но какво да кажа, това не е ваша работа.\"Говорител на Белия дом каза по-рано, че разговорът ще бъде посветен главно на въпроси на регионалната сигурност, включително на кризите, свързани с Иран, Украйна, Сирия и Близкия изток. Освен това ще бъдат повдигнати въпроси, свързани с контрола върху въоръженията и подобряването на двустранните отношения. Той също така не изключи, че лидерите ще засегнат темата за Венецуела, а Тръмп ще повдигне темата за „руската намеса в изборите“.От своя страна руският външен министър Сергей Лавров отбеляза, че няма съгласуван дневен ред за този разговор. Според него президентите ще определят приоритетните теми за тях по време на самата среща. Асистентът на руския лидер Юрий Ушаков, който говори за дневния ред на бъдещата среща, също подчерта, че много ще зависи от това как лидерите ще изградят разговора си. Но основните въпроси, които трябва да бъдат обсъдени, каза той, са съвсем логични - това е общото състояние на двустранните отношения, стратегическата стабилност и многобройните регионални конфликти, включително тези в Сирия, Афганистан, Украйна, Венецуела и иранския проблем.", "date": "2019.06.28", "title": "Тръмп и Путин проведоха официална среща в Осака"}
{"url": "https://www.novinite.bg/articles/177525/Dneven-horoskop-za-petak", "text": "Без значение дали търсите човек, с който да се срещате или просто нов приятел, денят е подходящ за нови запознанства. Дори да не спечелите това, което искате, ще имате един познат повече.Днес е възможно да имате проблеми в отношенията с половинката. Ако сте необвързани, тази вечер е подходяща за срещи. Но очакванията ви може да се разминават с реалността. Днес сте вдъхновени и имате големи мечти за бъдещето. В момента искате да действате бързо, но по-добре първо помислете. Вижте повече на: ", "date": "2019.06.28", "title": "Дневен хороскоп за петък"}
{"url": "https://www.novinite.bg/articles/177584/Putin-i-Mej-se-sreshtnaha-na-foruma-na-G-20-v-Yaponiya", "text": "Руският президент Владимир Путин и британският министър-председател Тереза Мей се срещнаха днес в кулоарите на форума на Г-20 в Япония, предадоха световните агенции.Това беше първа среща между оттеглящата се от поста Мей и Путин от 2016 г. Дългата пауза отразяваше обтягането на отношенията между Русия и Великобритания, което се изостри особено силно заради нападението с нервнопаралитично вещество срещу двойния агент Сергей Скрипал и дъщеря му Юлия през март 2018 г. в Солсбъри. Великобритания обвинява Русия, че е отровила двамата, а Москва отрича.Мей каза преди срещата, че Великобритания ще настоява двамата служители на руското военно разузнаване, обвинени за участие в нападението, да бъдат изправени пред правосъдието.Според премиерската канцелария Мей е казала на Путин, че \"не може да има нормализиране на двустранните отношения, докато Русия не спре безотговорната и дестабилизираща дейност, която заплашва Великобритания и нейните съюзници\".\"Министър-председателката заяви, че използването на смъртоносно нервнопаралитично вещество по улиците на Солсбъри е част от по-широк модел на неприемливо поведение и е наистина жалка постъпка\", каза нейна говорителка.Мей е призовала Путин да бъдат освободени задържаните от Русия украински моряци, за да се успокои ситуацията с Украйна. На срещата двамата лидери са обсъдили също ядрената сделка с Иран и ситуацията в Сирия.", "date": "2019.06.28", "title": "Путин и Мей се срещнаха на форума на Г-20 в Япония"}
{"url": "https://www.novinite.bg/articles/177546/Nezabravimoto-priklyuchenie-Igrata-na-igrachkite-Pateshestvieto-e-v-kinata-ot-dnes-28-yuni", "text": "Уди винаги е бил сигурен в своето място на този свят и в това, че негов приоритет е да се грижи за детето, на което принадлежи, независимо дали това е Анди или Бони. Един ден Бони донася нова играчка в стаята си – направеният от нея Виличко, който определя себе си като „боклук“, а не като играчка. Уди се нагърбва с отговорната задача да му покаже защо трябва да приеме това, че е играчка.Когато Бони взима цялата банда на семейната екскурзия, Уди внезапно се отклонява, което му носи среща с отдавна загубената му приятелка – пастирката Бо Пийп.След годините, в които се е грижила сама за себе си, приключенският дух на Бо и животът, прекаран на пътя, вече не отговарят на деликатната ѝ порцеланова облицовка. Уди и Бо разбират, че вижданията им по отношение на живота като играчка са тотално различни, но скоро откриват, че това е последната им грижа. Режисиран от Джош Кули (Riley’s First Date?) и продуциран от Джонас Ривера (Отвътре навън, В небето) и Марк Нилсен (Отвътре навън) Играта на играчките: Пътешествието на Дисни и Пиксар идва в кината на 28 юни 2019.  Играта на играчките, чиято премиера е на 22 ноември 1995, е първият пълнометражен филм създаден изцяло с компютърна анимация. Той е най-касовият филм за 1995 с три номинации за „Оскар“ и две „Златен глобус“. Играта на играчките 2 е първият филм изцяло създаден, мастериран и прожектиран дигитално. Също така е пътрвото продължение на анимация, което донася повече приходи от своя предшественик, подобрява рекорди за най-голям дебютен уикенд в САЩ, Великобритания и Япония, ставайки най-успешният анимационен филм за годината. Печели „Златен глобус“ за най-добър филм в категорията комедия или мюзикъл и „Грами“ за най-добра песен написана специално за филм, телевизия или друга визуална медия (Ранди Нюман, When She Loved Me)  През 2010 Играта на играчките 3 спечели „Оксар“ за най-добър анимационен филм и най-добра песен (Ранди Нюман, We Belong Together). Той също така спечели и „Златен глобус“ и БАФТА за за най-добър анимационен филм. Той вторият най-касов филм на Пиксар след Феноменалните 2.  Начело на късометражния Riley’s First Date? От 2015 са режисьора Джош Кули и продуцента Марк Нилсен.", "date": "2019.06.28", "title": "Незабравимото приключение „Играта на играчките: Пътешествието“ е в кината от днес – 28 юни"}
{"url": "https://www.novinite.bg/articles/177549/Ozi-Ozbarn-zabrani-na-Tramp-da-izpolzva-negovi-pesni", "text": "Ози Озбърн забрани на Доналд Тръмп да използва негови песни в предизборната кампания.Британският рок-певец Ози Озбърн – един от основателите и участник в групата „Black Sabbath“ забрани на президента на САЩ Доналд Тръмп да използва негови песни в политическата си кампания. Изявление от името на певеца е разпространено в социалните мрежи от неговата съпруга Шарън Озбърн, предава БГНЕС.Повод за това стана публикувано в Туитър видео, на което излъчените дебати на кандидатите на Демократическата партия в президентската надпревара са прекъсвани с кадри с Тръмп, озвучавани от песента на Озбърн „Crazy Train“.„Позовавайки се на несанкционираното използване на песента на Ози Озбърн Crazy Train, уведомяваме кампанията на Тръмп (или всяка друга кампания), че им се забранява да използват музика на Ози Озбърн в политическа реклама или политически кампании. Музиката на Ози не може да бъде използвана без одобрение“, се казва в заявлението.Озбърн предложи на Тръмп „да се обърне към неговите приятели музиканти“ Кание Уест, Кид Рок или Тед Нюджънт, които „може да разрешат тяхната музика да бъде използвана“. ", "date": "2019.06.28", "title": "Ози Озбърн забрани на Тръмп да използва негови песни"}
{"url": "https://www.novinite.bg/articles/177519/Na-4-yuli-se-spira-dvijenieto-po-patya-Srednogorci-Rudozem", "text": "От 10 ч. утре - 28 юни, до 16:30 ч. на 4 юли, се спира движението по път II- 86 Средногорци - Рудозем за извършването на взривни работи в участък от 300 м, който е в средата на трасето между двете населени места. От 1 юли до 4 юли, от 6 ч. до 8 ч. и от 18 ч. до 20 ч., преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. Устово - кв. Райково) - Рудозем и обратно.В момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Ремонтираният път ще бъде с нови ограничителни системи, знаци и хоризонтална маркировка.", "date": "2019.06.28", "title": "На 4 юли се спира движението по пътя Средногорци –  Рудозем"}
{"url": "https://www.novinite.bg/articles/177557/5564-kandidat-studenti-sa-podali-dokumenti-za-obuchenie-v-na-Plovdivskiya-universitet", "text": "Желаещите да учат в ПУ „Паисий Хилендарски“ тази година са с 350 повече от 2018 г., първият изпит от редовната кампания е на 30 юни, удължава се срокът за кандидатстване само с оценка от ДЗИ Общо 5564 човека са подали документи за участие в кандидат- студентската кампания на Пловдивския университет „Паисий Хилендарски“, съобщи заместник-ректорът по учебна дейност доц. д-р Мария Стоянова. Този брой кандидатствали е само за специалностите във висшето училище, не и за филиалите му в Смолян и Кърджали. Кандидат- студентите ще се съревновават за 3061 места в редовна форма на обучение и 453 в задочна.Миналата година кандидатите са били 5198 човека, което е с 350 по-малко в сравнение със сега. Към момента общо 256 са записаните нови студенти с отлични оценки от предварителните изпити и отличници от състезания, като най-много са записаните в специалността „Софтуерно инженерство“ – 38. Броят е по-висок в сравнение със същия период миналата година, когато записаните по този ред са били 203 души. Документи за явяване на изпитите през м. юли се приемаха от 12 до 26 юни. Пловдивският университет удължи единствено срока за приемане на документи за кандидатстване с оценка от матура до 4 юли. Към момента кандидатствали само с оценка от държавен зрелостен изпит са 2541 души, което съответства на почти 46% от всички кандидат-студенти. 2 Първият изпит от редовната кампания е по български език и е насрочен за 30 юни, неделя.На него ще се явят 1018 кандидат-студенти. На следващия ден, 1 юли, ще се проведат са изпитите по история на България с 217 записани, по английски език – 349, което с почти 150 кандидати повече спрямо миналата година, и химия – 34 човека, почти удвоен брой спрямо миналата година. Комплексният изпит по физическо възпитание е насрочен за 1 и 2 юли и на него ще се яват 269 души, с 65 повече, сравнено с 2018 г. По няколко изпита дневно ще има на 2, 3 и 4 юли. На 2 юли ще се проведат изпитите по, психология (154 кандидати), математика (213 кандидати) и биология (79 кандидати). По 5 предмета ще изпитват на 3 юли: тест със събеседване по физика – 8 души, информатика – 166 души, теология – 4 души, френски език – 4 души, и немски език – 18 души. В последният ден от кампанията ще се състоят изпитите по изобразително изкуство (в два кръга) – 90 кандидат-студенти, испански език – 4, география на България – 43, и музика – 15. Проверката на говорни и комуникативни способности се провежда и в рамките на срока за записване – от 12 до 26, и по време на редовната изпитна сесия от 30 юни до 4 юли включително, като участие са заявили 1121 души. Ежегодно изпитът по „Актьорство за драматичен театър“ се насрочва за месец септември в три конкурсни кръга в три последователни дни. През тази година определените дати са 12, 13 и 14 септември. До момента документи за изпита са подали 20 кандидат-студенти. След провеждане на изпитите от редовната кампания класирането за специалностите на ПУ „Паисий Хилендарски“ се извършва на три етапа. Първо класиране се обявява на 9 юли, второ – на 16 юли, а трето на 23 юли. Най-младият кандидат-студент е момиче на 17 години, избрало специалност във Филологическия факултет, а най-възрастният кандидат е жена на 58 години, която ще се яви на три изпита, чиито резултати са балообразуващи за специалностите „Право“ и „Психология“.", "date": "2019.06.28", "title": "5564 кандидат-студенти са подали документи за обучение в на Пловдивския университет"}
{"url": "https://www.novinite.bg/articles/177521/Fandakova-Prezastroyavaneto-v-Sofiya-e-mnogo-seriozen-problem", "text": "„Презастрояването в някои квартали на София е много сериозен проблем, който съществува от десетилетия. Беше допуснато връщането на земи в междублокови пространства, в дворове на училища и детски градини и в парковете”. Това заяви кметът на София Йорданка Фандъкова.Според нея не е тайна, че в Южен парк от десетилетия съществуват голяма част частни терени. „Аз разбирам много добре хората, които протестират. Затова и вчера на Общинския съвет дадох пример с моя квартал, защото аз самата съм потърпевша. Защо и как се е случило това също се знае, но е хубаво от време на време и да се коментира, за да знаят хората не само факта, но и причината за проблема”, каза още тя.\"Смея да твърдя, че съм участник в решаването на тези казуси. Като кмет съм поискала от Народното събрание спиране и посочване на краен срок за връщане на земеделски земи. За съжаление все още няма такова решение, но аз призовавам политиците да подкрепят това предложение”, коментира още тя.Относно критиките към ремонтите в София, Фандъкова коментира: „Най-големите проблеми са свързани с изпълнението на големите проекти. Изпълнявали сме над 300-400 обекта, които са с особена трудност. По отношение на ремонта на ул. „Граф Игнатиев”, както и на други проекти, най-големите проблеми са в проектите. Затова се налага в хода на изпълнението на проектите, те да се променят. Това е част от изпълнението”.За бъдещето на Борисовата градина столичният кмет обясни, че целта на заложения устройствен план е да се запази незастроената територия и да не се допусне ново строителство и застрояване. „Процесът на приемането и обсъждането на плана е изключително прозрачен. Внесла съм моите предложения публично и ще настоявам те да бъдат приети. Настоявам Борисовата градина да се запази във вида, в който я познаваме. Не допускаме ново строителство”.„Планът ще стане факт, когато Столичният общински съвет го приеме”, каза още тя.От 30 юни започва тежък ремонт на участък от бул. „България“, който ще затрудни движението в тази част на града. „Моля за извинение и за разбиране. Ще дадем достатъчно информация за това. Миналата година изпълнихме един участък. Видяхме, че няма алтернатива, трябва да продължим, въпреки че е тежко”, посочи тя.На въпрос дали Фандъкова ще се кандидатира отново за кмет на София, тя отговори: „Със сигурност ще обявя своето решение, когато го взема. Това ще бъде, когато наближи времето за това”.„Всички кандидати съм сигурна, че внимателно обмислят и вземат решения и се надявам, че ще предложат добри предложения за града. За съжаление виждам, че насоката на кампаниите обикновено е в негативен план”, каза още тя.Относно подадената оставка на шефа на \"Строителния контрол\" в Столичната община - архитект Влади Калинов, Фандъкова коментира: „Архитект Калинов е много компетентен професионалист, но и той се съгласи, че има нарушения. Безспорно за мен доверието е изключително важно. Доказала съм, че не допускам да има съмнения в законосъобразността на нашите действия. Архитект Калинов си дава сметка за това и подаде своята оставка, която аз приех”.", "date": "2019.06.28", "title": "Фандъкова: Презастрояването в София е много сериозен проблем"}
{"url": "https://www.novinite.bg/articles/177562/Uchenici-predizvikaha-panika-na-metrostanciya-Serdika", "text": "Ученици хвърлиха димка под вагона на спряла мотриса на метростанция \"Сердика\" и предизвикаха паника сред хората на спирката, предаде Нова телевизия. На станцията са пристигнали екипи на полицията и пожарната.", "date": "2019.06.28", "title": "Ученици предизвикаха паника на метростанция \"Сердика\""}
{"url": "https://www.novinite.bg/articles/177564/KEVR-utvardi-po-niska-cena-na-gaza-za-tretoto-trimesechie", "text": "\r\nКомисията за енергийно и водно регулиране (КЕВР) утвърди цената на природния газ за третото тримесечие. Тя е в размер на 44,90 лв./MWh (без цени за достъп, пренос, акциз и ДДС), което е с 0,27 лв/MWh или с 0,6% в сравнение с действащата цена за настоящото тримесечие.\r\n\r\n\r\n\r\n\r\n\r\n", "date": "2019.06.28", "title": "КЕВР утвърди по-ниска цена на газа за третото тримесечие"}
{"url": "https://www.novinite.bg/articles/177522/Verijna-katastrofa-v-uchastak-na-AM-Trakiya", "text": "Заради верижна катастрофа с участието на три автомобила временно беше ограничено движението по АМ \"Тракия\" в посока Бургас при 135 км. Произшествието е станало към 8.15 часа. Няма пострадали хора. На място служители на \"Пътна полиция\" изяснили, че първата кола е застигнала втората и я блъснала в резултат, на което и двете препречили напречно пътното платно. На водачите са взети проби за алкохол и наркотици. Резултатите са отрицателни.", "date": "2019.06.28", "title": "Верижна катастрофа в участък на АМ \"Тракия\""}
{"url": "https://www.novinite.bg/articles/177570/Specoperaciya-na-tri-mesta-v-Sofiya-sreshtu-izmami-s-TELK", "text": "Спецоперация на Специализираната прокуратура срещу измамите с ТЕЛК се провежда на три места в София.Това е поредната акция срещу фалшифицирането на документи за инвалидност. През февруари протече една от най-големите спецакции срещу измами с решения за ТЕЛК. Тогава във Варна бяха задържани шестима души, а у тях бяха открити над 1,7 милиона лева. По-късно, обаче всички бяха освободени.Отново през февруари съдът остави в ареста шефката на ТЕЛК – Ловеч д-р Донка Минкова, която беше задържана с обвинение за подкуп. Лекарката беше арестувана заедно с посредника в схемата за издаване на фалшиви ТЕЛК решения Валентин Йотов. През април Окръжният съд в Ловеч промени постоянната мярка за неотклонение \"задържане под стража\" на председателя на ТЕЛК - Ловеч в по-лека - \"под домашен арест\".", "date": "2019.06.28", "title": "Спецоперация на три места в София срещу измами с ТЕЛК"}
{"url": "https://www.novinite.bg/articles/177561/NPO-ta-protiv-vetoto-na-prezidenta-za-Zakona-za-chernomorskoto-krajbrejie", "text": "Неправителствени организации се обявиха против наложеното от президента Румен Радев вето върху Закона за изменение и допълнение на Закона за устройство на Черноморското крайбрежие. В отворено писмо те призоваха народните представители да го отхвърлят при гласуването в парламента. Ето пълния текст на писмото.\r\nУважаема госпожо председател на Народното събрание Цвета Караянчева, Уважаеми председатели на парламентарни групи, Уважаеми Народни представители от 44-то Народно събрание, гласували за приемането на изменението и допълнението на Закона за изменение и допълнение на Закона за устройство на Черноморското крайбрежие, Поздравяваме ви за приетите промени в ЗУЧК! Поздравяваме Народните представители от Комисията по регионална политика, благоустройство и местно самоуправление, които гласуваха против и отхвърлиха наложеното от Президента вето, върху част от текстовете на промените в ЗУЧК. Подкрепяме акта на отхвърляне наложеното вето на Президента на Р. България върху чл.10а и чл.24в от приетите промени на ЗУЧК. Приетите промени: 1. Премахват нелоялната конкуренция съществувала в летния Черноморски туризъм. Безплатният туризъм осъществяван като „диво къмпингуване” ощетява държавния бюджет, общинските бюджети и собствениците на съществуващите къмпинги, тъй като тези, които го ползват не заплащат нищо на никого. 2. Президента неправилно тълкува чл. 24в от ЗУЧК, налагащ глоби на тези, които извършват къмпингуване извън определените за това места. Президента неправилно приема, че това е повишаване на рестрикциите. До момента не са съществували „рестрикции”. Парламента няма как да повиши нещо, което не е съществувало. Глобите не са рестрикции, а средство за наказване на нарушителите. Наличието на налагане на глоби на нарушителите по Закона за движение по пътищата означава ли, че това са рестрикции или ограничаване на човешките права? Отговора е Не! 3. Закона създава ПРАВО за създаване нов туристически продукт, съобразен с исканията на упражняващите „диво къмпингуване”. Това е доказателство, че закона не отнема, а дава право. 4. В прессъобщение публикувано на страницата на Президента се казва: „В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл.55 от Конституцията, прокламиращ основното право на здравословна и благоприятна околна среда.”. Промените в чл. 10а едно към едно отговарят на желанието на Президента и изискванията на чл. 55 от Конституцията: „Чл.55 Гражданите имат право на здравословна и благоприятна околна среда в съответствие с установените стандарти и нормативи. Те са длъжни да опазват околната среда.”. Въпреки изказаното одобрение, Президента алогично наложи вето на чл.10а от ЗУЧК създаващ правила, нормативи и стандарти за летуване в здравословна и благоприятна околна среда. 5. Представената на Президента позиция от коалиция Неправителствени организации с доклад от над 100 страници доказва, че България е единствената страна членка от ЕС, където ползването на чужди права без разрешение не се санкционира. В страните членки от ЕС се санкционира разполагането на палатки, кемпери и каравани извън регламентираните за това места не само на крайбрежната ивица, но и върху територията на цялата държава. 6. Своеволното разполагане на палатки, кемпери и каравани води до замърсяване на околната среда и унищожаване на дървесни видове, чрез палене на огньове. 7. Не е правилно тълкуванието на Президента, че нямало все още определени места за регламентирано разполагане на палатки, кемпери и каравани. В момента това са къмпингите. чл.10а допълнително разширява възможността за „..места за временно разполагане на палатки, кемпери или каравани…“ и описва основните норми за реализирането им. Законодателите създадоха право, чрез наредбата по чл.10а, ал.3 от ЗУЧК, да се изготвят условия и ред за определяне на местата за временно разполагане на палатки, кемпери или каравани, правила и нормативи за устройване и ползването им, както и за престоя в тях. Малобройните протестиращи против промените заплашваха, че ако тези промени бъдат приети ще заминат от България и ще практикуват нерегламентираното диво къмпингуване в Гърция. Те не заминаха, няма и да заминат, защото в Гърция безплатна туристическа услуга няма. Има сериозни глоби за нарушителите и дори затвор до 3 месеца. До момента държавата извършваше социално подпомагане на богати хора собственици на скъпо къмпинг оборудване, кемпери и каравани на гърба на собствениците на имоти, в които нахлуваха диво къмпингуващите и ги ползваха безплатно. Не заплащаха дори минималната туристическа такса към общинските бюджети.\r\nПрезидентът не е прав, като налага вето на посочените от него текстове от промените на ЗУЧК, защото това е вето за насърчаване нарушаването правата на частната собственост, насърчаване замърсяването на околната среда, насърчаване на нелоялната конкуренция, насърчаване практики, които са санкционирани в страните членки от ЕС и насърчаването на практики, които са против интересите на държавата – неплащането на данъци и такси. От съседна Румъния вече започнаха да нахлуват на нашето Черноморие безплатно. Ние разчитаме това вето като антидържавно.\r\nУважаеми народни представители, Призоваваме ви да гласувате против наложеното от Президента вето и да не се поддавате на популистки настроения, които обслужват финансовите интереси на малка група практикуваща нерегламентираното диво къмпингуване. В интервюта по медиите те открито заявяват „защо да плащам?” или „защо да ходя в къмпинг, когато тук е безплатно?”.\r\nОтвореното Писмо е подкрепено от следните организации: · НАЦИОНАЛНА АСОЦИАЦИЯ „БЪЛГАРСКО ЧЕРНОМОРИЕ” · НАЦИОНАЛНО СДРУЖЕНИЕ ЗА ЗАЩИТА СОБСТВЕНИЦИТЕ НА ИМОТИ · ФОНДАЦИЯ БАЛКАНСКИ ЦЕНТЪР ЗА УСТОЙЧИВОСТ И ЕКОЛОГИЧЕН ИНЖЕНЕРИНГ · СДРУЖЕНИЕ ЗЕЛЕН АЛИАНС · ИНИЦИАТИВЕН КОМИТЕТ \"ЗА ОПАЗВАНЕ НА ПРИРОДАТА В ШАБЛЕНСКОТО ЧЕРНОМОРИЕ\" · СДРУЖЕНИЕ НА СОБСТВЕНИЦИТЕ НА ЗЕМИ ОТ С. ЕМОНА, “ИРАКЛИ” И С. БАНЯ\r\n", "date": "2019.06.28", "title": "НПО-та против ветото на президента за Закона за черноморското крайбрежие"}
{"url": "https://www.novinite.bg/articles/177563/Kilometrichna-opashka-ot-avtomobili-na-GKPP-Kulata", "text": "Близо 4-километрова опашка от автомобили се е образувала на ГКПП \"Кулата\".  На ГКПП \"Маказа\" трафикът също е интензивен на вход и изход за леки автомобили, съобщават от \"Гранична полиция\".На ГКПП \"Калотина\", на ГКПП \"Лесово\" и ГКПП \"Капитан Андреево\" също има засилен трафик. ", "date": "2019.06.28", "title": "Километрична опашка от автомобили на ГКПП \"Кулата\""}
{"url": "https://www.novinite.bg/articles/177579/Stotici-danachni-inspektori-shte-proveryavat-za-kasovi-belejki-po-moreto", "text": "\r\nСтотици данъчни инспектори, съвместно с други държавни органи, започват лятната контролна кампания по Черноморието, съобщиха от Националната агенция за приходите. Те ще следят за отчитането на обороти и издаване на касови бележки.\r\n\r\n\r\n\r\n\r\n\r\n", "date": "2019.06.28", "title": "Стотици данъчни инспектори ще проверяват за касови бележки по морето"}
{"url": "https://www.novinite.bg/articles/177577/Remontat-na-viadukta-pri-20-ti-km-na-AM-Trakiya-priklyuchi", "text": "Ремонтът на платното за Пловдив на виадукта при 20-ти километър на АМ „Тракия“ приключи три дни предсрочно. Движението ще бъде пуснато днес около 16.30 ч., с което се улеснява пътуването през предстоящите почивни дни. Пътноподдържащото дружество „Автомагистрали“ ЕАД работи изключително мобилизирано, за да може ремонтните дейности да завършат колкото се може по-бързо и да не се затруднява движението в активния летен сезон. На виадукта при 20-ти км, с дължина 400 м, са извършени ремонтно- възстановителни дейности по връхната конструкция - пътна плоча и греди. Съоръжението е с нова хидроизолация, асфалтова настилка и тротоарни блокове. Подменени са парапетите и мантинелите. Положена е нова шумяща маркировка. Ремонтът на долното строене на виадукта ще продължи, без това да пречи на трафика. Ремонтът на съоръженията при 13-ти км, с дължина 254 м, и при 15-ти км - 322 м, завършва в началото на следващата седмица. За улеснение на движението в петък и събота има две ленти за Бургас и една за София, а в края на уикенда лентите съответно ще са две за София и една за Бургас. Необходимо е шофьорите да карат внимателно, със съобразена скорост и да спазват стриктно поставената пътна сигнализация.", "date": "2019.06.28", "title": "Ремонтът на виадукта при 20-ти км на АМ „Тракия“ приключи"}
{"url": "https://www.novinite.bg/articles/177588/Tejka-katastrofa-mejdu-avtobus-na-gradskiya-transport-i-avtomobil-kraj-Bistrica", "text": "Тежка катастрофа между автобус на градския транспорт и лека кола стана край \"местността\" Бункера, недалеч от софийското село Бистрица, предаде БГНЕС.Автобусът се е движел, най-вероятно, в посока за Бистрица. Двете моторни превозни средства след удара са излезли от пътя и в момента се намират в канавката.Колата е пострадала жестоко от удара. Не е ясно каква е съдбата на шофьора. На място има спасителни екипи. Движението в района е затруднено.", "date": "2019.06.28", "title": "Тежка катастрофа между автобус на градския транспорт и автомобил край Бистрица"}
{"url": "https://www.novinite.bg/articles/177589/Valo-Toploto-e-nevinen-za-iztochvaneto-na-Toplofikaciya-Sofiya", "text": "Състав на Софийския градски съд оправда Валентин Димитров - Вальо Топлото по обвинения за източването на над 4 млн. лв. от \"Топлофикация\"-София. Днес състав на съда произнесе присъдата му, предаде БГНЕС.Очаквайте подробности!", "date": "2019.06.28", "title": "Вальо Топлото е невинен за източването на \"Топлофикация\"-София"}
{"url": "https://www.novinite.bg/articles/177524/Jiteli-na-sofijski-sela-se-sreshtat-s-API-gotvyat-blokada-na-E-79", "text": "Спешна среща на експерти на \"Пътната агенция\" и жители на софийски села ще се състои заради организацията на движението през Владая.Жителите на селата Владая, Драгичево, Мърчаево, Рударци, Кладница и градовете Перник, Радомир, Кюстендил, Дупница и Благоевград заплашват с мащабен протест, който ще блокира Е-79. Причината - от началото на юли Агенцията спира реверсивното движение, което всяка сутрин се извършва чрез поставяне на конуси, които осигуряват движението посока София в две ленти.От АПИ организират срещата, за да не се стига до протестни действия и да се намери решение на проблема.От Инициативен комитет Драгичево съобщават, че след множество разговори е била въведена реверсивна организация на движението в участъка Княжево - Владая от главен път Е-79 с идеята през това време да бъдат изготвени проектите за постоянна реверсивна организация на движението в пиковите часове, която да се контролира от светофарни уредби и подходяща пътна маркировка.Дни преди приключване на тестовия период и далеч преди да са известни официалните резултати, безспорен факт е изключително удачната форма на организация на движението, която адресира подобряване на пропускателната способност на участъка от път Е-79 между кв. Княжево и с. Владая в посока София, посочва се в позицията им.Според тях би било голяма грешка мярката да бъде изоставена и като аргумент посочват забелязаните положителни резултати:Намаляване на времето за пътуване с минимум 20 минути в пиковите часове, като за периода между 7 и 8 часа сутринта намалението надхвърля 30 минути.Намаляване на изразходеното гориво за автомобилите с 2 000 литра дневно в резултат на ускореното придвижване;Намаляване на емисиите от вредни газове с минимум 30%;Намаляване на шумовото замърсяване в района на участъка;Подобряване безопасността на движениетоПовишаване на работоспособността на гражданите вследствие по-бързото им придвижване до/по работа и обратно.От Инициативния комитет посочват, че на 19 юни на среща в МРРБ са изложили проблемите по пътя София-Перник и са поискали временната реверсивна организация на движението да бъде продължена за още 6 месеца или до окончателното реализиране на проекта за постоянна система за реверсивно движение.Кметът на район \"Витоша\" Теодор Петков обаче се е противопоставил на идеята с аргумента, че е против реверсивното движение заради недоволството на жителите на Мала кория.Резултатът е, че сега се противопоставят гражданите от Владая на онези от Княжево и в частност от Мала кория, посочва се в позицията.По тази причина в неделя ще се проведе протест, който да блокира Е79. Демонстрацията ще продължи и през следващата седмица, когато вече няма да има реверсивно движение.Протестите са с две искания - изграждане на постоянна система за реверсивна организация на движението и отваряне на северният изход на с. Драгичево посока София.", "date": "2019.06.28", "title": "Жители на софийски села се срещат с АПИ, готвят блокада на Е-79"}
{"url": "https://www.novinite.bg/articles/177527/Siderov-shte-postavi-v-NS-vaprosa-za-glasuvaneto-na-Balgariya-v-PASE-za-Rusiya", "text": "\r\nПредседателят на партия \"Атака\" Волен Сидеров заяви в Сутрешния блок на БНТ, че ще постави в парламента въпросът за начина, по който българските представители са гласували за връщането на Русия в Парламентарната асамблея на Съвета на Европа.\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.28", "title": "Сидеров ще постави в НС въпроса за гласуването на България в ПАСЕ за Русия"}
{"url": "https://www.novinite.bg/articles/177587/Kiril-Ananiev-Pari-sreshtu-reformi-v-obshtinskite-bolnici", "text": "\r\nМинистърът е категоричен, че общинските болници трябва да се оптимизират, защото само наливането на средства не е решение\r\n\r\n\r\n\r\n\r\n\r\n\r\n", "date": "2019.06.28", "title": "Кирил Ананиев: Пари срещу реформи в общинските болници"}
{"url": "https://www.novinite.bg/articles/177544/Cacarov-iska-otmyana-na-grajdanstvoto-na-trima-rusnaci-i-edin-kazah", "text": "Главният прокурор Сотир Цацаров е отправил предложения до министъра на правосъдието за отмяна на натурализацията /на придобито българско гражданство/ по отношение на четири лица.Във Върховната касационна прокуратура постъпват сигнали от ДАНС за допуснати нарушения в хода на процедурата по придобиване на гражданство, както и за неизпълнение на задълженията за поддържане на направени инвестиции, станали основание за получаване на българско гражданство. По всеки от сигналите се извършва пълна проверка, като до настоящия момент в четири случая са открити основания за отмяна на натурализацията /на придобитото българско гражданство/ от лица, граждани на други държави. За всеки от тях главният прокурор Сотир Цацаров е сезирал министъра на правосъдието, с искане да отправи предложение до президента на Република България за издаване на указ за отмяна на натурализацията.Предложенията са отнесени до: - Сергей Олегович Дружинин, гражданин на Руската федерация, придобил българско гражданство с указ от 28.05.2011 г., поради укриване от него на факти, които биха послужили като основание за отказ за придобиване на наше гражданство;- Каир Закирович Рахимов, гражданин на Казахстан, придобил българско гражданство с указ от 06.07.2011 г., поради укриване от него на факти, които биха послужили като основание за отказ за придобиване на наше гражданство;- Владислав Леонидович Левицкий, гражданин на Руската федерация, придобил българско гражданство с указ от 16.11.2016 г., поради неподдържане на инвестицията, станала основание за българско гражданство поне в минималния законов срок от две години;- Галина Олеговна Улютина, гражданка на Руската федерация, придобила българско гражданство с указ от 09.03.2016 г., поради неподдържане на инвестицията, станала основание за българско гражданство поне в минималния законов срок от две години. Проверката на Върховната касационна прокуратура по сигналите на ДАНС и за други лица продължава.", "date": "2019.06.28", "title": "Цацаров иска отмяна на гражданството на трима руснаци и един казах"}
{"url": "https://www.novinite.bg/articles/177548/Filip-Popov-Ministar-Ananiev-da-preosmisli-politikata-si-za-unishtojavane-na-zdraveopazvaneto", "text": "„Темата за закриване на отделения в областните болници във Видин, Враца и Монтана касае живота и здравето на хиляди български граждани – деца и възрастни, оцеляващи в трите области”. Това каза секретарят на ПГ на”БСП за България” Филип Попов пред журналисти в парламента.Той припомни, че вчера социалистите са поканили министъра на здравеопазването Кирил Ананиев да дойде в парламента и да обясни намеренията си, но той не го е направил. „Днес отново настояхме той да дойде, но министър Ананиев не намери време да го направи. Искаме го, защото хората от трите области са отчаяни, затова народните представители от ПГ на „БСП за България” се обърнахме към министъра с позиция, в която настояваме той да преосмисли тази своя политика за унищожаване на българското здравеопазване”, коментира Филип Попов. Илиян Тимчев: Решението на Ананиев е пагубно за здравеопазването в Северозападния регион „В писмо до министър Ананиев, народните представители от ПГ на „БСП за България“ от областите Видин, Монтана и Враца заявяваме своето категорично несъгласие с оповестените от него „мерки“ за справяне с проблемите на здравеопазването в региона.Категорично сме против странните идеи, които той има за решаването на проблемите в здравеопазването с готовността си да направи преструктуриране на областните болници във Видин, Монтана и Враца, закривайки нерентабилните им отделения”, заяви народният представител д-р Илиян Тимчев. Той добави, че областните болници са гръбнакът на здравеопазването и те работят.Тимчев цитира и част от писмото на социалистите до министъра: „С това си решение Вие, г-н министър, нарушавате основни здравни права на хората от тези области, гарантирани им от Конституцията на Република България. Ще увеличите напрежението в системата, което съществува от години в този регион, вместо обратното и това ще накара много лекари и медицински специалисти да потърсят спасение другаде”.Той заяви още, че социалистите настояват министърът на здравеопазването да преосмисли своето решение. „За нас то е пагубно за системата на здравеопазването в региона и обрича цели области на това- техните жители да са лишени от качествена, навременна и адекватна медицинска помощ. Областните болници на Видин, Монтана и Враца са неизменна част от здравната карта на страната и нека останат в това си качество като основен стълб на здравеопазването в региона”, призова той. Проф. Георги Михайлов: Здравеопазването не е супермаркет „От две години БСП предлага конкретни решения за решаване на проблемите в здравеопазването, които сме записали и във „Визия за България”, припомни народният представител проф. Георги Михайлов и добави, че социалистите са категорични, че е нужна промяна на модела на финансиране на болниците.Той заяви, че няма как трите болници да бъдат лишени от стратегически отделения, защото целта на здравеопазването е комплексно обслужване на българските граждани. „Не е възможно един пациент да бъде лекуван от неврологично заболяване във Видин, а ако през това време получи кардиологични усложнения, да бъде транспортиран във Враца. Това е изключително несериозно, не можеш да закриеш отделение, защото не може да си направи оборота.Здравеопазването не е гр.София, ул.“Позитано” 20 тел/факс 8107234 e-mail: bsppress@bsp.bg супермаркет”, категоричен бе Михайлов. Той коментира, че тези проблеми са се появили още през миналата година заради неумели управленски решения и работа на парче. „Затова БСП предложи всички болници да бъдат със статут на лечебни заведения и да не бъдат търговски дружества. Докато това статукво продължава, нищо няма да може да се промени”, заяви още народният представител.", "date": "2019.06.28", "title": "Филип Попов: Министър Ананиев да преосмисли политиката си за унищожаване на здравеопазването"}
{"url": "https://www.novinite.bg/articles/177534/GERB-obvini-BSP-v-licemerie-za-magistralite", "text": "ГЕРБ обвиниха социалистите в лицемерие, защото повече от месец не са се поинтересували от документацията, предоставена им от АПИ във връзка с писмата, които пратиха соцдепутатите до пътната агенция. Водачката на листата на БСП, вече евродепутат, Елена Йончева и колегите й настояваха за документи и правото независима лаборатория да вземе проби на качеството на настилките на магистралите у нас.Само преди ден от АПИ съобщиха на медиите, че никой от депутатите от \"БСП за България\", които се подписаха под писмото, не е отишъл да се запознае с предоставената документацият по Закона за достъп до обществената информация.\"Нищо няма да направят, защото изборите минаха\", заяви в Народното събрание депутатът от ПГ на управляващото мнозинство Маноил Манев. \"Аз нали ви казах - че всичко онова, което се прави, е фалш, предизборна измама. Нищо няма да правят вече, защото изборите минаха. Нищо няма да направят - така, както не направиха  снищо бузлуджа. Събаря се, защото нямат пари\", каза старозагорският народен представител. \"Това е същата тема, за която г-жа Нинова обича да казва - \"не е важно какво ние ще направим, важно е хората да чуят, каквото искат\", добави Манев. Той се закани, че ще продължи да не мълчи, когато социалистите \"лъжат и манипулират хората\".В отговор зам.-председателят на ПГ на \"БСП за България\" Филип Попов отхвърли обвинението, че темата е била употребена предизборно.\"Не сме я забравили темата. Това е тежка тема, ще има изявление, ще имаме позиция в понеделник\", призова за търпение Филип Попов.", "date": "2019.06.28", "title": "ГЕРБ обвини БСП в лицемерие за магистралите"}
{"url": "https://www.novinite.bg/articles/177540/BSP-otnovo-poiskaha-izslushvane-na-ministar-Ananiev-zaradi-bolnicite-vav-Vidin-Vraca-i-Montana", "text": "И днес от БСП поискаха изслушване на министъра на здравеопазване Кирил Ананиев заради негово предложение за оптимизиране на работата в болниците във Видин, Враца и Монтана. От левицата изразиха опасения, че действията на здравното ведомство могат да доведат до закриване на лечебните заведения. Депутатът Филип Попов настоя:\"Да поканите министъра на здравеопазването да дойде и да обясни какво е имал предвид и какво ще правим с болниците във Видин, Враца и Монтана, касае се за цял регион в България, за цяла Северозападна България, където хората на практика няма да имат достъп до здравеопазване, нито качество, нито навременно. Това е много тежък и сериозен проблем“.Председателят на Народното събрание Цвета Караянчева обясни, че вчера здравният министър е бил възпрепятстван и че отново ще бъде поканен, за да разясни становището на ведомството. ", "date": "2019.06.28", "title": "БСП отново поискаха изслушване на министър Ананиев заради болниците във Видин, Враца и Монтана"}
{"url": "https://www.novinite.bg/articles/177551/Ivan-Chenchev-Ima-opit-da-se-podmeni-upravlenieto-na-avtomobilniya-sport-u-nas-v-razrez-sas-zakona", "text": "„Според новия закон Българската федерация по автомобилен спорт не отговаря на една единствена точка – да бъде международно представена. В същото време тя няма как да бъде международно призната, след като е с отнет лиценз в България“. Това заяви народният представител от ПГ на „БСП за България“ Иван Ченчев от парламентарната трибуна. Той подчерта, че всичко това става със знанието на министерството.„Съюзът на българските автомобилисти притежава международен лиценз за различни дейности. Бързите действия по отнемането на лиценза са опит Съюзът на българските автомобилисти да регистрират ново сдружение и по този начин да подмени управлението на автомобилния спорт у нас в разрез със закона“, коментира народният представител. „Защо се дава лиценз на друга структура, която е в частна полза? Това се прави в момент, в който Българската федерация по автомобилен спорт кандидатства за международните права, които трябва да получи. Това изкара хората на улицата и имаше протести. Те са извършвали тази дейност дълги години и то успешно“, категоричен е Иван Ченчев.", "date": "2019.06.28", "title": "Иван Ченчев: Има опит да се подмени управлението на автомобилния спорт у нас в разрез със закона"}
{"url": "https://www.novinite.bg/articles/177545/Tomislav-Donchev-Vseki-nedovolen-grajdanin-se-misli-profesor-i-izkazva-mnenieto-si-v-internet", "text": "Вицепремиерът призова кметовете да обръщат повече внимание на гражданите и да търсят тяхното мнение по ключови проекти.С три основни препоръки се обърна вицепремиерът Томислав Дончев към общините в България. Той е гост на заключителната конференция на Националното сдружение на общините, която се провежда в Боровец.По думите на Дончев е много важно кметовете да съобразяват проектите си не само с експертите, но и с обществото.''Случва се да правим чудесни неща, хвалени от експерти, но това не е достатъчно, ако гражданите не разбират защо го правим. Всеки недоволен гражданин има самочувствие днес на професор по икономика и изказва мнението си в социалните мрежи, затова и мнението на обществото трябва да се търси'', каза Дончев пред БНТ.Дончев изтъкна, че все още в страната не се мисли на регионално ниво, тоест проектите или не надхвърлят общините или са на ниво държава. Това е и една от причините за забавянето на икономическият растеж, по който България е на първи места в Европа, но все още има в пъти по нисък БВП от развитите страни.Вицепремиерът изтъкна и липсващата жилищна политика на ниво общини, която в момента просто не съществува.Дончев посъветва кметовете да се активизират, защото разполагаме с още една година, за да поискаме от Брюксел как да изглеждат следващите оперативни програми.Специална презентация за европрограмите направи и кметът на Монтана - Златко Живков. Въпреки постигнатите успешни резултати, общините все още се сблъскват с проблеми - мудна администрация, проблеми с общестмените поръчки и липса на цялостна държавна политика.", "date": "2019.06.28", "title": "Томислав Дончев: Всеки недоволен гражданин се мисли професор и изказва мнението си в интернет"}
{"url": "https://www.novinite.bg/articles/177558/Manolova-podseti-s-chereshi-deputatite-za-ochakvashta-gi-rabota", "text": "\r\nВ Народното събрание омбудсманът Мая Манолова за пореден път коментира вътроса дали планира да се кандидатира за кмет на София. От какво зависи решението ѝ.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.28", "title": "Манолова подсети с череши депутатите за очакваща ги работа"}
{"url": "https://www.novinite.bg/articles/177566/Rumen-Petkov-Predlagame-dva-varianta-za-subsidiite", "text": "Ние предлагаме два варианта за субсидиите - 1% от минималната работна заплата на глас или субсидия, зависеща от броя на гласовете.Това каза на пресконференция на Изпълнителното бюро на АБВ председателят на партията Румен Петков, предаде „Фокус“.Той обясни, че вторият вариант представлява: за между тридесет и сто хиляди гласа- по 10 лева на глас, между сто и тридесет хиляди гласа- 7 лева на глас и над тридесет хиляди гласа- 5 лева на глас.,,Очевидно е, че сега едни партии в резултат на добрия си резултат от изборите получават милиони, които не се харчат. Когато с нашите пари една политическа партия прави дарение, не е редно. Политическата субсидия се дава за политическа дейност, а даренията имат друга мотивация и би трябвало средствата за дарения да имат друг произход\", заяви лидерът на АБВ.,,Предлагаме тези два варианта, за да се стартира една дискусия и да се намери решение, което ще бъде общоприемливо\", каза още той.", "date": "2019.06.28", "title": "Румен Петков: Предлагаме два варианта за субсидиите"}
{"url": "https://www.novinite.bg/articles/177582/Petkov-PP-ABV-e-gotova-da-organizira-diskusiya-sas-sociolozi-i-politolozi-po-temata-za-partijnite-subsidii", "text": "Решението, за един лев субсидия, което беше наложено от премиера, е политически вулгарно, заяви председателят на ПП АБВ Румен Петков по повод шумните дебати по партийната субсидия.На пресконференцията той подчерта, че когато беше обсъждано това предложение, обществен дебат нямаше, нямаше и поставени рамки за целево разходване. Със субсидия от един лев се убива всичко, което е вън от ГЕРБ, ДПС и БСП и така се стимулира двуполюсния модел, каза още Петков и добави, че това по никакъв начин няма да повлияе положително върху политическата обстановка в България.„Ние, от АБВ, предлагаме варианти – да се опрем на минималната работна заплата, стъпаловидно финансиране, съобразно политическите гласове, с повишаване броя на гласовете, занижаване на парите“. Румен Петков подчерта, че трябва да е ясно регламентирано за какви цели да се харчат парите от държавната субсидия. Той каза също, че ПП АБВ е готова да организира дискусия със социолози и политолози по темата. Председателят на ПП АБВ коментира че темата за партийните субсидии убива други три истински важни теми за държавата и за всеки гражданин. В сянка остава темата за купуването на самолетите F-16, което е престъпление към България с погазването на решението на Народното събрание за цената. Така на заден план се поставя и мира и ситуацията на Балканите в контекста на напрежението Косово-Сърбия, Албания- Косово-Сърбия и участието на Северна Македония в това напрежение. Без обсъждане остава и темата по концесионирането на летище „София“.", "date": "2019.06.28", "title": "Петков: ПП АБВ е готова да организира дискусия със социолози и политолози по темата за партийните субсидии"}
{"url": "https://www.novinite.bg/articles/177554/Rumen-Radev-shte-prisastva-na-otkritiya-letatelen-den-v-aviobaza-Graf-Ignatievo", "text": "Румен Радев ще присъства на открития летателен ден в авиобаза „Граф Игнатиево“ по случай навършването на три кръгли годишнини от приемането на въоръжение на бойна авиационна техника във Военновъздушните сили - 20 години вертолет Bell-206, 30 години самолет МиГ-29 и 40 години вертолет Ми-24. Събитието ще започне от 10.00 часа.В 11.00 часа президентът и върховен главнокомандващ на Въоръжените сили ще приеме почетния строй, след което ще наблюдава авиационни демонстрации в небето от всички типове вертолети от авиобаза „Крумово“ – Бел-206, „Кугър“, Ми-24 и Ми-17, щурмовите самолети Су-25 от авиобаза „Безмер“, изтребителите МиГ-29 и самолет C-27J „Спартан“ от авиобаза „Враждебна“.В полетите ще участват и Pilatus PC-9M и L-39ZA от Военновъздушна учебна база „Георги Бенковски“  - Долна Митрополия, които ще се включат и част от най-младите летци  в българските Военновъздушни сили.", "date": "2019.06.28", "title": "Румен Радев ще присъства на открития летателен ден в авиобаза „Граф Игнатиево“"}
{"url": "https://www.novinite.bg/articles/177518/Maya-Manolova-s-diskusiya-za-mashinnoto-glasuvane", "text": "„Как да бъде успешно машинното гласуване на местни избори 2019?“ Това е темата на дискусията, която омбудсманът Мая Манолова организира днес, 28 юни 2019 г., от 12.00 часа в институцията – ул. „Георг Вашингтон“ № 22. Форумът е провокиран от анализите на ЦИК и на Обществения съвет към ЦИК за проведените европейски избори и констатираните проблеми и несъвършенства при организацията на машинното гласуване на 26 май 2019 г. Идеята на омбудсмана е да се дискутират причините за проблемите и тяхното възникване, както и да се начертаят конкретни мерки за преодоляването им чрез своевременно мобилизиране на всички отговорни институции, натоварени с организационно-техническата подготовка за следващите местни избори през октомври.Във вторник Манолова предупреди, че има подозрение за започването на кампания за премахване на машинното гласуване, в която се включват организатори на изборите, различни експерти, свързани с Централната избирателна комисия. Поканени на форума са всички заинтересовани – президентът на Република България, ЦИК, Общественият съвет към ЦИК, народните представители от парламентарната комисия по правни въпроси към НС, представители от отговорните институции – вицепремиерът Томислав Дончев, министрите на вътрешните работи и на регионалното развитие и благоустройството, Главна дирекция „Гражданска регистрация и административно обслужване“, Националното сдружение на общините в Република България, „Информационно обслужване“ АД, Асоциация „Прозрачност без граници“, Движение „България на гражданите“, Институт за развитие на публичната среда, „Сиела норма“ АД, експертите, които са сертифицирали машините, представители на академичната общност, наблюдатели, граждани, анализирали резултатите от изборите и др.", "date": "2019.06.28", "title": "Мая Манолова с дискусия за машинното гласуване"}
{"url": "https://www.novinite.bg/articles/177586/Neno-Dimov-Tryabva-da-nasochim-politikata-za-finansirane-kam-polzite-za-mestnite-obshtnosti", "text": "\"Политиката ни за финансиране трябва да се насочи към ползите за местните общности. Изключително важно е така да бъдат реализирани проектите, че това да е пряко осезаемо за хората, които живеят в региона\". Това е казал министърът на околната среда и водите Нено Димов днес в Боровец по време на заключителна конференция на Националното сдружение на общините в Република България /НСОРБ/, цитиран от пресцентъра на МОСВ.Министър Димов е отбелязал, че МОСВ вече е насочило усилията си в тази посока, като е дал пример с новия подход за управление на \"Натура 2000\", с който се дава възможност местните общности да управляват зоните от европейската екологична мрежа.В сферата на опазване на чистотата на атмосферния въздух през следващите години ще бъде осигурен ресурс от близо 700 млн.лв., който е в помощ на общините за решаване на този изключително сериозен проблем, е посочил министър Димов. Отворен е ресурсът от 111 млн.лв. за 7 общини по Оперативна програма \"Околна среда\" /ОПОС/ 2014-2020 г. за подмяна на битовото отопление с по-екологично. След разговори с ЕК беше осигурен и допълнителен ресурс от около 400 млн.лв. по ОПОС с бенефициенти 10 общини за електрификация на градския транспорт. Към края на годината ще бъдат налични още 80 млн.лв. за преминаване към по-екологично битово отопление за общини, които не отговаряха на критериите при кандидатстването по първата процедура на ОПОС. В Националната програма за подобряване качеството на атмосферния въздух, която е извън оперативната програма и вече е приета от правителство, са предвидени още 100 млн.лв. за следващите 3 години. \"Опазването на чистотата на атмосферния въздух ще бъде сред приоритетите в новия програмен период, защото парите, които в момента се отделят, не са достатъчни да се решат проблемите навсякъде\", е заявил министърът, добавят от МОСВ.\"По отношение на отпадъците голям проблем на общините е рекултивацията на старите депа. Този проблем досега не беше обхванат в оперативната програма, но допълнително успяхме да договорим ресурс от 120 млн.лв. по ОПОС за целта. Осигурихме подкрепа и от ПУДООС в размер на 70 млн. лв. Всички общини, които имат депа в рамките на наказателната процедура, да кандидатстват за финансиране и от ПУДООС, и от ОПОС\", е допълнил Нено Димов.", "date": "2019.06.28", "title": "Нено Димов: Трябва да насочим политиката за финансиране към ползите за местните общности"}
{"url": "https://www.novinite.bg/articles/177550/Sandanski-otbelyaza-svoya-praznik-zrelishtno", "text": "Дни, наситени с емоция. Дни, които включваха събития, случващи се за първи път в град Сандански. Дни, празнични и неповторими. Град Сандански тържествено, празнично и емоционално отбеляза 90 годишнината от обявяването на тогавашен Свети Врач за град.Още в ранните вечерни часове, тържествен марш на военните духови оркестри, огласи главната пешеходна улица в Сандански, с предвещание за много настроение и дълги хора. Малко по-късно истинско и уникално шоу вдигна градусите на настроението на площад „България“ с Фестивала на военните духови оркестри, а 500 военни от цялата страна създадоха истинска палитра от танцова веселба, в която увлякоха всички събрали се на площада в курортния град. Ехото от вековете оттекна с уникален военен ритуал и тържествена заря- проверка от Военно формирование 26 400, гр. Благоевград. Тържественият ден продължи с Духов оркестър, град Сандански и приветствия от кмета на община Сандански – Кирил Котев и официалните лица, които поздравиха всички празнуващи. Празничната вечер завърши с концерт на младата и талантлива Михаела Филева, която предизвика фурор сред своите фенове, които почти се качиха на сцената, за да се докоснат до своята любимка.", "date": "2019.06.28", "title": "Сандански отбеляза своя празник зрелищно"}
{"url": "https://www.novinite.bg/articles/177559/Angelkova-Pravyat-se-masirani-proverki-na-ekskurzovodi-instituciite-shte-sa-bezkompromisni-pri-rabota-bez-udostoverenie", "text": "Правим масирани проверки на екскурзоводи по Черноморието. Инспекциите ще продължат усилено по цялото крайбрежие, а също и във вътрешността на страната. Ще бъдем безкомпромисни към хора, които работят като екскурзоводи без удостоверение.Това заяви в Несебър министърът на туризма Николина Ангелкова, която обобщи резултатите от двудневна проверка на експерти от Министерството на туризма и Комисията за защита на потребителите. Проверката е след сигнали, подадени от организации на екскурзоводите в България, че се извършва нерегламентирана дейност. Работата на екскурзовода е изключително важна за имиджа на българския туризъм. Тези хора носят голяма отговорност - чрез тях гостите на страната ни се запознават с нейната история, култура и бит. От тях изключително много зависи дали туристите ще се върнат отново в страната ни, коментира министърът.В последните два дни при съвместната проверка са били инспектирани 15 туристически групи с 15 екскурзоводи. При 12 от тях не са констатирани нарушения. За трима, които са водели туристически групи обаче, специалистите са установили, че работят без удостоверение и не са вписани в Националния туристически регистър. Един от тях дори е носел и представил фалшива карта за екскурзовод. Съгласно изискванията на Закона за туризма всеки екскурзовод трябва да е лицензиран, да притежава специална карта, която да предоставя, за да се удостовери, че работи спрямо регламентите, обясни министър Ангелкова. Според Закона за туризма и наредбата екскурзоводската карта може да се отпечатва само от Министерството на туризма.На нарушителите е съставен акт за административно нарушение, а глобата за това е 1000 лв. Всеки легитимен екскурзовод трябва да е вписан в Националния туристически регистър. При проверката е установено още, че двама, които са водели туристи, са имали сключени договори с туроператори. Компаниите подлежат на санкция в размер на 2000 лв., защото са наели нелицензирани екскурзоводи. По отношение на летния сезон министър Ангелкова посочи, че към момента са наети над 8800 сезонни работници основно от Молдова, Беларус и Украйна, има и работещи от Азия, но те са по-скоро единични бройки. Тенденцията работодателите да наемат сезонни работници от трети страни се увеличава с всеки сезон и това показва, че временната стъпка е правилна, за да се обезпечат достатъчно кадри. Министър Ангелкова допълни, че ще продължава работата в посока намаляване на административната тежест за бизнеса, така че максимално да отговорим на нуждите на сектора.В отговор на журналистически въпрос, свързан с промените в Закона за устройството на Черноморското крайбрежие, тя коментира, че Министерството на туризма подкрепя къмпингуването като част от разнообразния туристически продукт на дестинацията. Трябва да има диалог, за да се чуят всички гледни точки. Инициираме широки дискусии, за да се прецени кои текстове ще са работещи и какво трябва да се промени, за да можем да имаме такъв вид туризъм, съобразен с европейските норми.", "date": "2019.06.28", "title": "Ангелкова: Правят се масирани проверки на екскурзоводи, институциите ще са безкомпромисни при работа без удостоверение"}
{"url": "https://www.novinite.bg/articles/177565/Proliven-dajd-i-gradushka-se-izsipvat-nad-stolicata", "text": "Проливен дъжд и градушка се изсипват над столицата, придружени от силен вятър.Градушката е с големина на грахово зърно. За броени минути улиците се превърнаха в реки. ", "date": "2019.06.28", "title": "Проливен дъжд и градушка се изсипват над столицата"}
{"url": "https://www.novinite.bg/articles/177568/Glavniyat-prokuror-iska-3-ma-rusnaci-i-kazah-da-badat-lisheni-ot-balgarsko-grajdanstvo", "text": "Главният прокурор Сотир Цацаров поиска да бъде отнето българското гражданство на трима руски граждани и на един от Казахстан.Причините са сигнали от ДАНС за  нарушения при процедурата по придобиването му, както и неизпълнени задължения за поддържане на направени инвестиции, станали основание за получаване на българското гражданство.Цацаров е отправил предложенията си до министъра на правосъдието. Два от случаите са свързани с получаване на гражданство въз основа на фалшиви документи, а други  - срещу ангажименти за инвестиции, които не са изпълнени.Проверките са ефект от аферата с продажба на удостоверения за български произход, след която беше обезглавена Агенцията за българите в чужбина и започна преглед на всички давани паспорти - както на основание произход, така и по натурализация, където влиза и гражданство, заради инвестиции.ДАНС е установила, че Сергей Дружинин, гражданин на Руската федерация и Каир Рахимов, гражданин на Казахстан, са получили гражданство по натурализация чрез декларация на неверни данни, а при руските граждани -  Владислав  Левицкий и Галина Улютина, че сред първоначално направените инвестиции не само не са ги удвоили, както изисква законът, а не са развивали никаква дейност.От съобщението на прокуратурата не става ясно защо, въпреки че за някой от случаите институциите знаят от години, чак се сега се предприемат действия по отнемане на гражданството.Става ясно само, че проверката по сигналите на ДАНС и за други лица продължава.", "date": "2019.06.28", "title": "Главният прокурор иска 3-ма руснаци и казах да бъдат лишени от българско гражданство"}
{"url": "https://www.novinite.bg/articles/177591/Prezidentat-Rumen-Radev-shte-bade-na-darjavno-poseshtenie-v-Kitaj", "text": "Президентът Румен Радев ще бъде на държавно посещение в Китайската народна република /КНР/ от 1 до 5 юли по покана на своя колега Си Дзинпин. Издигането на двустранните отношения между България и Китай на стратегическо равнище и определянето на насоки за тяхното последващо развитие и задълбочаване ще са водещите акценти на срещите на държавния глава Румен Радев с председателя на КНР Си Дзинпин и с министър-председателя Ли Къцян. Във фокуса на разговорите на президента Румен Радев с представителите на китайските държавни институции и бизнеса ще бъдат и перспективите за увеличаване на китайските инвестиции в България, насърчаването на контактите между бизнеса, както и партньорството в информационните технологии, транспортната инфраструктура и комуникациите, туризма, науката, образованието и културата, земеделието, устойчивото развитие и градското планиране. На 1 юли президентът Румен Радев ще проведе среща с министър-председателя Ли Къцян в град Далиен. На срещата българският президент ще представи план за основните насоки за развитие на българо-китайските отношения. Държавният глава ще участва в церемонията по откриването на Световния икономически форум в Далиен, известен като „Летния Давос“, на 2 юли и ще направи изказване в рамките на сесията „Диалог между китайските държавни предприятия и българската власт“. Румен Радев ще се срещне с Клаус Шваб, основател и президент на Световния икономически форум в Давос. В град Далиен българският президент ще проведе среща и с губернатора на провинция Хъбей Сю Цин. На 3 юли в Пекин ще се състои церемонията по официалното посрещане на българския държавен глава и негова съпруга в Китайската народна република. Румен Радев и Си Дзинпин ще ръководят пленарните разговори между официалните делегации на България и Китай. Очаква се на срещата на двамата държавни глави да бъде приета Съвместна декларация между Република България и Китайската народна република за установяване на отношения на стратегическо партньорство. В Пекин президентът Румен Радев ще проведе срещи и с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, ще отдаде почит и ще положи венец на мемориала на народните герои на площада „Тианънмън“. На 4 юли българският държавен глава ще посети Шанхай, където ще проведе среща с кмета на града Ин Йон, а на 5 юли ще изнесе лекция в Шанхайския университет „Джао Тонг“. В Шанхай държавният глава ще посети централата на китайския туристическа корпорация „Ctrip Corporation“ и ще проведе среща с главния изпълнителен директор Джейн Джо Сън. В рамките на държавната визита на президента Румен Радев в Китай ще се проведат и икономически форуми с участието на български и китайски компании и институциите, насърчаващи диалога между деловите среди. Във водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева. В делегацията са включени представители на научните и образователните институции, както и представители на български компании в областта на информационните технологии, инвестициите, туризма и земеделието.", "date": "2019.06.28", "title": "Президентът Румен Радев ще бъде на държавно посещение в Китай"}
