{"url": "https://www.novinite.bg/articles/169528/Mladejite-na-VMRO-provedoha-protestna-akciya-pred-frenskoto-posolstvo", "text": "Младежката организация на ВМРО взе спонтанно решение и рано тази сутрин облепи посолството на Република Франция и прилежащите огради с плакати и послания с надписи „Спрете пакета „Макрон“.Припомняме, че представителят в ЕП и заместник–председател на ВМРО – Българско национално движение Ангел Джамбазки пръв обърна внимание на скандалните текстове в документа, които дискриминират шофьорите и реално поставят в неконкурентна среда българските превозвачи. Това е и документ, който противоречи на основните принципи на Съюза – свободен пазар и свободно придвижване на хора, стоки и услуги.Солидарни сме с протеста на превозвачите в Брюксел, който се осъществява със съдействието на Ангел Джамбазки. Българският интерес трябва да бъде защитен. Затова се надяваме, че днес Пакетът „Макрон“ ще бъде спрян. Здравият разум в ЕС трябва да надделее, ако изобщо има бъдеще на този европейски проект, коментираха пред посолството младежите.Те бяха категорични, че евентуалното приемане на пакета ще покаже ясно и категорично дали има място за българския и като цяло източноевропейския бизнес на европейския пазар. Ако абсурдните мерки бъдат приети, това ще отнеме прехраната на над 120 хил. български семейства, ще сторнира 17 % от БВП на България и ще принуди стотици хиляди хора да емигрират.Това е геноцид над държавата ни и показва лицемерието на европейските бюрократи в декларираните желания за Обединена Европа и за бъдещото присъединяване към ЕС на Западните Балкани.Ако ще се превръщаме в донори на западните общества, то няма смисъл да се борим за единен съюз, заявиха още младежите на ВМРО.", "date": "2019.01.10", "title": "Младежите на ВМРО проведоха протестна акция пред френското посолство"}
{"url": "https://www.novinite.bg/articles/169523/Zastrahovkata-Grajdanska-otgovornost-e-poskapnala-s-okolo-30-poslednata-godina", "text": "Средно с 30% е поскъпнала застраховката \"Гражданска отговорност\" за шофьорите през последната година. Увеличението в цената на полицата е резултат от процесите на застрахователния пазар през 2018-та, но се усеща едва сега, твърдят застрахователи. Справка на съсловната асоциация показва, че през декември задължителната автозастраховка дори е поевтиняла.Слушатели сигнализираха БНР, че сега плащат със 100 до 140 лева повече за \"Гражданската отговорност\", отколкото през миналата година. По данни на застрахователите 250 лева средно е била цената на задължителната автозастраховка през миналата година, като е растяла поетапно, но увеличението шофьорите усещат масово едва сега. Главният секретар на Асоциацията на застрахователите Нина Колчакова обясни:\"Хората, които в момента установяват повишената ѝ цена, за последен път са си купували в края на декември - началото на януари миналата година. За една година действително има повишение на цената на \"Гражданската отговорност\". То не се е случило този месец или миналия месец\".Причините Колчакова обобщи така:\"В началото на миналата година застрахователните дружества завършиха с 55 милиона загуба от застраховка \"Гражданска отговорност\" през 2017-та година. Това се дължи на много високата щетимост на застраховка \"Гражданска отговорност\". Застрахователите нямаха друг избор, освен постепенно да започват да повишават цената. През миналата година тя тръгна осезаемо нагоре\".Застрахователните дружества по собствени формули отчитат и фактори като възрастта и мощността на автомобила, техническото състояние, опита на водача и редица други, които всеки застраховател сам залага. Тези фактори не са единни за пазара и влияят върху индивидуалните тарифи, защото придобилата вече скандална слава система \"бонус-малус\", която трябваше да взима под внимание и тези обстоятелства, отбеляза поредния си фалстарт. За причините дори застрахователите гадаят. След общественото обсъждане в началото на декември наредбата отново потъна, коментира Колчакова. Според нея тя е изключително важна на пазар като българския, където имаме най-високата смъртност от ПТП-та в целия ЕС. \"Надяваме се институциите бързо да стигнат до някакъв балансиран подход по този въпрос\", каза още тя. ", "date": "2019.01.10", "title": "Застраховката \"Гражданска отговорност\" е поскъпнала с около 30% последната година"}
{"url": "https://www.novinite.bg/articles/169524/Maj-se-hvarli-ot-Asparuhoviya-most-i-zagina", "text": "41-годишен мъж е загинал тази сутрин, след като е скочил от Аспаруховия мост във Варна, съобщи говорителят на Областната дирекция на МВР Ивана Милева, цитирана от \"Фокус\".По думите й сигнал за случая е подаден около 09.20 часа. Изясняват се детайли около инцидента.На този етап няма данни за извършено престъпление.", "date": "2019.01.10", "title": "Мъж се хвърли от Аспаруховия мост и загина"}
{"url": "https://www.novinite.bg/articles/169525/Polzvame-otstapka-ako-podadem-danachnata-deklaraciya-onlajn-do-kraya-na-yanuari", "text": "Декларациите трябва да бъдат подадени и съответно данъците платени до края на април. Това може да стане по пощата, в офисите на данъчната администрация или онлайн. \"Ако си подадеш декларацията онлайн, може да се ползва отстъпка в размер на 5% от данъка за довнасяне, но не повече от 500 лева. За да се ползва отстъпката, трябва да бъдат спазени няколко неща. Да се подаде декларацията по електронен път в срок до 31 януари и целият дължим данък да бъде заплатен също в срок до 31 януари\", обясни Боряна Георгиева от НАП. Важно уточнение е че тази година максималният осигурителен доход вече е 3000, а минималният 560 лева, земеделските стопани вече ще се осигуряват на 400 лева. \"Всеки, който притежава електронен подпис или издавания безплатно от НАП персонален идентификационен код (ПИН), може да подаде данъчната си декларация безпрепятствено, използвайки електронните услуги. Очакваме тази година приблизително половината екземпляри от граждани и сумарно над 85% от всички документи, които получаваме, да бъдат обменени с клиентите ни по електронен път\", посочи Росен Бъчваров. До 500 лева стига глобата за неподадена данъчна декларация от граждани  и до 1000 лева за обявяване на неверни данни в нея.", "date": "2019.01.10", "title": "Ползваме отстъпка, ако подадем данъчната декларация онлайн до края на януари"}
{"url": "https://www.novinite.bg/articles/169515/KRIB-podkrepya-reshenieto-na-MS-za-otsrochka-za-Zakona-za-gorivata", "text": "КРИБ подкрепя решението на МС за отсрочка за Закона за горивата. Това става ясно от разпространено от работодателската организация съобщение за заседание на Управителния съвет.„Във връзка с проведено на 9 януари 2019 г. редовно заседание на Управителния съвет на КРИБ ви информираме, че отново бе разгледан проблемът за отлагане влизането в сила на Закона за административното регулиране на икономическите дейности, свързани с нефт и продукти от нефтен произход, както и за неговото изменение и допълнение.На последните четири поредни редовни заседания УС на КРИБ разгледа въпросите във връзка със Закона за административното регулиране на икономическите дейности, свързани с нефт и продукти от нефтен произход, повдигнати от страна на колективите членове на КРИБ - на строителния (Камарата на строителите в България) и минно-геоложкия сектор (Българската минно-геоложка камара), както и предприятията, членове на КРИБ, от металургичния сектор (Българска асоциация на металургичната индустрия). Проведени бяха, също така, серия от срещи с министъра на финансите, с министъра на икономиката и с други институции. КРИБ изпрати писма до държавни институции, както и до Националния икономически съвет, с искане за решаване на възникналите проблеми чрез отлагане на влизането в сила на Закона с цел неговото прецизиране чрез необходимите изменения и допълнения.УС на КРИБ счита, че взетото решение на Министерския съвет за удължаване на срока за влизане в сила на Закона за административното регулиране на икономическите дейности, свързани с нефт и продукти от нефтен произход, ще даде възможност за изясняване проблемите на бизнеса в горепосочените сектори и до намиране на приемливи решения“, се посочва в съобщението.", "date": "2019.01.10", "title": "КРИБ подкрепя решението на МС за отсрочка за Закона за горивата"}
{"url": "https://www.novinite.bg/articles/169518/API-s-aktualna-informaciya-za-sastoyanieto-na-patnite-nastilki-u-nas", "text": "Пътните настилки се обработват постоянно срещу обледяване, информира АПИ.Националният институт по метеорология и хидрология определи оранжев код за интензивни валежи от дъжд в областите Смолян, Хасково, Кърджали, Ямбол и Бургас. В тези области е възможно да има спад на температурите и опасност от поледици. Жълт код за снеговалежи е обявен за Западна България, а за областите Благоевград, Варна, Добрич и Сливен се очаква дъжд.Над 1000 машини са обработвали пътните настилки през нощта, за да се осигури безопасността на пътуване при зимни условия. Затоврен е троянският проходПрез проходите \"Превала\" и \"Печинско\" и по пътя Батак - Доспат камионите над 12 тона задължително трябва да бъдат без ремаркета и полуремаркета. Целогодишно са затворени за движението проходите \"Върбишки\" и \"Златишки\". Забранено е движението на камиони над 10 тона през цялата година през проходите \"Вратник\" и \"Твърдишки\". Целогодишно е забранено движението на тежкотоварни автомобили над 12 тона през проходите \"Петрохан\" и \"Шипка\", както и на товарни автомобили над 3,5 тона през проходите \"Дюлински\" и \"Пампорово\". През останалите проходи движението се осъществява при зимни условия без въведени ограничения.Шофьорите, на които им предстои пътуване трябва да тръгват на път с автомобили, подготвени за зимни условия, да карат внимателно и със съобразена скорост, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2019.01.10", "title": "АПИ с актуална информация за състоянието на пътните настилки у нас"}
{"url": "https://www.novinite.bg/articles/169520/Rumen-Petkov-za-Vojvodinovo-Kmetat-da-ponese-otgovornost", "text": "Обвиниха в дискриминация вицепремиера Красимир Каракачанов заради изказването му за ромите след побоя във Войводиново.След като от ВМРО настояха за моментално събаряне на гетата и незаконните ромски постройки, се разрази спор защо въпросът с незаконните махали на ромите не е решен толкова години.\"Много е важно да се знае каква е политическата отговорност. Съдът трябва да бъде максимално строг, след като няма крайни осъдителни присъди срещу такъв тип арогантни и нагли цигани. Как ще обясним на населението, че законът в България е еднакъв за всички?\", коментира в студиото на \"България сутрин\" председателят на АБВ Румен Петков.Той отбеляза, че кметът на общината носи наказателна отговорност.\"Тази акция, за съжаление, е в резултат на обществения натиск и недоволството на хората. Случилото се е израз на агресия, непоносимост и неспособност на определени граждани да живеят в рамките на нормите, които правовата държава предполага\", отбеляза още бившият вътрешен министър пред Bulgaria ON AIR.", "date": "2019.01.10", "title": "Румен Петков за Войводиново: Кметът да понесе отговорност"}
{"url": "https://www.novinite.bg/articles/169527/MON-startira-elektronna-platforma-za-zanimaniya-po-interesi-v-uchilishtata", "text": "Заниманията по интереси в училищата ще се предлагат в електронна платформа. Предвижда се те да се организират в съответствие с желанието на учениците и със съгласието на родителите. Това съобщават от образователното министерство.Ще се имат предвид и възможностите на училищата.В електронна платформа ще може да се публикуват търсени и предлагани занимания по интереси - https://class.mon.bg/.В нея ще могат да се регистрират училища, физически и юридически лица. Тя ще бъде отворена на 28 януари.Въпроси, свързани с електронната платформа, могат да се изпращат на имейл: class_contact@mon.bg .", "date": "2019.01.10", "title": "МОН стартира електронна платформа за занимания по интереси в училищата"}
{"url": "https://www.novinite.bg/articles/169530/Petrolen-gigant-zapochva-sondaj-za-neft-v-Cherno-more", "text": "Πeтpoлният гигaнт Ѕhеll зaпoчвa пъpвия cи coндaж в дълбoки вoди нa Чepнo мope пpeз пъpвoтo тpимeceчиe нa 2019 гoдинa. Koмпaниятa e нaeла coндaжния кopaб Nоblе Glоbеtrоttеr ІІ, кoйтo имa oпит c пpoyчвaниятa в paйoнa. Coндиpaнeтo, чиятo цeл e дa oткpиe зaлeжи нa пeтpoл и пpиpoдeн гaз, щe ce извъpши в блoк \"Xaн Kyбpaт\", кoйтo e paзпoлoжeн нa 80 км oт бpeгa и нa 120 км oт Бypгac, в дълбoкoвoднaтa зoнa oт 1200 дo 1500 м нa Чepнo мope. Дeйнocтитe тpябвa дa пpoдължaт мeждy 70 и 90 дни, пише \"Булфото\".", "date": "2019.01.10", "title": "Петролен гигант започва сондаж за нефт в Черно море"}
{"url": "https://www.novinite.bg/articles/169533/NAP-S-novite-kasovi-aparati-nyama-da-ima-haos-kato-s-e-vinetkite", "text": "С въвеждането на новите касови апарати и софтуера за управление на продажбите, няма да има хаос по подобие на този с електронните винетки, каза пред журналисти днес Росен Бъчваров, говорител на Националната агенция по приходите.До тяхното въвеждане - 29 март, има достатъчно време фирмите да въведат фискален софтуер, който отговаря на изискванията на НАП, посочи той.Регистрирани по ДДС фирми до края на март трябва да сменят софтуера на продажбите си, за да има връзка с касовия апарат и принтера, който издава касовата бележка. Технически проблеми с обработката на информацията или сървъра от страна на НАП не очакваме, добави Бъчваров. Вече ще се издават само фискални, а не служебни бонове за продажба на стоки и услуги.НАП обработва стотици милиони касови операции на огромен брой фирми и смятам, че ще справим с новите изисквания, посочи Бъчваров. Говорителят на НАП каза, че към момента в приходната агенция има четири регистрирани софтуера за продажби по новите условия, а други 19 са в процедура на одобрение. Той допълни, че половината от съществуващите касови апарати и принтери отговарят на изискванията и само трябва да им се актуализира софтуера.", "date": "2019.01.10", "title": "НАП: С новите касови апарати няма да има хаос като с е-винетките"}
{"url": "https://www.novinite.bg/articles/169538/Radev-pisa-do-Tayani-zashtiti-prevozvachite-ni", "text": "Президентът Румен Радев изпрати писмо до председателя на Европейския парламент Антонио Таяни по повод проблемите с т. нар. пакет \"Мобилност\".\"Предложените към днешна дата за гласуване текстове са несправедливи за България. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността\", заявява в писмото си до Антонио Таяни българският президент.Според държавния глава, формираният общ подход по текстовете и включените мерки дискриминират българския транспортен бранш.\"България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост\", пише още Румен Радев.В писмото си българският държавен глава заявява, че застава зад исканията на българските автомобилните превозвачи.\"Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по Пакета Мобилност 1 – отчетени\", категоричен е в писмото си президентът.Държавният глава изразява своята убеденост, че Пакетът Мобилност 1 ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Радев писа до Таяни, защити превозвачите ни"}
{"url": "https://www.novinite.bg/articles/169522/Prevozvachite-shte-prodaljat-protestite-vapreki-reshenieto-na-transportnata-komisiya", "text": "\r\nНовината, че Комисията по транспорт в ЕП не прие важните за нас искания по пакета \"Мобилност\", свързани с международните превози, попари близо 600 души, които излязоха на протест в \"сърцето\" на Европа в Брюксел. \r\n\r\n\r\n\r\n\r\n\r\n\r\n\r\n\r\n", "date": "2019.01.10", "title": "Превозвачите ще продължат протестите, въпреки решението на транспортната комисия"}
{"url": "https://www.novinite.bg/articles/169517/I-voenni-shte-protestirat-vav-Vojvodinovo", "text": "И военни се събират на протест в пловдивското село Войводиново. Недоволството си те ще изразят в петък от 18 часа пред църквата в селото. За протеста във Фейсбук призив отправи бившият командир на 61-ва Стрямска механизирана бригада ген. Димитър Шивиков. Пред Дарик той обясни, че имат разрешение за провеждането му и че до момента присъствието си са потвърдили хиляда души.В протеста ще се включат военни - действащи и от резерва, както и граждани от различни градове в страната. Протестът не цели провокация, а да покаже, че законите трябва да важат еднакво за всички етнически групи в страната. Митингът ще изрази подкрепа за полицаите да бъдат решителни и твърди при всяко нарушаване на закона, както и подкрепа за кметовете на населени места да предприемат категорични действия спрямо нарушителите в циганските гета.Съпричастни със своя колега ефрейтор Валентин Димов разузнавач-парашутист, който на Йордановден бе пребит от двама младежи цигани след направена от него забележка на пътя, действащи военни и военни от резерва също решиха да се съберат на протест във Войводиново. Призивът отправи ген. Димитър Шивиков в социалната мрежа.„До всички парашутисти, елате да се съберем на 11 януари 2019 г. в 18:00 часа пред църквата на село Войводиново да подкрепим нашия брат Вальо и семейството му. Да кажем не на циганския произвол. С българските знамена и синята барета“, написа ген. Шивиков.Пред Дарик той каза, че никой не може и няма право да се гаври с един български войник. Протестът няма за цел провокация, категоричен е той: „Ние целим първо да докажем, че сме единни като нация и като българи, второ, че законите трябва да важат за абсолютно всички етнически групи, без разлика българи, цигани, турци, евреи, помаци и т.н. Искаме да помогнем и да подкрепим нашите колеги от полицията, че те трябва да бъдат при каквато и да е ситуация твърди и решителни. Защото те винаги са между чука и наковалнята и някой път, ако реагират, използвайки помощни средства, всякакви защитни организации надават вой, че полицията си превишава правата. А къде са сега правозащитните организации на човешките права, които си мълчат в момента? Защо не вземат отношение? Ние искаме по този начин да изразим нашата съпричастност и към колегите полицаи да бъдат решителни и твърди при всякакви посегателства и нарушаване на законоустановените норми в страната. Не на последно място, да подкрепим и кметовете на населени места, защото този проблем не е само във Войводиново. Във всяко населено място има такива гета, те са бомба със закъснител и огромна част от кметовете се страхуват да предприемат адекватни действия”.До снощи присъствието си бяха заявили хиляда души.", "date": "2019.01.10", "title": "И военни ще протестират във Войводиново"}
{"url": "https://www.novinite.bg/articles/169500/Dneven-horoskop-za-sryada", "text": "Днес ще ви се случат хиляди неща, но вие ще успеете да сложите всичко в ред и дори да помогнете на приятелите и близките си. В края на деня темпото ще спадне и ще си отдъхнете. Напрежението през деня е голямо, но ще си починете вечерта.Нещата в работата ви ще се подобрят, защото ще започнете да поемате инициативата и любопитството ви ще расте, което е доста полезно за развитието ви. През днешния ден задавайте въпроси и се интересувайте от всичко. Днес трябва нещата да се случват малко по-бавно от обикновено. Това ще ви позволи да имате по-пълноценна комуникация. Ваш близък се нуждае от вашата помощ. Постарайте се този човек да знае, че може да разчита на вас.Вижте повече на: ", "date": "2019.01.10", "title": "Дневен хороскоп за сряда"}
{"url": "https://www.novinite.bg/articles/169537/Podmenyali-alkoholni-probi-na-piyani-shofori-sreshtu-1000-leva", "text": "Срещу подкупи от 500 до 1000 лв. са били подменяни алкохолни проби на пияни шофьори. Престъплението е извършвано в специализирана химическа лаборатория в Пловдив, съобщиха от Пловдивския окръжен съд, цитирани от Dir.bg.Обвинение е повдигнато на шефката на лабораторията в УМБАЛ \"Пловдив\" Йорданка Димитрова. Според прокуратурата тя заедно със съучастник е подменяла пробите на хванати да карат пияни шофьори срещу рушвети.Престъпленията били извършени от юни до септември 2017 г.Били подменени пробите шофьори, заловени в нарушение в Раковски, в с. Мокрище, на територията на община Септември, в Хасково, Чепеларе, Асеновград, с. Крумово и Пловдив.Завеждащата лабораторията съставяла фалшиви протоколи за кръвните проби, а парите прибирал посредник.", "date": "2019.01.10", "title": "Подменяли алкохолни проби на пияни шофьори срещу 1000 лева"}
{"url": "https://www.novinite.bg/articles/169536/NAP-preduprejdava-za-falshivi-imejli-ot-nejno-ime", "text": "Разпространяват се фалшиви имейли от името на Националната агенция за приходите (НАП), предупреждават от Агенцията. Писмата са написани на английски език и приканват получателите им да попълнят лични данни като последват посочен в писмото линк. От НАП предупреждават, че това представлява класическа форма на \"фишинг\" атака, чрез която се цели опит за кражба на лична информация от интернет - потребителски имена за достъп, пароли, банкови сметки и т.н. ", "date": "2019.01.10", "title": "НАП предупреждава за фалшиви имейли от нейно име"}
{"url": "https://www.novinite.bg/articles/169514/Infarktna-situaciya-v-stolichnoto-metro", "text": "На метростанция „Жолио Кюри“ на един от влаковете вратите са отказали да се затворят и затова инструкцията е до следващата станция машинистът да откара влака и да се разтоварят пътниците. Това съобщи за Агенция „Фокус” инж. Стоян Братоев - директор „Метрополитен” ЕАД.„Процедурата е във влака да влезе топлият резерв и да бъде откаран в депото. Движението на метрото е възстановено, не е спирано, но докато влезе новият влак интервалът ще бъде малко по-голям и постепенно диспечерите в рамките на половин час въвеждат такава информация, докато го приведат отново във график“, каза още Братоев.", "date": "2019.01.10", "title": "Инфарктна ситуация в столичното метро"}
{"url": "https://www.novinite.bg/articles/169501/Tri-germanski-letishta-stachkuvat-zaradi-niski-zaplati-i-loshi-usloviya-na-trud", "text": "Транспортна стачка се провежда в Германия. Служителите по сигурността на летищата в Дюселдорф, Кьолн, Бон и Щутгарт започнаха предупредителни протестни действия.Очаква са да бъдат засегнати повече от 110 хиляди пътници. Авиокомпаниите призовават пасажерите да проверяват по-често статута на полетите им и да идват по-рано на летищата.Стачката беше обявена от синдиката Верди. Исканията са за по-високи заплати и по-добри условия на труд.Ако исканията им не бъдат удовлетворени, служителите по сигурността ще стачкуват отново на 23 януари.", "date": "2019.01.10", "title": "Три германски летища стачкуват заради ниски заплати и лоши условия на труд"}
{"url": "https://www.novinite.bg/articles/169507/Zabrana-za-kamionite-kam-Garciya", "text": "Поради обилния снеговалеж продължава забраната, въведена от гръцките власти за недопускане на тежкотоварни камиони над 3,5 тона на тяхна територия. На подходящи места нашите контролни органи отбиват ТИР-овете от Благоевград до ГКПП-Кулата-Промахон.\r\nПоради продължаващия обилен снеговалеж продължава забраната, въведена от гръцките власти за недопускане на тежкотоварни камиони над 3,5 тона на тяхна територия. На подходящи места нашите контролни органи отбиват ТИР-овете от Благоевград до ГКПП-Кулата-Промахон.\r\nОще вчера по обяд гръцките власти спряха влизането в страната на товарни автомобили с маса над 3.5 т. Веднага се образуваха километрични опашки, което наложи спирането им на паркинги в благоевградска и съседните области. От пресцентъра на АПИ съобщиха, че поради влошени метеорологични условия на територията на Република Гърция и ограничаване на движението на МПС над 12 т. от гръцка страна през ГКПП „Кулата“, започва поетапно спиране на тежкотоварните автомобили над 12 тона по Северната скоростна тангента и АМ \"Струма\" за областите: София, Перник, Кюстендил, Благоевград, в посока Кулата. Затруднено е движението към ГКПП-Златарево и ГКПП-Станке Лисичково.\r\nВ Благоевград тази сутрин снежната покривка е около 15 см, а в Петрич сняг вали непрекъснато от няколко дни и вече е натрупал над 50 сантиметра нов сняг.\r\n", "date": "2019.01.10", "title": "Забрана за камионите към Гърция"}
{"url": "https://www.novinite.bg/articles/169516/BABH-oblekchi-ogranicheniyata-za-dvijenie-na-jivotnite", "text": "Българската агенция по безопасност на храните ревизира по-строгия надзор в областите Ямбол, Бургас и Хасково във връзка с чумата по дребните преживни животни, след като в края на декември 2018 г. изтече срокът за прилагане на разширените мерки за контрол на болестта. Те бяха наложени на страната ни с решение на Европейската комисия (ЕК).   След проведени многократни срещи и дискусии между БАБХ и ЕК, и след резултатите от извършвания надзор досега, беше решено, че рестриктивните мерки могат да бъдат облекчени като отпаднат ограниченията за движение на дребни преживни животни и продукти в рамките на зоната в трите области. Мерките за облекчен режим се въвеждат със Заповед на изпълнителния директор на БАБХ от 9 януари 2019 г. Дребните преживни животни с произход от населените места на общините Болярово, Елхово, село Поляна от община Стралджа – област Ямбол и населените места от общините Средец, Созопол, Приморско, Малко Търново и Царево – област Бургас, ще могат да бъдат придвижвани в рамките на цяла България след клиничен преглед, извършен 3 дни преди движението и с издадено ветеринарномедицинско свидетелство за движение от официален ветеринарен лекар. Същата мярка се прилага и при движение на дребните преживни животни от останалите общини от областите Ямбол, Бургас и Хасково, в рамките на цяла България, с изключение на тези, предназначени за незабавно клане. Няма ограничение за движение на дребните преживни животни за незабавно клане в рамките на цяла България. Серологично лабораторно изследване на проби с отрицателен резултат, клиничен преглед, в рамките на 3 дни преди движението и ветеринарномедицинско свидетелство за движение, издадено от официален ветеринарен лекар, ще се изисква за всяко движението на дребните преживни животни от областите Ямбол, Бургас и Хасково, които са насочени за дестинации извън територията на България. Продукти от дребните преживни животни от областите Ямбол, Бургас и Хасково ще се реализират свободно на територията на страната и ЕС, без ограничения и специална маркировка. Припомняме, че след констатиране на огнищата с чума по дребните преживни животни през юни и юли 2018 г., рестрикциите се отнасяха единствено до южните общини на областите Бургас и Ямбол. Въвеждането на по-строг надзор бе в резултат на решение на Европейската комисия от октомври 2018 г. С него се разшири територията с наложените рестрикции в три области – Бургас, Ямбол и Хасково, след като в продължение на два месеца стопаните на ферма в Болярово възпрепятстваха ветеринарните власти да ликвидират огнището на чума в обекта и след като бяха констатирани серологично положителни дребни преживни животни в населените места от 20-километровите надзорни зони около констатираните огнища на чума. БАБХ разчита на пълното съдействие от страна на собствениците на животновъдните обекти за дребни преживни животни за спазването на действащите мерки за контрол на болестта. Овладяването на ситуацията и ликвидирането на заболяването е в интерес на животновъдството в България, както от гледна точка на здравеопазването на населението, така и за запазване на доверието на търговските ни партньори на международния пазар.", "date": "2019.01.10", "title": "БАБХ облекчи ограниченията за движение на животните"}
{"url": "https://www.novinite.bg/articles/169521/Komisiyata-po-transport-v-EP-ne-prie-vajnite-za-nas-iskaniya-po-paketa-Mobilnost", "text": "\r\nКомисията по транспорт в ЕП не прие важните за България искания, свързани с международните превози. Вече втори час българските превозвачи протестират в Брюксел срещу плана \"Макрон\". Според бранша, приемането им въвежда двойни стандарти, които застрашават транспортния бизнес у нас. Стотици протестиращи се събраха в центъра на белгийската столица, за да изкажат недоволството си.\r\nКомисията по транспорт продължава да заседава и в момента, но важните за България гласувания приключиха. Исканията, които бяха в интерес на България, не бяха приети. Не беше прието искането шофьорите да могат да ползват седмичната си почивка в кабините в камионите си, когато на местата за почивка няма благоприятни условия.\r\n\r\n\r\n\r\n\r\n\r\n\r\n", "date": "2019.01.10", "title": "Комисията по транспорт в ЕП не прие важните за нас искания по пакета \"Мобилност\""}
{"url": "https://www.novinite.bg/articles/169542/Maj-i-jena-postradaha-sled-chelen-udar-na-patya-Plovdiv-Stara-Zagora", "text": "Двама души са пострадали при челен сблъсък на главен път Пловдив – Стара Загора.Инцидентът е станал днес, малко след 13 часа, при разклона за пътен възел \"Скутаре\". Сблъскали са се микробус \"Ивеко\" и лек автомобил \"Фолксваген\". По първоначални данни, по неизяснени причини, бусът е навлязъл в лентата за насрещно движение и е ударил челно леката кола.Ранени са двама души от лекия автомобил – мъж на 72 години, който е шофирал колата, и 67-годишна жена. И двамата са откарани в болница, като за момента още не е ясно точното им състояние.Движението на пътя е затруднено и се регулира от полицаи.", "date": "2019.01.10", "title": "Мъж и жена пострадаха след челен удар на пътя Пловдив - Стара Загора"}
{"url": "https://www.novinite.bg/articles/169510/Jalti-jiletki-shte-protestirat-vav-Velikobritaniya", "text": "\r\nБританско движение призова за национална демонстрация срещу бюджетните икономии, което да се проведе в Лондон в събота.\r\n\r\n\r\n\r\n\r\n\r\n\r\n\r\n", "date": "2019.01.10", "title": "\"Жълти жилетки\" ще протестират във Великобритания"}
{"url": "https://www.novinite.bg/articles/169532/Patova-situaciya-v-Bryuksel-po-Mobilnost-koordinatorite-na-speshna-sreshta", "text": "Положението по пакета „Мобилност“ в Брюксел стигна до патова ситуация. На заседанието на Комисията по транспорт и туризъм в Европейския парламент бяха отхвърлени предложенията, както на нашите евродепутати за компромис, така и на докладчиците по пакета. Единственото прието бе това на немския евродепутат Исмаил Ертуг, предвиждащо камионите да се връщат на всеки четири седмици. То обаче вече беше отхвърлено от Съвета на министрите.\r\nЗаради създалото се положение се свиква спешно заседание на координаторите на комисията, стана ясно от изявление на шефа й Карима Дали. То ще се състои или днес, буквално до часове, или в понеделник в Страсбург. На него трябва да се реши кое от пакета и дали изобщо самият пакет ще влезе за гласуване в пленарната зала на Европейския парламент. Вариантите са 3. За гласуване да влезе само приетият текст, да влязат всички, в това число и отхвърлените, или пакетът да бъде върнат за преработка. На заседанието на комисията присъства транспортният министър Росен Желязков, който след това коментира случилото се като успех за страната ни: „Заради представителите от Литва, Латвия, Полша, Ирландия, Малта, Румъния, Унгария и България беше постигнат успех при гласуването в транспортна комисия на ЕП, което предшества гласуването в ЕП. Постигна се следното, бяха предадени новини, напомнящи алегорията „не било компоти, а компютри“. Пакет „Мобилност“ се състои от три доклада: по един за командировките, кабината и каботажа. Първите два не получиха необходимите гласове, а третият за каботажа вече беше отхвърлен от Съвета на министрите. Тоест тези предложения не са приети, а отхвърлени. Ние ще изискаме от политическите групи целият пакет Мобилност да не влиза на гласуване в ЕП.“ По думите му, създалата се в момента ситуация е безпрецедентен случай на блокиране на законодателни предложения. На самото гласуване в комисията пък единственият ни представител там – Петър Курумбашев е бил с жълта жилетка по време на гласуването в ЕП,каза Желязков.\r\n", "date": "2019.01.10", "title": "Патова ситуация в Брюксел по „Мобилност“, координаторите на спешна среща"}
{"url": "https://www.novinite.bg/articles/169535/Arestuvaha-maj-zaradi-samnitelnite-paketi-v-posolstva-v-Avstraliya", "text": "Полицията в Австралия арестува мъж във връзка с изпращането на 38 подозрителни пакета с вероятно опасни вещества до чуждестранни консулства в градовете Мелбърн, Канбера и Сидни, съобщава БТА. 48-годишният мъж е задържан в дома си в Шепартън, щата Виктория, в сряда вечерта и е обвинен в изпращането на опасни пратки по пощата. Той трябва да се яви пред съд в Мелбърн. Около 10 дипломатически мисии, повечето в Мелбърн, съобщиха, че са получили съмнителни пакети, на някои от които пишело „азбест\". Сред получателите са мисии на САЩ, Великобритания, Индия, Южна Корея, Пакистан, Израел, Швейцария и Гърция. В понеделник бе открита подозрителна пратка и в аржентинското консулство в Сидни.Криминалисти все още проучват точния състав на веществото в пакетите.", "date": "2019.01.10", "title": "Арестуваха мъж заради съмнителните пакети в посолства в Австралия"}
{"url": "https://www.novinite.bg/articles/169494/Dnes-shte-e-oblachno-s-valeji", "text": "Днес ще е облачно, с валежи - в северозападните райони и високите полета на Западна България - от сняг, в централните райони - от дъжд и сняг, а в Източна България и крайните югозападни райони - само от дъжд. В Родопската област ще има значителни валежи от дъжд, а в северозападните райони и високите полета на Западна България ще се образува нова снежна покривка до 10-15 см. Ще духа слаб северозападен, в Източна България силен южен вятър, който до обяд ще отслабне и в Североизточна България ще се ориентира от север-североизток. Максималните температури ще са между 0° и 5°, в Югоизточна България до 10°-11°. В планините ще бъде облачно с валежи от сняг, който през деня в ниските части ще премине в дъжд. Ще духа силен до бурен югозападен вятър. Максималната температура на височина 1200 метра ще е около 2°, на 2000 метра – около минус 3°.Над Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максимални температури между 8° и 11°. Температурата на морската вода е 5-6°. Вълнението на морето ще бъде 2-3 бала, по северното срайбрежие и в открито море ще се усили до 4 бала.", "date": "2019.01.10", "title": "Днес ще е облачно, с валежи"}
{"url": "https://www.novinite.bg/articles/169498/Prodaljava-sabaryaneto-na-nezakonni-postrojki-vav-Vojvodinovo", "text": "Продължава събарянето на незаконни постройки в ромската махала на пловдивското село Войводиново.До тук се стигна след физическа саморазправа между двама братя роми и военен. 21-годишният Асен и 17-годишният Борис са обвинени в причиняване на средна телесна повреда по хулигантство подбуди, а командосът е в болница.В сряда пред съда те не отрекоха, че са участвали в боя, но според адвокатът им - при самозащита. Въпреки това, съдебният състав не ги пусна на свобода.", "date": "2019.01.10", "title": "Продължава събарянето на незаконни постройки във Войводиново"}
{"url": "https://www.novinite.bg/articles/169499/Valejite-prodaljavat-novata-snejna-pokrivka-dostiga-15-sm", "text": "Снеговалежите продължават и в четвъртък. В Западна България ще вали сняг, в Централна снегът ще е примесен с дъжд, а на изток ще паднат повече дъждове. Новата снежна покривка в западната половина на страната ще достигне 10-15 см. Валежите в най-южните и югоизточните райони ще са от 30 до 50 литра на квадратен метър за денонощие. Затова в тези части от страната е в сила оранжев предупредителен код.Температурите на повечето места у нас ще бъдат между 0 и 5 градуса. Най-топло е в Югоизточна България и по Черноморието, където термометрите ще показват около 8-10 градуса.В планините навсякъде ще вали сняг. Заради мекото време в по-ниските планински масиви през деня снегът ще преминава в дъжд. Вятърът ще е бурен, със скорост до 70-80 км/ч.Преминаващият над страната средиземноморски циклон се отправя на североизток. Ще бъдем под неговото влияние до края на деня. Валежите ще спрат в петък. Облачността ще се разкъса и ще се покаже дори слънцето.Междувременно от Атлантическия океан навлиза нова зона с ниско атмосферно налягане, чийто студен фронт ще ни донесе още сняг, но чак в началото на следващата седмица. Дневните температури през идните дни ще бъдат положителни. През уикенда сутрин и вечер минималните ще са по-ниски – около минус 5 – минус 7 градуса.Концентрацията на запрашаване в четвъртък сутрин е над нормите в 7 града у нас. Най-значително замърсяване - около 2 пъти над допустимото, се отчита в Смолян и Видин. Останалите градове с превишена концентрация на фини прахови частици са Русе, Горна Оряховица, Плевен, Пловдив и Шумен.", "date": "2019.01.10", "title": "Валежите продължават, новата снежна покривка достига 15 см"}
{"url": "https://www.novinite.bg/articles/169503/Letishte-Sofiya-raboti-normalno-v-zimni-usloviya", "text": "Летище София работи нормално в зимни условия. Предвид усложнената метеорологична обстановка от летището напомнят, че трябва да бъдете на територията на летището минимум 2 часа преди часа на излитане. Актуална инфомация за вашия полет може да получавате от авиокомпанията, сайта на летище София: www.sofia-airport.bg или на телефони: +359 2 937 22 11, +359 2 937 22 12, +359 2 937 22 13.", "date": "2019.01.10", "title": "Летище София работи нормално в зимни условия"}
{"url": "https://www.novinite.bg/articles/169545/Boltan-za-F-16-Chudesna-sdelka-za-Balgariya-i-NATO", "text": "Съветникът на президента на САЩ Доналд Тръмп по националната сигурност Джон Болтън написа в Туитър, че подкрепя усилията на българския премиер Бойко Борисов за закупуване на изтребители Ф-16 от Щатите.„Силно подкрепям усилията на българския премиер Бойко Борисов за закупуване на американски изтребители Ф-16. Това е изключителен изтребител в сравнение с конкурентите му“, написа съветникът на американския президент.„Ф-16 също така ще затвърди нашето стратегическо партньорство, ще укрепи общите отговорности на НАТО за отбрана, и ще допринесе за сигурността на над 4000 американци. Това ще е страхотна сделка за България, Америка и НАТО!“, написа още Джон Болтън.От Белия дом вече обявиха, че САЩ предлагат на България с Ф-16 най-добрата възможна комбинация от цена, бойни способности и взаимна съвместимост с другите натовски военновъздушни сили. Администрацията на президента Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител.", "date": "2019.01.10", "title": "Болтън за Ф-16: Чудесна сделка за България и НАТО!"}
{"url": "https://www.novinite.bg/articles/169505/Prevozvachi-shte-protestirat-pred-Evropejskiya-parlament-v-Bryuksel-zaradi-paketa-Makron", "text": "Български превозвачи ще протестират пред Европейския парламент в Брюксел срещу текстове в пакета „Мобилност 1“, който ще се гласува в Транспортната комисия днес.      \r\nПротестът е предвиден между 9 и 13 часа българско време, като 360 от превозвачите ще пристигнат рано тази сутрин с два чартърни полета от София. Към тях се очаква да се присъединят над 100 техни колеги и съмишленици, които живеят в белгийската столица, 260 румънски превозвачи и представители на полски, унгарски и литовски професионални сдружения. 10 камиона ще бъдат разположени и на площад „Сенкантенер“.\r\n \r\nЙордан Арабаджиев от Международния съюз на превозвачите уточни за БНР, че превозвачите от Румъния, Полша, Литва и Унгария ще бъдат разположени под арката на ЕП: \r\n\"Ще бъдат обозначени с наши плакати, където ние ще кажем какво искаме. Пакетът да бъде отхвърлен -  това за нас е най-добрият вариант.\r\nГласуването на спорните точки в транспортната комисия е предвидено за около 11 часа българско време. Сред основните искания на протестиращите е да отпадне задължението за връщане на камионите на всеки 4 седмици до държавата по произход, както и забраната за прекарване на 45-часовата почивка на водачите в кабината на камионите. Протестиращите настояват още шофьорите да бъдат извадени от Общата наредба за командироване на работници в чужбина.\r\nПодготвяните рестрикции засягат най-много страните от периферията на ЕС, като България е най-потърпевша поради географското си положение, смятат те.\r\nМинистърът на транспорта Росен Желязков, който от вчера е в Брюксел и днес ще участва в заседанието на транспортната комисия, е на мнение, че би могло да отпадне изискването за връщането на камионите.\r\nТой обаче предупреди: „Балансът е крехък, така че заседанието на комисията ще бъде до известна степен индикативно за гласуването в пленарна зала. От друга страна, продължаваме да събираме подкрепата и да лобираме активно в наша полза“.\r\nЕвродепутатът Андрей Новаков заяви в предаването \"Преди всички\": \"За мен е важно по време на гласуването да успеем да се преборим поне по един от големите проблеми, които имаме - дали ще е връщането на шофьора, дали ще е връщането на камиона, дали ще е почивката в кабина, за да може на следващата стъпка в пленарна зала да имаме по-малко за решаване проблеми и да може да се фокусираме на по-малко места, което ще ни повиши шанса за успех. Изключително важно е, че българи, шофьори, превозвачи, евродепутати действаме като един. Мисля, че това ще окаже влияние. По тази тема този парламент - това е най-големият протест, който е виждал\".\r\nБългарските евродепутати вече са внесли алтернативни текстове в транспортната комисия в ЕП, каза Новаков и обясни: \"Те заличават тези протекциониски мерки. Всички текстове, които сме внесли, са в разрез с тези проблеми и отразяват позицията на българските превозвачи. Това е само първа от поредица крачки, които ще извървим. Следва гласуване в пленарна зала, на което отново ще имаме възможност да внасяме изменения и допълнения и да се борим за решаването на проблемите. За мен все още стои въпросът дали последната дума ще е на този парламент. Не виждам да остава време до края на мандата, за да бъдат довършени триалозите между ЕП, Комисията и Съвета и да гласуваме на второ четене. Струва ми се, че няма време и няма как да стане това, а и нямаме право. Мисля, че този парламент два пъти отхвърли този пакет и това е ясен сигнал, че той не е добър\". \r\nБългария не е сама в тази битка, категоричен е Андрей Новаков. Според него битката е за бъдещето на ЕС: \"Ако това се случи във вида, в който е предложено, това за мен е началото на края\". Евродепутатът припомни декларираното от държавата, че ако вредни текстове минат през ЕП, тя е готова да сезира Съда на ЕС. Новаков е готов от своя страна да изпрати жалба до европейския омбудсман и да сезира за несправедливо законодателство.\r\n \r\nАнгел Траков – председател на УС на Съюза на международните превозвачи, смята, че участниците в протеста ще надхвърлят 600 души. В Брюксел има и позиционирани ТИР-ове.\r\n„Имаме разрешение да паркираме 10 автомобила, които да бъдат облепени с транспаранти, слогани. Така, както ни е разрешен протестът, ще го изпълним във всичките му възможности“, каза Траков в предаването „Преди всички“. По думите му в момента се налага правото на силния:\r\n„Разчитам, че чрез този протест и гласност, която дадохме на тези рестриктивни мерки, много от евродепутатите да разберат, че тук става въпрос за лобистки пакет, който нарушава елементарни човешки принципи и тези на ЕС. И когато пак се гласува нещо подобно в ЕП, всички да го имат предвид. Не може така. Европа е една и трябва да се борим за нейното единство“.\r\nТраков е категоричен, че ще има нови протести, ако днешният не бъде чут. Според него е много вероятно следващият протест да бъде много по-масов. \r\nВ София, пред френското посолство, младежи от ВМРО правят флашмоб в подкрепа на протеста на превозвачите. Те ще залепят стикери около френското посолство, на които пише \"Спрете пакета \"Мобилност\", спасете свободния пазар\". Пред БНР Любомир Милошев от ВМРО заяви:\r\n\"Ние не сме втора ръка европейци. Подобни пакети, като \"Мобилност\", който е изключително рестриктивен спрямо българския превозвачески бранш, са изключително лош сигнал за фундаментален принцип на ЕС, какъвто е свободният пазар. По тази тема в българското общество има единомислие. Подобен двоен стандарт и подобни предложения носят изключително лош манталитет. Радвам се, че всички сме в един хор в случая\".\r\nПротестът на превозвачите в Брюксел е съпътстван от висока обществена подкрепа у нас, показаха данни от експресно национално проучване на \"Екзакта Рисърч Груп\". Над 64% от анкетираните дават своята подкрепа за протеста. \r\n", "date": "2019.01.10", "title": "Превозвачи ще протестират пред Европейския парламент в Брюксел заради пакета \"Макрон\""}
{"url": "https://www.novinite.bg/articles/169504/Zapochva-danachno-osiguritelnata-kampaniya", "text": "От днес започва данъчно - осигурителната кампания, в която трябва да декларираме доходите си от 2018-та година. За първи път кампанията започва от 10 януари, а не както преди - от началото на годината. Също за първи път,  тази година данъчното облекчение за деца ще може да се използва сумарно и от двамата родители.  И тази година ще можем да използваме отстъпка от данъка за довнасяне. Тя остава 5% от сумата за довнасяне, но за да се възползваме от тази възможност, трябва да декларираме доходите си онлайн до 31 януари и да нямаме задължения към хазната. \r\n \r\n„Запазва се вече познатото изискване да няма никакви стари неплатени данъчни, осигурителни или изобщо други задължения към държавата, защото, ако такива има, 5% отстъпка не може да бъде ползвана, а също така не би могло да бъде ползван и нито един вид от съществуващите данъчни облекчения“, каза за БНР говорителят на НАП Росен Бъчваров. Той обясни, че в кампанията има промени с цел улеснение на данъкоплатците:\r\n\"Отпадат стотинките в данъка за довнасяне. Вече се закръглява на цял пълен лев. Има някои промени по отношение на паричните и предметни награди, като при изплащането и при връчването на тези награди вече платецът на дохода трябва да удържи данък\". Бъчваров обясни, че ако спечелим предметна награда, ще трябва да предоставим паричната сума на данъка преди да я получим. \r\nВъзможността и двамата родители да използват данъчното облекчение за дете е, ако при нито един от тях доходът не е достатъчен, за да може да се приспадне цялата сума от данъчната основа. Тогава оставащата част е да другия родител. За едно дете може да се използва 200 лева намаляване на данъчната основа, което фактически прави 20 лева по-малко данък. Младите семейства ще трябва да подават по-малко документи, за да използват и данъчното облекчение за ипотека, обясни Бъчваров за предаването \"Преди всички\" по \"Хоризонт\". За първи път облекчението за деца ще може да се използва от двамата родители, подчерта той:\r\n\"Истината е, че тук става дума за един сравнително много тесен кръг от хора дотолкова, доколкото ако доходите на единият родител на практика не са достатъчни, за да си намали той задължението с 20 лева за едно дете, 40 за две и 60 за три и повече деца, тогава законодателят допуска възможността да се сподели ползването на данъчното облекчение, ако доходите на единият от родителите не са достатъчни, с втория родител\".\r\nСамоосигуряващите се задължително ще подават декларации онлайн, но не се очакват проблеми, допълни още говорителят на НАП. Около половината данъчни декларации за физически лица се очакват по интернет.\r\n \r\nМинималният осигурителен доход за тази година е 560 лв, припомни Бъчваров. Промяна има и за земеделските производители и тютюнопроизводителте:\r\n\"Ако през година минималният им осигурителен доход е бил 350 лв, през 2019-а е 400 лв\". Максималният осигурителен доход е 3000 лева\r\nСроковете за подмяна на касовите апарати са достатъчни, категоричен е Бъчваров. И в това отношение НАП не очаква проблеми \r\n", "date": "2019.01.10", "title": "Започва данъчно - осигурителната кампания"}
{"url": "https://www.novinite.bg/articles/169534/Dobrata-novina-Viena-skloni-za-transplantaciite", "text": "Подновяваме договора с Виена за белодробни трансплантации за български граждани от тази година, обеща председателят на \"Сдружение на пациентите с дихателна недостатъчност и белодробна трансплантация\" Стефан Тамбуев.По думите му, до седмици би трябвало да се възстанови договора с АКХ-Виена чрез Министерството на здравеопазването. Според него това е най-изгодното решение и като цена, и като разстояние.Тамбуев коментира и случая на Краси, който не дочака белодробна трансплантация и загуби битката за живота си месец преди 18-ия си рожден ден.\"С Краси се занимаваше лично Наталия Маева от ръководството на \"Националната пациентска организация\", тя е зам-председател и при нас. Натали използва връзките, които имаше и осигури важна медицинска екипировка. Тя имаше нагласата да говори директно за Краси с проф. Валтер Клепетко, но той тогава обяви, че от тази година възстановяват белодробните трансплантации за български граждани във Виена\", коментира още той пред bTV.Според него е трябвало още през 2017 г. да се продължи договора с Виена, но заради тежка бюрокрация това не се е случило.Краси страдаше от рядко генетично заболяване. Последните месеци от живота си момчето беше свързано с кислороден апарат. От миналия май бе в листата на чакащите, но попадна в задънена улица - в България не се правят белодробни трансплантации, а държавата не изпраща български пациенти в чужбина повече от година.Почерненото семейство заяви че иска справедливи наказания за отговорните. Майката на Краси отбеляза, че детето е имало само една мечта - да оздравее.Родителите ще предоставят парите от даритеската сметка за болни деца, както и дренажната жилетка, която са получили.", "date": "2019.01.10", "title": "Добрата новина: Виена склони за трансплантациите"}
{"url": "https://www.novinite.bg/articles/169506/Proekt-Vazrajdane-na-KNSB-celi-da-varne-u-nas-100-hil-balgari", "text": "Проект на КНСБ „Възраждане“ цели да върне у нас 100 хил. българи от Украйна, Молдова и Западните покрайнини. Пред БНР президентът на КНСБ Пламен Димитров обясни:„Идеята не е да внасяме работници, а да потърсим механизъм за устойчиво заселване на българи, които живеят в Украйна, Молдова и Западните покрайнини, говорим за хора с квалификация. По неофициални данни в Молдова живеят около 300 хил. българи, а в Украйна официалното преброяване показва малко над 200 хил. всъщност реалните числа никой не знае колко са точно. Нашите допускания са, че наистина говорейки за 600-700 хил. души за хора с българско самосъзнание, поне 100 хил. на първо време биха могли да бъдат привлечени, ако държавата, всички институции, местната власт, бизнесът и синдикатите имат единодействие“.Бизнесът трябва да картографира подробно свободните работни места в цялата стран и условията, при които се предлагат. Местната власт трябва да каже какви са  възможностите да предостави определени условия за живот, обикновено говорим за изоставени къщи около големите градове и в по-малките населени места, и при какви условия могат да бъдат придобити, посочи Димитров в интервю за предаването \"Преди всички\".Предварителните разчети на КНСБ показват, че за година ще са необходими около 100 млн. лв. за около 30 хил. души и още толкова за ремонт и придобиване на къщи.", "date": "2019.01.10", "title": "Проект \"Възраждане\" на КНСБ цели да върне у нас 100 хил. българи"}
{"url": "https://www.novinite.bg/articles/169495/API-Shoforite-da-karat-vnimatelno-i-sas-saobrazena-skorost", "text": "Шофьорите, на които през следващото денонощие им предстои пътуване в Югоизточна България да карат внимателно и със съобразена скорост. Прогнозата на метеоролозите е, че снегът ще преминава в дъжд и при спад на температурите са възможни поледици. Настилките се обработват превантивно. Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.10", "title": "АПИ: Шофьорите да карат внимателно и със съобразена скорост"}
{"url": "https://www.novinite.bg/articles/169511/BDJ-Vsichki-barzi-vlakove-se-dvijat-po-razpisanie", "text": "Движението на влаковете в страната се осъществява нормално въпреки усложнената зимна обстановка. Това съобщиха от пресцентъра на БДЖ.Към настоящия момент всички бързи влакове се движат по разписание. В ранните сутрешни часове на деня някои пътнически влакове са пристигнали в крайните си гари с минимални закъснения.Железопътната инфраструктура в страната е проходима при настоящите зимни условия. Няма железопътни участъци, в които е прекъснато влаковото движение.Националният железопътен превозвач призовава своите клиенти да търсят съдействие от персонала във влака в случай на забелязани нередности като например: незатворени преходни врати, липса на отопление във вагоните или възникнали принудителни престои.Актуална информация за движението на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2019.01.10", "title": "БДЖ: Всички бързи влакове се движат по разписание"}
{"url": "https://www.novinite.bg/articles/169512/API-Nastilkite-se-obrabotvat-postoyanno-sreshtu-obledyavane", "text": "Пътните настилки се обработват постоянно срещу обледяване. Националният институт по метеорология и хидрология определи оранжев код за интензивни валежи от дъжд в областите Смолян, Хасково, Кърджали, Ямбол и Бургас. В тези области е възможно да има спад на температурите и опасност от поледици. Жълт код за снеговалежи е обявен за Западна България, а за областите Благоевград, Варна, Добрич и Сливен се очаква дъжд. Над 1000 машини са обработвали пътните настилки през нощта, за да се осигури безопасността на пътуване при зимни условия. Ограничено е движението на всички автомобили през прохода „Троянски“. През проходите „Превала“ и „Печинско“ и по път II-37 Батак – Доспат товарните автомобили над 12 тона задължително трябва да бъдат без ремаркета и полуремаркета. Целогодишно са затворени за движението проходите „Върбишки“ и „Златишки“. Ограничено е движението на товарни автомобили над 10 тона през цялата година през проходите „Вратник“ и „Твърдишки“. Целогодишно е забранено движението на тежкотоварни автомобили над 12 тона през проходите „Петрохан“ и „Шипка“, както и на товарни автомобили над 3,5 тона през проходите „Дюлински“ и „Пампорово“. През останалите проходи движението се осъществява при зимни условия без въведени ограничения. Шофьорите, на които им предстои пътуване трябва да тръгват на път с автомобили, подготвени за зимни условия, да карат внимателно и със съобразена скорост, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.10", "title": "АПИ: Настилките се обработват постоянно срещу обледяване."}
{"url": "https://www.novinite.bg/articles/169531/Stabilizaciya-na-grackata-bezrabotica-prez-oktomvri-v-7-godishno-dano-ot-186", "text": "Нивото на безработица в Гърция стабилизира през октомври 2018-а в 7-годишното септемврийско дъно от 18,6% и остава далеч под нивото от 21,0% година по-рано (през октомври 2017 година). Въпреки че това е най-ниската безработица от юли 2011-а година насам, тя продължава да бъде повече от два пъти по-висока, отколкото средно ѝ ниво в рамките на еврозоната, показват данни на официалната гръцка статистика Elstat.Спрямо година по-рано броят на гърците, останали без работа, се понижи със 122 090 (спад с цели 12,2%) спрямо октомври 2017-а и с 11 374 (понижение с 1,3%) спрямо октомври 2018-а година, достигайки общо 875 997 безработни.Въпреки понижаването на гръцката безработица до едно от най-ниски нива от седем години насам и под нейния рекорден връх от 27,9%, достигнат през септември 2013 година, тя продължава да бъде най-висока в целия ЕС, надвишавайки повече от двукратно нейното средно ниво в еврозоната през октомври от 8,0% (десетгодишно дъно).В същото време броят на работещите гърци се повиши през миналия октомври със 78 040 на годишна база (увеличение с 2,1%), но спрямо октомври 2018-а се понижи с 30 283 (спад с 0,8%), достигайки 3,844 милиона.Младежката безработица продължава да бъде много висока, макар че и тя бележи поредно понижение, като според Elstat безработицата сред младите гърци на възраст между 15 и 24 години е намаляла през октомври до 38,5% от 41,3% през същия месец година по-рано. Безработицата сред жените също остава сравнително висока на ниво от 23,1% спрямо 15,0% сред мъжете.Гръцките власти очакват нивото на безработица да се понижи през настоящата година до 18,2%, тъй като икономиката се възстановява, въз основа на заложените бюджетни цели за 2019 година.", "date": "2019.01.10", "title": "Стабилизация на гръцката безработица през октомври в 7-годишно дъно от 18,6%"}
{"url": "https://www.novinite.bg/articles/169513/Dva-tira-se-udariha-na-E-79-ima-ranen", "text": "Два тира се удариха на главен път Е-79, в отсечката между Монтана и Видин, в четвъртък сутрин. Инцидентът станал край село Клисурица.Ремаркето на идващият от Монтана камион поднесло и в него се блъснал движещото се обратна посока превозно средство.Единият от шофьорите е настанен в болница, а другият е без сериозни наранявания.", "date": "2019.01.10", "title": "Два тира се удариха на Е-79, има ранен"}
{"url": "https://www.novinite.bg/articles/169541/Rosen-Jelyazkov-za-paketa-Mobilnost-Izpraveni-sme-pred-absurd", "text": "„Изправени сме пред абсурд - Съветът отменя връщането на камиона, а Комисията предлага на ЕП връщането на камиона. В разговори с представители на ЕК ме увериха, че дори ако в Европейския парламент това предложение бъде прието, на триалозите Комисията няма да го подкрепи”. Това заяви транспортният министър Росен Желязков в Брюксел, където се проведе заседание на Транспортната комисия в Европейския парламент по пакета „Мобилност”.Гласувани бяха три доклада. Депутатите подкрепиха предложението камионите да се връщат веднъж на три седмици в държавата, откъдето са и отхвърлиха промените, свързани с почивките на шофьорите и техните възнаграждения.Министър Желязков определи гласуването като „по-скоро положителен резултат”.„Не сме били максималисти. Давахме си ясна сметка, че всички предложения, които бяха направени от членовете на Европейския парламент са тактически и също не събраха необходимите гласове. Даваме си сметка, че сме в малцинство”, заяви още министър Желязков.", "date": "2019.01.10", "title": "Росен Желязков за пакета „Мобилност”: Изправени сме пред абсурд"}
{"url": "https://www.novinite.bg/articles/169519/V-Bryuksel-Zapochva-glasuvaneto-po-sporniya-paket-Mobilnost", "text": "До минути в Комисията по транспорт и туризъм към Европейския парламент ще започне гласуването по пакета „Мобилност“, изправил на нокти превозвачите у нас.\r\nОбстановката в сградата е изключително напрегната. В залата вече е транспортният министър Росен Желязков, както и по-голямата част от евродепутатите ни.\r\nКъм момента все още не е започнал митингът на българските превозвачи на площад Люксембург. Причината е, както вече \"Монитор\" съобщи, че лошото време забави колоната. Тя обаче вече е близо до мястото, а сградата е огласена от музиката, идваща от озвучителната система от един от 11-те тирове, с които над 600 родни превозвачи протестират срещу пакета „Мобилност“.\r\nВ същото време един от немските евродепутати се появи с призиви \"Не на дъмпинга\" пред залата, в която след малко ще стартира заседанието.\r\nОчаквайте подробности!\r\n", "date": "2019.01.10", "title": "В Брюксел: Започва гласуването по спорния пакет „Мобилност“"}
{"url": "https://www.novinite.bg/articles/169544/193-koli-parkirat-pri-metroto-na-Vasil-Levski-prez-lyatoto", "text": "\r\nБуферният паркинг при метростанция „Васил Левски“ ще заработи в началото на август. Това съобщи шефът на Център за градска мобилност (ЦГМ) Христиан Петров. Преди време Столичният общински съвет реши да прехвърли стопанисването на паркингите към метрото на ЦГМ.\r\n\r\nТака дружество ще ремонтира неизползваемото подземно пространство и ще бъдат разкрити 193 паркоместа. Паркингът ще се използва безплатно във времето, в което подземната железница функционира, от хората, които се возят в метрото. Паркоместата ще бъдат достъпни и за всички останали, но срещу заплащане от 1 лв. на час. Обособяването на местата за паркиране ще струва над 2 млн. лв. Фирмата, ремонтираща паркинга ще започне работа в началото на следващия месец. Предвидено е обновяване на водоснабдяването и канализацията, ектроинсталациите, отоплението, вентилацията, климатизацията, както и саниране на помещенията. Ще бъде изработен план за безопасност, както и за начина на изхвърлянето на строителни отпадъци.\r\nВ програмата на ЦГМ за тази година е предвиден и ремонт на други паркинги – подземният до Централна гара, който разполага със 73 места и един надземен в район „Надежда“. Относно интереса към останалите четири паркинга в близост до метроспирки, които са на „Джеймс Баучер“, „Цариградско шосе“ и „Бели Дунев“, Петров заяви, че през седмицата се запълват на 70-80%.\r\nДруги 2 млн. лв. пък ще бъдат вложени в реконструкцията на тротоарни настилки. Към момента е възстановен тротоарът на ул. „Странджа“ между булевардите „Тодор Александров“ и „Александър Стамболийски“. Там предстои поставянето на фуга и антипаркинг колчета. Работи се и по тротоарите на ул. „Братя Миладинови“ и „Лайош Кошут“. Предстоят ремонти и по ул. „Самуил“, „Лозенец“, „Княз Борис Първи“.\r\nДиректорът на ЦГМ обясни още, че има избран изпълнител, който да изработи електронна системата за таксуване в градския транспорт. За изграждането й ЦГМ ще плати 73,2 млн. лв. и още 5,8% от приходите от продадените карти и билети през нея, но не повече от 10 млн. лв. Така общата цена на проекта е 83,2 млн. лв. Договорът за изграждането е 2 години и още 8 години за поддръжка. Новата система се очаква да спестява време за зареждане и да гарантира по-лесно удобно валидиране на потребителите в превозните средства. С въвеждането на електронната система всеки пътник ще може да зарежда превозния си документ от компютър, мобилен телефон или банкова карта. Транспортните средства пък ще бъдат оборудвани с камери.\r\n \r\n400 шофьори на електромобили\r\nползвали безплатно паркиране\r\n400 водачи на електромобили са се възползвали от стикерите за безплатно паркиране на синя и зелена зона, съобщи директорът на ЦГМ Христиан Петров. „Към момента имаме пълна готовност за издаване на стикери за безплатно паркиране на електромобили в синя и зелена зона. По последни данни над 400 автомобила са заявили за такъв стикер“, каза Петров и съобщи, че в момента стартира процедура на Столична община за поставяне на зелени станции в буферните паркинги.\r\n", "date": "2019.01.10", "title": "193 коли паркират при метрото на „Васил Левски“ през лятото"}
{"url": "https://www.novinite.bg/articles/169547/Kak-da-si-varnete-parite-ako-ste-platili-nyakolko-pati-za-vinetka", "text": "На потребителите, платили неколкократно за електронна винетка за един и същ регистрационен номер с един и същ период на валидност, ще им бъде възстановявана надвзетата сума, съобщиха от Агенция \"Пътна инфраструктура\" (АПИ).Необходимо е потребителят да изпрати заявление в свободен текст, адресирано до председателя на Управителния съвет на Пътната агенция, в което да опише казуса.Шефът на АПИ подаде оставка заради хаоса с е-винеткитеКъм заявлението трябва да бъде приложена следната информация: при картово плащане - регистрационен номер на автомобила; PAY номер; начин на плащане - чрез мобилно приложение, чрез уеб сайта bgtoll.bg или терминал за самотаксуване.В случай, че плащането е извършено чрез терминал, трябва да посочи обекта, в който се намира устройството; при плащане в брой - разписка за плащане; по банков път - платежно нареждане, съдържащо съответния PAY номер, който системата генерира; регистрационен номер на автомобила.Искането ще бъде разгледано и сумата ще бъде възстановена до 30 дни от постъпването. Потребителят трябва да посочи и банкова сметка, на която да бъде преведена сумата.Заявления ще могат да подават потребителите, купили е-винетка от специализирания сайт www.bgtoll.bg, мобилното приложение BGTOLL, терминалите за самотаксуване и на каса в брой в Областните пътни управления. Документите трябва да се изпращат на адрес: гр. София, пл. \"Македония\"3, Агенция \"Пътна инфраструктура\" или в Областните пътни управления.Постъпилите към момента заявки за надвзети суми са 0,1% от продадените електронни винетки, които към 10 януари са 131 737.Днес е възстановена надвзетата сума на деветима потребители, които са купили по две винетки за един и същ период и с един и същ регистрационен номер. Плащането е извършено след проверка на заявлението и приложените документи.От АПИ напомнят, че за сгрешени по вина на потребителя символи от регистрационния номер на превозното средство суми не се възстановяват. Отговорността за правилното деклариране на регистрационния номер на превозното средство е на потребителите", "date": "2019.01.10", "title": "Как да си върнете парите, ако сте платили няколко пъти за винетка?"}
{"url": "https://www.novinite.bg/articles/169548/Slagat-nadcenki-na-evtinite-lekarstva-po-NZOK", "text": "\r\nАптеките ще имат право да слагат надценки на най-евтините лекарства, отпускани по линия на Националната здравноосигурителна каса. Това се отнася за медикаментите до 10 лева. Надчислените надценки ще влизат в крайната сума, реинбурсирана от касата, и така да получават компенсация поне за най-евтините медикаменти. Това става ясно от съобщение на НЗОК.\r\n\r\nТя ще плаща на аптеките единствено за отпуснатите лекарства, които се реинбурсират, но не и обработката на рецептите.\r\nТова е договорено на среща на председателя на надзорния съвет на Касата Жени Начева и представители на Българския фармацевтичен съюз (БФС). Срещата е проведена на 3 януари, уточниха от касата.\r\nПричината да не се плаща обработката на рецептурните бланки е, че в Закона за здравното осигуряване (ЗЗО) и в Закона за бюджета на НЗОК 2019 г. не е регламентиран механизъм Касата да заплаща на аптеките за обработка на рецепти.\r\nОбработването на рецептурните бланки с предписани лекарствени продукти с ниво на заплащане 100 на сто е в рамките на нормативно установените задължения на аптеките.\r\nВтората договореност, постигната на срещата между ръководството на НЗОК и представители на фармацевтичния съюз е, че касата ще заплаща по-ниската цена на лекарствата, които са доставени от търговците на едро и стойността им се покрива изцяло от нея. Това се отнася за промени в Наредба № 10/2009 на МЗ.\r\nМотивирайки се на Закона за здравното осигуряване (ЗЗО) Касата ще проверява как се изпълнява това нареждане като проверява и документацията на аптеките.\r\n", "date": "2019.01.10", "title": "Слагат надценки на евтините лекарства по НЗОК"}
{"url": "https://www.novinite.bg/articles/169496/Cvetan-Cvetanov-Pobedim-li-na-evropejskite-izbori-BSP-shte-izpadne-v-haos", "text": "Успех на ГЕРБ на европейските избори през пролетта ще ни създаде много добри условия за работа за местния вот. Ние ще имаме психологическото предимство и нужното спокойствие, а БСП ще изпадне в хаос. Това заяви председателят на ПГ на ГЕРБ и зам.-председател на партията Цветан Цветанов по време на среща със структурата на ГЕРБ-София. На нея присъстваха районните ръководители на ГЕРБ в столицата, народните представители от ГЕРБ-София, общинските съветници, кметове на столични райони, както и кметове на кметства. Това е първата среща на структурата за 2019 година, с която на практика започва подготовката за предстоящите избори. „В интерес на ГЕРБ е Корнелия Нинова да остане председател на БСП до европейския вот, защото тя се държи агресивно и недържавнически, а хората го виждат. Загубят ли евроизборите, в БСП ще стартират необратими процеси. Там има напрежение, което не пожелавам на нито една партия“, сподели Цветанов по време на срещата. Той обясни, че БСП и Нинова ще стават дори по-агресивни, защото изборите наближават, а те нямат какво да покажат. „Те нямат алтернатива. Нямат реална програма, с която да излязат пред хората и да покажат, че са по-добри от нас. Представянето на тяхната „визия“ е било много слабо. На някои места пред хората дори са заставали депутати, които не са от този регион. Какво те знаят за проблемите не местните?“, попита той. „Ето затова е важно да сме обединени и да бъдем сред хората, където да популяризираме какво правим. Има с какво да се похвалим, нека го покажем. Да противодействаме на фалшивите новини с истински“, призова председателят на ПГ на ГЕРБ. В тази връзка той обясни каква ще бъде основната цел на гражданския диалог „Европа в нашия дом“, който ГЕРБ организира и който започва скоро. „Искаме да покажем какво е направено в България благодарение на европейската солидарност“, допълни той. Цветанов отбеляза, че това ще бъде отговорът на ГЕРБ на компроматната война на БСП, която тепърва ще се разгърне. „Трябва да убедим хората, че именно ЕНП може да изведе Европа до траен растеж и просперитет“, каза още зам.-председателят на ПГ. „Три неща ще са ключови за успеха ни на предстоящите избори. Това са работата, инициативите и комуникацията. Те вървят ръка за ръка. Ще продължим да работим и да подобряваме средата за живот, а чрез инициативите ще популяризираме резултатите“, обясни кметът на София и зам.-председател на ГЕРБ Йорданка Фандъкова. По думите й от комуникацията на всички от ГЕРБ-София с хората трябва да се направят изводи за интересите и желанията им и на база на тях да се очертаят приоритетите. Областният координатор на ГЕРБ-София Цветомир Паунов подчерта, че столичната структура на партията е съставена само от победители и че е уверен, че на предстоящите избори те ще продължат победната серия. Той благодари на зам.- председателя на ГЕРБ Цветан Цветанов за това, че подкрепя всяка една инициатива на софийската структура.", "date": "2019.01.10", "title": "Цветан Цветанов: Победим ли на европейските избори – БСП ще изпадне в хаос"}
{"url": "https://www.novinite.bg/articles/169502/Mareshki-VOLYa-shte-poiska-ostavkata-na-Karakachanov", "text": "\"ВОЛЯ ще поиска категорично оставката на вицепремиера Красимир Каракачанов\",  обяви лидерът на партията Веселин Марешки в ефира на Нова телевизия.\"Настояването за това Каракачанов да се оттегли от поста си идвало заради проблемите с ромската махала във Войводиново и закупуването на нови изтребители за армията ни\", поясни Марешки.Според него, в качеството си на вицепремиер по сигурността, Каракачанов трябвало отдавно да е наредил премахването на незаконните постройки в гетото във Войводиново. Именно тяхното съществуване изкара на протест жителите на пловдивското село в няколко поредни дни.„В това гето са избиратели на ВМРО. Каракачанов сам ги е заселвал там, за да гласуват за партията му”, заяви лидерът на ВОЛЯ.По темата със самолетите Марешки беше категоричен, че „трябва да оправим първо образованието, здравеопазването, националната сигурност и тогава, ако останат пари, да ги харчат за изтребители”.„Ще поискаме от прокуратурата да разследва Каракачанов. Той каза, че е „един прост посредник” за покупката на изтребителите, което предлага някакви комисионни”, заяви Марешки.Той изрази мнение, че нямало от кого да се пазим с такива летални машини. Не ни било нужно и Министерство на отбраната като цяло. ", "date": "2019.01.10", "title": "Марешки: ВОЛЯ ще поиска оставката на Каракачанов"}
{"url": "https://www.novinite.bg/articles/169526/Prezidentat-podkrepi-prevozvachite-v-pismo-do-predsedatelya-na-EP", "text": "Държавният глава Румен Радев изпрати писмо до председателя на Европейския парламент Антонио Таяни по повод проблемите с т. нар. пакет Мобилност 1. заявява в писмото си до Антонио Таяни българският президент.Според държавния глава Румен Радев, формираният общ подход по текстовете в Пакета Мобилност 1 и включените мерки дискриминират българския транспортен бранш. “, пише още Румен Радев.В писмото си българският държавен глава заявява, че застава зад исканията на българските автомобилните превозвачи. “, категоричен е в писмото си президентът Радев.Държавният глава изразява своята убеденост, че Пакетът \"Мобилност 1\" ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Президентът подкрепи превозвачите в писмо до председателя на ЕП"}
{"url": "https://www.novinite.bg/articles/169529/Alfa-Risarch-Vseki-vtori-ne-znae-kak-shte-glasuva-na-predstoyashtite-izbori-za-EP", "text": "Силно сближаване на резултатите на ГЕРБ и БСП, това показва обобщаващото за 2018 г. проучване на \"Алфа Рисърч\".В края на декември 48,2% от избирателите заявяват готовност да гласуват на предстоящите през май т.г. избори за Европейски парламент. Всеки втори или не възнамерява да участва, или все още не е решил как точно ще постъпи. По-ниската активност води до силно сближаване на позициите между ГЕРБ, които получават подкрепа от 16% от всички избиратели, и БСП с 14,9%. Данните са от национално представително проучване, направено в периода 14-19 декември 2018 г.Анализаторите отбелязват, че данните не са сравними с предишни изследвания на агенцията за парламентарен вот заради три основни причини: по-ниската активност на евроизборите, малкия брой мандати за България - 17, който формира по-висок праг (5,88%) за спечелване на мандат в сравнение с 4-процентната бариера в изборите за Народно събрание, както и неяснотата кои партии и в каква конфигурация ще участват в европейските избори.Като се има предвид тези ограничения, ранна диагностика на състоянието на политическите сили показва, че ГЕРБ запазва крехко предимство пред основния си опонент. Но икономическата ситуация в страната, както и мотивацията на неговите разнородни избиратели, сред които има както европоддръжници, така и евроскептици, ще са ключови за крайния му резултат, отбелязват от агенцията.\"БСП също не е особена убедителна в мобилизацията на своя вот, но превръщайки изборите в тест \"за\" или \"против\" правителството, успява да задържи лоялния си електорален кръг от симпатизанти\", посочват социолозите. ДПС се открояват като третия участник, който ще има сигурно представителство в Европейския парламент. Подкрепа за движението за евровота заявяват 5,1% от общия брой избиратели.И още един акцент от прочуването - президентът Румен Радев запазва позитивен баланс в личния си рейтинг, но за период от три месеца губи 5% одобрение и за първи път от встъпването му в длъжност положителните оценки за неговата дейност са под границата от 50%.След юни 2018 г. настъпва обрат и в персоналния рейтинг на премиера Бойко Борисов. Той получава 30% одобрение срещу 37% неодобрение и 33% неутрални оценки. Въпреки запазващото се по-високо лично доверие в сравнение с това към коалиционния кабинет, тази тенденция вещае напрегнати месеци за правителството, което се нуждае от рестарт на общественото доверие, отчитат още социолозите.", "date": "2019.01.10", "title": "Алфа Рисърч: Всеки втори не знае как ще гласува на предстоящите избори за ЕП"}
{"url": "https://www.novinite.bg/articles/169497/Maya-Manolova-i-obshtestveniyat-posrednik-na-Obshtina-Shumen-Ivan-Kapralov-svikvat-diskusiya-za-cenata-i-kachestvoto-na-ViK-uslugite", "text": "Омбудсманът Мая Манолова и общественият посредник на община Шумен Иван Капралов организират днес, 10 януари 2019 г., от 12.00 часа в хотел „Шумен\", зала „Тича\" обществена дискусия на тема: „Право на заплащане на качествена ВиК услуга\". На форума ще бъдат обсъдени цената на водата, качеството на услугата, както и ефективността на контрола върху работата на ВиК операторите. Дискусията се свиква по повод множеството жалби на граждани в институцията на националния омбудсман, които сигнализират, че качеството на предоставяната услуга не отговоря на цената. Припомняме, че в края на 2018 г. на заседание на КЕВР омбудсманът Мая Манолова възрази остро срещу последното решение на регулатора за повишаване цените на ВиК услугите в 27 водоснабдителни дружества, което по думите й е несправедливо заради лошото качество на ВиК услугите, липсата на социална поносимост и ниските доходи на българските граждани. Форумът се организира в Шумен, защото цената на водата за битови потребители в областта е сред най-високите в страната. Поканени да участват са всички отговорни по темата институции – областният управител на Шумен проф. Стефан Желев, кметът на Общината Любомир Христов, общински съветници от Шумен и Гулянци, народни представители от района, представители на Министерството на регионалното развитие и благоустройството, Министерството на околната среда и водите, Комисията за енергийно и водно регулиране, Българска асоциация по водите, Съюза на ВиК операторите, членове на Асоциацията по ВиК - Шумен, граждани и неправителствени организации.", "date": "2019.01.10", "title": "Мая Манолова и общественият посредник на Община Шумен Иван Капралов свикват дискусия за цената и качеството на ВиК  услугите"}
{"url": "https://www.novinite.bg/articles/169540/BSK-e-protiv-otlaganeto-na-vlizaneto-v-sila-na-Zakona-za-gorivata", "text": "Българската стопанска камара се противопостави на предлаганото от правителството отлагане на влизането в сила на Закона за горивата. В отворено писмо се заявява, че това ще попречи на прилагането на ефективни мерки за борба със сивата икономика и контрабандата. От БСК посочват, че развитието на икономиката в една държава се дължи най-вече на предприемачите, а те работят успешно само в условията на спокойна и предвидима бизнес среда. Срещу отлагането на закона се обявиха и от Българската петролна и газова асоциация. На противоположната позиция застанаха другите три работодателски организации – АИКБ, КРИБ и БТПП, които подкрепиха отлагането на влизането в сила на Закона на горивата.", "date": "2019.01.10", "title": "БСК е против отлагането на влизането в сила на Закона за горивата"}
{"url": "https://www.novinite.bg/articles/169543/Utre-se-otkriva-novata-sesiya-na-Narodnoto-sabranie", "text": "Утре се открива новата сесия на Народното събрание след коледните и новогодишните празници. В началото на заседанието се очакват изявления от парламентарните групи за приоритетите през новия политически сезон, предвижда проектопрограмата на парламента. Заседанието започва в 9.00 часа. Проектът на дневен ред предвижда депутатите да обсъдят на първо четене промени в Закона за животновъдството. От 11.00 часа е началото на редовния за петък парламентарен контрол. На въпроси и питания на депутати ще отговарят вицепремиерите Томислав Дончев и Красимир Каракачанов и министрите Нено Димов, Красимир Вълчев, Кирил Ананиев и Теменужка ПетковаТеменужка Петкова Теменужка Петкова е министър на енергетиката. Родена е на 18 януари 1967 г. Магистър по", "date": "2019.01.10", "title": "Утре се открива новата сесия на Народното събрание"}
{"url": "https://www.novinite.bg/articles/169509/Otkriha-uran-vav-vodata-na-oshte-dve-haskovski-sela", "text": "Откриха уран във водата на още две хасковски села, съобщиха от Регионалната здравна инспекция.Направените проби в Свирково и Дряново са показали завишени стойности и от днес със заповед на здравната инспекция е наложена забрана за пиене и готвене с вода от чешмите. От местното ВиК дружество трябва да осигурят водоноска или алтернативен водоизточник.До момента в общо шест населени места в региона, сред които и Хасково, има забрана за ползване на чешмяна вода за пиене и готвене.", "date": "2019.01.10", "title": "Откриха уран във водата на още две хасковски села"}
{"url": "https://www.novinite.bg/articles/169546/Zadrastvaniya-i-tejka-katastrofa-zaradi-snega-na-Cherna-niva", "text": "Обилният снеговалеж в Кюстендилско предизвика задръстване в района на Черна нива край Дупница. За няколко часа в преспите сняг останаха блокирани тирове и леки автомобили, сигнализираха потърпевши.\r\n \r\n\r\n„Не може ние, водачите, да сме виновни за това, че не се чистят пътищата. Какво като сме със зимни гуми. Два дни вали сняг и ние отново сме в капан на зимата“, гневяха се водачи.\r\nОт пресцентъра на ОДМВР – Кюстендил обявиха, че в района на Черна нива има аварирал тир, поради което временно е било преустановено движението. Заради обилния снеговалеж в същия участък от пътя е станала тежка катастрофа между два леки автомобила „Опел“. „До инцидента се е стигнало, след като единият от водачите е бил засечен на пътя. Двата автомобила са смачкани до неузнаваемост. Пострадал е един човек, който е закаран в Кюстендилската болница. Състоянието му е сериозно“, обяви и говорителят на ОДМВР – Кюстендил, Катя Табачка.\r\nЗаради обилния снеговалеж снегопочистващите машини буквално не смогваха. Цялата налична техника почистваше и опесачаваше пътищата на територията на община Кюстендил, обяви говорителят на администрацията, Зоя Александрова.\r\nПочистването обхваща 310 улици с дължина 104 км в град Кюстендил, 109 км в малките населени места и 298 км международна пътна мрежа.\r\n", "date": "2019.01.10", "title": "Задръствания и тежка катастрофа заради снега на Черна нива"}
{"url": "https://www.novinite.bg/articles/169539/Maya-Manolova-ot-Shumen-Cenata-na-vodata-raste-no-ne-i-kachestvoto-na-ViK-uslugata", "text": "„Цената на водата расте, но не и качеството на ВиК услугата“. Това каза днес омбудсманът Мая Манолова в хотел „Шумен\", където заедно с местния обществен посредник  Иван Капралов организира обществена дискусия на тема: „Право на заплащане на качествена ВиК услуга\". „Ситуацията в Шумен е най-драстична, предвид най-високата цена на водата в България и смея да кажа с най-лошото качество“, аргументира решението си Манолова за провеждане на форума в гр. Шумен.   По думите й в края на миналата година Комисията за енергийно и водно регулиране /КЕВР/ е представила анализ за състоянието на ВиК сектора в страната, според който показателите на Шумен са били „отчайващи“, водата е била с много лошо качество и 80% течове. „Недоволството на гражданите от т.нар. реформа във ВиК сектора нараства. Реално се повишават единствено и само цените. Нищо не се променя към по-добро – нито качеството на водата, нито качеството на услугата, нито намаляват течовете, нито стават по-ефективни инвестициите. Реформата, такава каквато в момента се провежда, се отнася и се изчерпва единствено и само с повишаването на цените. Това от своя страна води до нарушаване на достъпа и до накърняване на едно основно човешко право – правото на вода, което е тясно свързано и с правото на живот. Аз като омбудсман не мога да остана безразлична към този процес“, категорична бе Манолова. Тя информира, че през миналата година институцията на омбудсмана е била „буквално залята” от жалби срещу ВиК услугите – 751, което пък ги поставя на първо място сред жалбите на потребители. „Подготвила съм конституционна жалба по отношение на Закона за регулиране на ВиК услугите, с която ще атакувам формирането на цените във ВиК сектора и по-конкретно т. нар. „единна цена“, която натоварва много най-бедните български граждани, които живеят в малките населени места, където най-често водоснабдяването е гравитачно“, допълни омбудсманът. Манолова бе категорична, че така бедните хора реално спонсорират малко по-заможните, а пък всички български граждани спонсорират ВиК дружествата, което е нечестно и трябва да бъде прекратено. Тя информира още, че е подготвила предложения до всички отговорни по проблема институции, но беше безкомпромисна, че първо трябва да се започне със законодателни промени. „Абсолютно е належащо повишаването на цената на водата да се обвърже с реални резултати, с подобряване на качеството на услугата на водата, с намаляване на течовете, с повече ефективност на инвестициите. Настоявам за отмяна на т. нар. „единна цена“ в рамките на територията на една ВиК асоциация, защото това е абсолютно несправедливо по отношение на българските граждани“, посочи общественият защитник. Манолова подчерта, че ще настоява и за преразглеждане на бизнес плановете на ВиК асоциациите, защото в резултат на тях в 5-годишния период занапред единствено се повишава цената на водата, което е свързано с повишаването на инфлацията. „Това означава, че през следващите години единственото, което ще се следи, е инфлацията, нищо друго“, каза омбудсманът. Манолова бе категорична, че ще настоява още за ясни критерии за социална поносимост, които да бъдат записани в закона, тъй като в момента КЕВР „произволно прилага различни статистически показатели“. Тя ще поиска и въвеждане на лицензиране на ВиК дружествата, което би довело до осъществяването на по-сериозен контрол върху дейността им. „Според експерти ефективността от служителите във ВиК дружествата не е особено висока“, обоснова се омбудсманът. На място пред представителите на ВиК асоциацията в Шумен Мая Манолова настоя да бъде определена цена по-ниска от пределната, която КЕВР бе определила в края на миналата година. „Това е абсолютно в правомощията на ВиК асоциацията и зависи от гласуването на областния управител, на кметовете, така че те би следвало да поемат ясни ангажименти в тази посока“, заключи омбудсманът. В дискусията участваха всички отговорни институции, граждани и неправителствени организации – областният управител на Шумен проф. Стефан Желев, кметът на Общината Любомир Христов, общински съветници от Шумен и Гулянци, народни представители от района, представители на Министерството на регионалното развитие и благоустройството, Министерството на околната среда и водите, Комисията за енергийно и водно регулиране, Българската асоциация по водите, Съюза на ВиК операторите, членове на Асоциацията по ВиК – Шумен и др.", "date": "2019.01.10", "title": "Мая Манолова от Шумен: Цената на водата расте, но не и  качеството на ВиК услугата"}
{"url": "https://www.novinite.bg/articles/169508/77-godishen-umrya-ot-izmrazvane-v-Kardjalijsko", "text": "77-годишен мъж е починал от измръзване в село Ауста. Това съобщиха от МВР - Кърджали. Мъжът намерен мъртъв около 10.00 часа на 9 януари в село Ауста.Дежурна оперативна група от РУ - Момчилград е извършила оглед след подадения сигнал. Не са открити следи от насилие. Тялото е транспортирано за аутопсия в кърджалийската болница. Причината за смъртта е измръзване.", "date": "2019.01.10", "title": "77-годишен умря от измръзване в Кърджалийско"}
