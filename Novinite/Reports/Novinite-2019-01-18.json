{"url": "https://www.novinite.bg/articles/169913/Vietnam-e-gotov-da-bade-domakin-na-vtora-sreshta-na-varha-Tramp-Kim", "text": "Виетнам е готов да стане домакин на евентуална втора среща на върха между американския президент Доналд Тръмп и севернокорейския лидер Ким Чен-ун, съобщи виетнамският премиер, цитиран от Франс прес.\"Не знаем какво е окончателното решение. Но ако бъде тук, ще направим всичко по силите си да улесним срещата\", заяви в интервю за телевизия \"Блумбърг\" Нгуен Суан Фук.Виетнамски правителствен източник заяви пред АФП, че се правят логистични приготовления, въпреки че няма още взето решение.Вчера вечерта генерал Ким Йон-чхол, дясната ръка на Ким Чен-ун, пристигна във Вашингтон, за да обсъди с държавния секретар Майк Помпейо евентуална нова среща между двамата държавни лидери.Според различни анализатори тя може да се проведе в Ханой или в централния град Дананг.Първата среща между Тръмп и Ким, посветена на ядреното обезоръжаване на Корейския полуостров, се състоя през юни миналата година в Сингапур. ", "date": "2019.01.18", "title": "Виетнам е готов да бъде домакин на втора среща на върха Тръмп-Ким"}
{"url": "https://www.novinite.bg/articles/169928/GDBOP-i-DANS-razbirah-teroristichna-kletka-u-nas", "text": "\r\nCпециализираната прокуратура, съвместно с ДАНС и ГДБОП разбиха група, която се предполага, че е била формирана като терористична клетка. Спецчастите са водели разследване по Глава Първа от Наказателния кодекс - престъпления против Републиката. Множество арести са извършени на територията на градовете София, Плевен, Благоевград, Разград, Хасково, Пловдив и Ловеч.\r\n\r\nПредмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала“ в рамките на международна организирана престъпна група, съобщават от държавното обвинение. По искане на Специализираната прокуратура, Специализираният наказателен съд е издал 126 разрешения за извършване на претърсване и изземване – в 50 адреса на жилища и офиси и в 26 автомобила, както и обиски на 50 лица. При условията на неотложност, като единствена възможност са събиране на доказателства, са извършени 7 претърсвания и изземвания. В хода на разследването са иззети са документи, пари 32 000 евро и др. вещи. Задържани са 43 лица за срок до 24 часа по реда на ЗМВР, като в рамките на това задържане Специализираната прокуратура ще извърши анализ на събраните доказателства и ще прецени бъдещото процесуално качество на задържаните. Установено е, че основният организатор на престъпната дейност – сирийски гражданин, пребиваващ в България, задържан в гр. София, осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. Провеждането на операцията е предшествано от едногодишна работа на Специализираната прокуратура с българските служби за сигурност и партньорски служби за сигурност на страни – членки на Европейския съюз.\r\n", "date": "2019.01.18", "title": "ГДБОП и ДАНС разбирах терористична клетка у нас"}
{"url": "https://www.novinite.bg/articles/169932/Ombudsmanat-shte-predstavi-pred-EK-peticiya-sreshtu-dvojniya-standart-pri-hranite", "text": "Омбудсманът Мая Манолова заминава на двудневно посещение в Брюксел, където ще представи петицията на българските граждани срещу двойния стандарт при храните и напитките в Европейския съюз. Изслушването ще се състои на 22 януари в Комисията по петициите в Европейския парламент.Омбудсманът Мая Манолова в качеството си на гражданин на ЕС, заедно с редица публични личности, изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС.Според Манолова това е не само нарушение на правата на българските граждани, но и на гражданите от Вишеградската четворка, Гърция, Хърватия и Румъния, както и на принципите за функциониране на общия европейски пазар.За проблема общественият защитник беше сезирана от български майки, които установиха, че техните бебета консумират храни и напитки с по-ниско качество и в пъти по-висока цена. Това провокира Мая Манолова да предприеме редица действия и инициативи за преустановяване на нелоялната търговска практика, която е дискриминационна и обидна за българите.На 30 април 2018 г., в рамките на българското председателство на Съвета на ЕС, омбудсманът организира в София форум на високо равнище, под патронажа на министър-председателя Бойко Борисов, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС.На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз.", "date": "2019.01.18", "title": "Омбудсманът ще представи пред ЕК петиция срещу двойния стандарт при храните"}
{"url": "https://www.novinite.bg/articles/169935/Evakuiraha-Centralna-gara-v-Sofiya", "text": "Евакуираха Централната гара в София в петък заради сигнал за подозрителен багаж.Извършена от органите на реда проверка установила, че той не е опасен за пътниците и служителите.Гарата отново функционира нормално", "date": "2019.01.18", "title": "Евакуираха Централна гара в София"}
{"url": "https://www.novinite.bg/articles/169927/Zapochvat-izsledvaniya-za-trihineloza-v-Krumovgrad", "text": "От 21 януари в Крумовград личните лекари започват  изследване на над сто души за трихинелоза. Те трябва да отидат в кабинетите на общопрактикуващите лекари, за да им вземат кръв. Изследването е безплатно за тях. Досега няколко души са направили теста по-рано и при някои той е бил позитивен за трихинелоза, тъй като не са приели профилактично антипаразитното лекарство. Предписал съм лекарството срещу заболяването на всички, които са ме потърсили досега и са яли месо от дивите прасета, заразени с трихинелоза, каза пред БНР д-р Зия Мустафов, общопрактикуващ лекар в Крумовград. Той прикани всички, които са консумирали  месо от диви прасета, добросъвестно да отидат в кабинетите на медиците, защото се касае за заболяване, което е опасно за здравето.  Припомняме, че над сто души от община Крумовград са се хранили по коледните и новогодишните празници с  месо от отстреляни диви прасета, които са заразени с трихинелоза.", "date": "2019.01.18", "title": "Започват изследвания за трихинелоза в Крумовград"}
{"url": "https://www.novinite.bg/articles/169923/Mashtabna-akciya-na-DANS-i-MVR-v-Sofiya-i-regiona", "text": "Прокуратурата, ДАНС и МВР провеждат мащабна операция в София и няколко областни града в страната. Задържани са над 20 души. Арестите са свързани със заплаха за националната сигтурност, съобщава \"24 часа\".", "date": "2019.01.18", "title": "Мащабна акция на ДАНС и МВР в София и региона"}
{"url": "https://www.novinite.bg/articles/169941/Makedonskiyat-ezik-na-kirilica-ostava-oficialen-za-cyala-Makedoniya", "text": "Македонският език на кирилица остава единственият официален език на цялата територия на Република Македония и за ползване в нейните международни отношения. Това гласи изявлението на правителството във връзка с неверните новини и за прилагането на Закона за използване на езиците в Македония.„Законът за използване на езиците в Република Македония е приет съгласно предвидените процедури в парламента на Република Македония. Опозицията имаше всички възможности да участва в подобряването на закона. Самата опозиция реши да не участва в политическия процес на приемане на Закона за използването на езиците. Неучастието й не изключва политическата отговорност за отказа им да участват в насърчаването на правата на гражданите в нашата страна“, твърдят от правителството на Зоран Заев.Оттам посочват, че фалшивите или неоснователни твърдения за предполагаема допълнителна тежест върху бюджета и за нови работни места са просто оправдания и препятствия от страна на опозицията. Изпълнението на законовите разпоредби, както изтъква правителството, е задължение на всички институции, обхванати от неговото изпълнение.Агенцията за използване на езика ще обслужва общините и другите институции в селищата, в които мнозинството от гражданите са македонци. В тези градове, в случай, че гражданин от албанска, ромска, босненска, сръбска, турска или друга етническа общност се нуждае от документ, който е на друг език, от централната агенция ще им предоставят услуга на техния майчин език, който те най-добре разбират.Правителството в Скопие посочва, че не е вярно също така твърдението, че има няколко официални езика в страни с няколко автономни части и че този закон застрашава единния характер на Македония.Законът, както изтъква кабинетът, не въвежда пълно двуезичие, не цялата територия на Република Македония, нито във всички области на правния ред.“В международните отношения, отбраната, централната полиция и паричната политика македонският език е единственият официален език в Република Македония, както е определено от Закона за използването на македонския език от 1998 г. насам.Според заключението на правителството, законът за използване на езиците ще бъде изпратен на Венецианската комисия от Министерството на правосъдието за становище, като всички възможни забележки ще бъдат включени в текста на този закон. Това гарантира пълно съответствие с европейските стандарти.“Всички са победители с този закон, Македония не губи нищо и получава много”, твърдят от правителствената пресслужба.", "date": "2019.01.18", "title": "Македонският език на кирилица остава официален за цяла Македония"}
{"url": "https://www.novinite.bg/articles/169939/Gripna-epidemiya-e-obyavena-i-v-Smolyan", "text": "Грипна епидемия е обявена днес на територията на област Смолян, съобщи д-р Мими Кубатева, директор на Регионалната здравна инспекция, цитирана от БТА. Нивото на заболеваемост от грип и остри респираторни заболявания е достигнало 253,91 на 10 000 души, което е над граничната стойност за епидемични показатели за региона. Решението за обявяване на грипна епидемия е на свикания днес Регионален щаб за борба с грипа и острите респираторни заболявания, след като са били отчетени повишени стойности на заболеваемост. На РУО е издадено предписание за пускане на учениците в грипна ваканция от 21 до 23 януари. За лечебните заведения остават в сила предписаните през седмицата противоепидемични мерки, както и спиране на плановите операции.", "date": "2019.01.18", "title": "Грипна епидемия е обявена и в Смолян"}
{"url": "https://www.novinite.bg/articles/169945/VAS-Valeri-Simeonov-ne-e-diskriminiral-romite-s-dumite-nagli-i-ozvereli-chovekobodobni", "text": "Лидерът на НФСБ и депутат от „Обединени патриоти” Валери Симеонов не е дискриминирал ромската общност и конкретно един неин представител с изказването си, че част от ромите са се превърнали в „нагли, самонадеяни и озверели човекоподобни, изискващи право на заплати, без да полагат труд, искащи помощи по болест без да са болни, детски за деца, които играят с прасетата на улицата и майчински помощи за жени с инстинкти на улични кучки“.Това реши окончателно тричленен състав на Върховния административен съд (ВАС), съобщиха от пресцентъра на НФСБ. Решението на съда е под № 636 от 15 януари 2019 г. ВАС отменя и първоначално наложената на Валери Симеонов глоба от 1000 лева. Припомняме, че в своя реч в Народното събрание на 17 декември 2014 г. Валери Симеонов казва тези думи когато емоционално описва случаите на нападения над екипи на Спешна помощ и малолетни и настоява за предприемане на мерки срещу това.По повод на тази реч Асен Асенов подава жалба в Комисията за защита от дискриминация (КЗД), в която твърди, че Валери Симеонов е осъществил дискриминация спрямо цялата ромска общност и конкретно срещу него, като неин представител. Лидерът на НФСБ отговаря на това, че изказването не е насочено към цялата общност, а само за онази част от нея, която престъпва законите и нормите на общуване, не се грижи за децата и бъдещето им, злоупотребява с техните помощи и върши престъпления.Комисията за защита от дискриминация приема жалбата на Асен Асенов за основателна. Налага 1000 лева глоба на Валери Симеонов за това, че е осъществил дискриминация под формата на тормоз и му предписва в бъдеще да се въздържа от изявления, които засягат честта и достойнството на личността по признак „етническо положение“.Решението най –напред е потвърдено от Административен съд-Бургас. Сега обаче, с решението си от 15 януари ВАС отменя както решението на Административния съд в Бургас № 564 от 23 март 2018 г. , така и на Комисията за защита от дискриминация № 119 от 23 март 2017 г.Върховните съдии – председателят Йовка Дражева , Анна Димитрова и Емил Димитров посочват, че в конкретния случай целта на Валери Симеонов не е била да засегне достойнството на Асен Асенов:„При внимателен прочит както на конкретизираната част /извадка/, така и на целия текст от процесното изказване на Валери Симеонов, се установява, че в същото не се съдържат словесни изрази, насочени срещу конкретен субект (в контекста на възприетата от законодателя персонална обособеност на този субект чрез въведената дума в §1, т.1 от ДР на ЗЗДискр., а именно – „лицето“), т.е. Асен Асенов. Този персонален субстрат налага извода, че волята на законодателя не цели санкционни последици спрямо поведение (в случая словесно изразено), обективирано в изявления – вербални, писмени или др., които по своя характер са абстрактни, и са насочени към неопределен кръг субекти, включително когато тези субекти са част от определена раса, пол, група по интереси, религиозна, етническа или друг вид социална общност“.Според върховните съдии Валери Симеонов не е целял настъпването на негативни последици за Асен Асенов, нито пък накърняване на достойнството му и създаване на нежелана среда по отношение на представителя на ромската общност. Те посочват: „Тълкуването на §1, т.1 от ДР на ЗЗДискр. води до извод за изисквана от законодателя кумулация между нежеланото поведение, целящо накърняване на обекта и създаването на негативната среда. Тази среда като вид социум следва да е с конкретно обособима топография – частен или търговски обект, работно място, учреждение, университет, училище, религиозен храм, дом и др., а в процесния случай такава среда спрямо Асенов липсва“, посочва още ВАС.Върховните съдии остро критикуват решението на Комисията за защита от дискриминация като изтъкват, че мотивите ѝ са се превърнали в „агресивна морализаторска експресия“.В решението си те недоумяват от извода на комисията, че „негативното стереотипизиране и агресивно представяне на ромската общност като цяло, от една страна, и посочването на лица от българския етнос, от друга страна, като жертви на поведението на ромската общност представлява нежелано поведение, изразено словесно, и основано на признака „етническа принадлежност“ създава враждебна среда“.„С този извод КЗД, като независим специализиран държавен орган за предотвратяване на дискриминация, защита от дискриминация и осигуряване равенство на възможностите, по недопустим начин, в разрез с правомощията си по чл.47 от ЗЗДискр. и с установените факти по делото, въвежда противопоставяне на два отделни етноса, чрез имагинерна забрана не конкретно, а изобщо дадено лице – жертва на престъпление, именно затова, че е представител на конкретна етническа общност, да предостави публична информация на обществото, че е обект на престъпление от лица, принадлежащи към различна от неговата етническа, религиозна или друга социална общност“, коментира ВАС.Върховните съдии посочват, че изказването на Валери Симеонов не е насочено към конкретно лице, в случая Асенов, и затова доброто име на ромския представител и неговите права не са накърнени. По думите на съдиите мнението на Симеонов, не подкопава устоите на демократичния режим и не цели разпалване на вражда, ненавист или омраза и това е видно от цялото му изказване. А изразните средства и стила на изразяване не са мнение, а начин, по който това мнение е доведено до знание на обществото и е въпрос на свободата на личността като цяло, коментира още тричленният състав.", "date": "2019.01.18", "title": "ВАС: Валери Симеонов не е дискриминирал ромите с думите \"нагли и озверели човекободобни\""}
{"url": "https://www.novinite.bg/articles/169946/Darjavata-gubi-po-1-mlrd-lv-godishno-ot-falshivi-kasovi-belejki", "text": "Говорителят на Националната агенция за приходите Росен Бъчваров сподели, че държавната хазна губи по над един милиард лева годишно заради укриване на обороти чрез фалшиви касови бележки. По думите му пред БНР, ако компаниите започнат подготовка за подмяна на касови апарати през януари, няма да имат проблем да изпълнят изискването на закона до края на март.Бъчваров е категоричен, че няма причина за удължаване на срока за подмяна на софтуера и фискалните устройства. От бизнеса вече предупредиха, че икономиката е изправена пред колапс, ако не бъде удължен срокът за подмяна на касовите апарати. От 1 април всяка покупка трябва да бъде отразена до пет минути в Националната агенция за приходите по електронен път.", "date": "2019.01.18", "title": "Държавата губи по 1 млрд. лв. годишно от фалшиви касови бележки"}
{"url": "https://www.novinite.bg/articles/169895/Tretiyat-zakonoproekt-za-horata-s-uvrejdaniya-vliza-v-NS", "text": "Третият законопроект от пакета разпоредби за хората с увреждания влиза на първо четене в парламента.След протеста на майките на деца с увреждания, в края на миналата година, правителството одобри проект на Закон за социалните услуги. Основната му цел е гарантиране на достъпа до социални услуги, тяхното качество и ефективност.В законопроекта е заложено още да се създаде и нова Агенция за качеството на социалните услуги към министъра на труда и социалната политика. Тя ще има контролни функции.", "date": "2019.01.18", "title": "Третият законопроект за хората с увреждания влиза в НС"}
{"url": "https://www.novinite.bg/articles/169898/Dneven-horoskop-za-petak", "text": "Днес е идеалният ден да захвърлите всичко на заден план и да се посветите изцяло на себе си. Бъдете импулсивни - качете се на колата и потеглете в непозната посока или пък изненадайте любимия човек с нетипично романтично преживяване.Не е зле днес да отхвърлите малко от многото натрупала ви се работа, нищо че е неделя. В противен случай рискувате още повече да затънете в неизпълнени задължения.Имате чувството, че всичко е сякаш обърнато с главата надолу. Вземете се в ръце и въведете ред в бъркотията около вас, за да започнете идната седмица удовлетворени и \"на чисто\". Вижте повече на: ", "date": "2019.01.18", "title": "Дневен хороскоп за петък"}
{"url": "https://www.novinite.bg/articles/169920/465-uchilishta-i-detski-gradini-razpusnati-zaradi-gripa", "text": "В  465 училища и детски градини учебните занятия са преустановени днес. Това съобщиха от Министерството на образованието и науката.\r\nНай-много училища от тях са в Бургаска област – 137. В област Стара Загора във ваканцията са 120 школа, а в област Шумен – 65. И в трите области учениците се връщат на училище в понеделник.\r\nВ област Ямбол от днес до 23 януари в 43 училища също е обявена грипна ваканция. В 40 училища в област Перник и в 38 училища в област Варна не учат по предписание на РИОКОЗ. В 18 училища в община Силистра също не се провеждат занятия.\r\nВ СУ „Н. Й. Вапцаров“ в с. Бенковски в област Кърджали и ОУ „Хр. Ботев“ в с. Поповица област Пловдив , също няма занятия. В София-град няма да учат само в 95. СУ „Проф. Иван Шишманов“ заради авария в отоплителната система.В ДГ „Детелина\" в с. Черно поле, Видинска област, продължават да не се провеждат занятия.\r\n", "date": "2019.01.18", "title": "465 училища и детски градини разпуснати заради грипа"}
{"url": "https://www.novinite.bg/articles/169905/Gotvachat-se-gavril-seksualno-s-Kalina-a-posle-ya-udushil-s-karate-hvatka", "text": "Публикувано във факти.бг:Готвачът Васил се е гаврил сексуално с гаджето си Калина, а после го удушил с карате хватка и преспал една нощ с трупа. Повод за бруталното убийство, което се е разиграло във вторник вечерта в дома на 25-годишната жертва Калина Симова в столичния кв. „Банишора”, станал SMS и патологична ревност, пише „Телеграф”.Красивата счетоводителка и бивш модел от „Ивет фешън” получила съобщение, но отказала категорично да го покаже на 23-годишния си приятел Васил Василев. Това го провокирало до краен предел и той се нахвърлил върху нея. Първо се гаврил с девойката сексуално, а после я удушил с карате хватка.„Хванал я е през гърлото с лявата ръка, а с дясната е притиснал краката към гръдния й кош. На практика жената е нямало как да си поеме въздух. Тялото й бе открито в същата поза”, обясниха криминалисти.За злокобното убийство се разбра чак на следващия ден, след като готвачът пуснал SMS на баща си и своя приятелка, че ще се самоубие. Тя извикали полицията, която влязла в жилището и открила убитата девойка и почти неадекватния Васил.Калина и Васил се запознали преди 3 месеца и почти веднага заживели заедно в дома на родителите на жената. Съседите от блок 28 разказаха, че били „много сладки двамата и адски влюбени”. Не ги чували нито да се карат, нито да се бият.Кали и Васил често ходили на почивки, обичали да карат сноуборд и ски. От известно време обаче Васил започнал да ревнува гаджето си и да подозира, че има друг мъж в живота й. Градската прокурорка на София Емилия Русинова разказа, че имало информация от разпити на близки, че Калина е имала намерение да се раздели с него, но така и не го сторила.Във вторник вечерта Калина и Васил се прибрали от работа, вечеряли, пили алкохол и слушали музика, разказал убиецът пред разследващите. После обаче спомените му се губели. Единственото, което казал, е, че като станал на следващия ден, видял Калина посиняла и гола на дивана. „Цял ден в сряда Васил се е разхождал навън, купил си е алкохол. Баща му е звъннал няколко пъти, но синът не е вдигнал”, допълниха ченгетата. Привечер в сряда готвачът пил алкохол, взел болкоуспокояващи и решил, че ще се самоубие. Пратил есемесите на татко си и неговата приятелка, които незабавно извикали полиция. Щом ченгетата нахлули в жилището, открили Васил гол до кръста в спалнята. До него бил въздушният му пистолет. Той направил 2 опита да се гръмне – в ръката и в шията, под адамовата ябълка, но сачмата само пробила трахеята му, обясни шефът на СДВР Георги Хаджиев.Преди време Василев тренирал много активно карате, но изведнъж спрял и започнал да пие болкоуспокояващи.Това не е първият път, в който опитва да посегне на живота си. Преди няколко години живеел с баща си в Дания. Там започнал връзка с красиво момиче, но се разделили. Изпаднал в жестока депресия и опитал да се самоубие, щом се прибрал в България. „Васил е направил опит да отнеме живота си в жилище в столичния кв. „Дружба”, но не е успял”, разказаха разследващи. Градската прокурорка на София Емилия Русинова пък допълни, че опитът е бил през 2015 г., а след него пратили Васил на психолог.Калина е осиновена. Близки на девойката разказаха, че тя е била много обичано, гледано и обгрижвано дете още от малко. „В никакъв случай тя не е страдала от факта, че е осиновена, но може би вътрешно го е преживявала, не е споделяла обаче да има проблем. Родителите й са прекрасни хора и никога не са дали и косъм да падне от главата й”, плачеха роднини вчера.Васил пък е израснал под грижите на баща си и баба си, тъй като майката ги зарязала преди много години, става ясно по време на разследването. Въпреки факта, че е израснал без майчина грижа и ласка, той не бил конфликтен. Даже бил свит, определят го негови приятели. Той имал изключително силна връзка с баща си, а в баба си виждал майката, която никога не е имал.", "date": "2019.01.18", "title": "Готвачът се гаврил сексуално с Калина, а после я удушил с карате хватка"}
{"url": "https://www.novinite.bg/articles/169926/Nova-naredba-na-NAP-moje-da-dovede-do-kolaps-na-ikonomikata-smyatat-targovci", "text": "Влизането в сила на Наредба №18 на Националната агенция за приходите (НАП) за смяна на касовите апарати и софтуерите за продажба, трябва да се отложи до края на 2019 г. за всички фирми, защото бизнесът няма да се справи и е възможен колапс на икономиката. За това Ясен Танев, учредител на Българската асоциация за развитие на бизнес софтуер. Според плановете на Министерство на финансите промените, свързани с фискалните устройства, трябва да влязат в сила от 1 април. \"Когато сте малък магазин, за вас не е проблем да си смените касата и софтуера и в рамките на 300 до 500 лева да изпълните изискванията на наредбата. Защото вашият бизнес е един компютър-касичка. Но колкото повече бизнесът нараства и сте вложили пари в него, ако сте вложили и пари по европрограми в софтуерните ви системи, или използвате софтуери на външни компании, защото ние сме европейска държава и българският бизнес е модерен, дори и да имате доброто желание, то в рамките на шест месеца не можете да обновите и да модифицирате големи и средни системи\", коментира той.   Така че колкото сте по-голям и по-бял, толкова повече сте загазили, защото трябва да извадите едни непредвидени пари, да обучите персонала и да подмените системите. Ако се окаже, че сте европейска компания или използвате софтуер на европейски производители, проблемите ви стават още по-големи\", алармира Танев.", "date": "2019.01.18", "title": "Нова наредба на НАП може да доведе до колапс на икономиката, смятат търговци"}
{"url": "https://www.novinite.bg/articles/169908/Spipaha-2-tona-neredovno-dizelovo-gorivo-i-40-kg-bezakcizen-tyutyun", "text": "При други  полицейски операции, проведени вчера на територията на Софийска област, са установени още два случая на незаконно присъединяване към електроразпределителната мрежа, както и нарушения във фирмена документация; иззета е незаконно добита дървесинаВ хода на специализирана полицейска операция, проведена през вчерашния ден на територията на РУ- Костинброд, от служители на сектор „Противодействие на икономическата престъпност“ в ОДМВР- София и Агенция „Митници“ е извършена съвместна проверка на обект в Костинброд, стопанисван от криминално проявен местен жител. Установено е неправомерно съхранение на 2000 литра дизелово гориво, разпределено в пластмасови съдове, за което управителят не представил необходимите документи. Горивото е иззето от митническите инспектори, а случаят е докладван в районната прокуратура. По случая е регистрирана преписка. 40 кг ситно нарязан тютюн без български акцизен бандерол бе иззет при друга полицейска операция, проведена от служители на РУ- Самоков. Нередовната акцизна стока е открита при проверка на лек автомобил „Опел Зафира“. За срок до 24 часа е задържана 63- годишна самоковка. По случая е образувано досъдебно производство под наблюдението на районната прокуратура. В хода на продължаващите съвместни проверки със служители на ЧЕЗ Разпределение с цел противодействие на нерегламентираните действия по електроразпределителната мрежа, в предиобедните часове на вчерашния ден са констатирани два нови случая на незаконно присъединяване към мрежата, осъществено в частни имоти в Ботевград. Образувани са досъдебни производства, разследването по които продължава под наблюдението на районната прокуратура. Специализирана полицейска операция бе проведена вчера и от служители на РУ- Сливница. В хода на извършени проверки, съвместно с представители на Инспекцията по труда,  са установени нарушения в два обекта в Драгоман. В офис на спедиторска фирма е констатирана липса на график за работа и правилник за вътрешния ред, а в митническа агенция е установена работа на 24- часови смени и отново липса на правилник за вътрешния ред. Управителите на двата обекта са призовани за съставяне на актове за извършените нарушения. По случая е регистрирана преписка. В хода на акцията в ареста на РУ- Сливница е задържан криминално проявен и осъждан местен жител. Около 14.10 часа, при извършената му полицейска проверка, 44- годишният мъж не изпълнил дадените му разпореждания от органите на реда, а впоследствие, в сградата на районното управление, извършил непристойни действия, грубо нарушаващи обществения ред, като отправял обидни и нецензурни изрази към полицейски служител. Срещу задържания е започнато бързо производство за извършено престъпление по чл. 270, ал.1 от НК. Уведомена е районната прокуратура. Полицейска операция по линия „горско стопанство“ провели вчера служители на РУ- Елин Пелин и Регионалната дирекция по горите. В хода на съвместните проверки са иззети общо 3.40 кубика дърва за огрев без превозни билети и документи за законен произход, установени в частни адреси в селата Доганово и Лесново. Съставени са актове по Закона за горите.", "date": "2019.01.18", "title": "Спипаха 2 тона нередовно дизелово гориво и 40 кг безакцизен тютюн"}
{"url": "https://www.novinite.bg/articles/169917/V-23-to-uchilishte-v-Sofiya-uspeshno-boryat-agresiyata", "text": "Агресията в училище придобива заплашителни размери. Всяко учебно заведение търси начин да се справи с това. С успешна практика за справяне с агресията между децата може да се похвали 23-то столично училище, информира Нова ТВ. Факт е, че в много от училищата в страната липсват кадри, които да се заемат с проблема и да търсят адекватното му решение. В 23-то столично училище „Фредерик Жолио-Кюри“ психолозите са намерили успешен вариант за борба с агресията – агресорите се срещат с жертвите си. Веднъж в седмицата децата се събират в кабинета на училищния психолог. Обидите, когато прехвърлят границата на допустимото, започват да приличат на системен тормоз. Срещите на децата с психолога помагат това да се предотврати. Разбира се, всичко е по желание, затова и кабинетът винаги е пълен в деня, обявен за срещи. Децата са свободни да споделят всичко, което ги притеснява и да потърсят решение заедно с училищния психолог. Децата споделят, че когато цари спокойствие около тях, дори и в присъствието на насилниците и агресорите, всичко става много по-лесно. Важно е да се споделя и говори. Търси се причината за агресията, а тя често се корени в семейната среда. Децата са единодушни, че в началото е трудно да се разграничат от агресивното си поведение, но с разговори и съвети от страна на психолога нещата се случват. Важно е да осъзнаят защо им се случва това, така могат да излязат успешно от трудна ситуация, пише ", "date": "2019.01.18", "title": "В 23-то училище в София успешно борят агресията"}
{"url": "https://www.novinite.bg/articles/169916/SAGBAL-Sveta-Sofiya-shte-otbeleji-Babin-den-s-ritual", "text": "Първа САГБАЛ „Света София“ ще изпълни ритуала „миене на ръце\" на 21 януари – Бабин ден. По този начин екипът на болницата ще отбележи Деня на родилната помощ, съобщават от лечебното заведение. Ритуалът ще се извърши в 11 ч. в рапортната зала на четвъртия етаж в болницата. В началото ще се направи обиколка из реновираното отделение по хирургия на млечната жлеза в Първа САГБАЛ „Света София\". Припомняме, че обновяването стана възможно благодарение на финансирането от 250 000 лв. от страна на Столична община. В празничното отбелязване на Бабин ден ще участва кметът на София Йорданка Фандъкова, зам.-метът Дончо Барбалов и д-р Веселин Милев, председател на постоянната комисия по здравеопазване и социална политика към Столичен общински съвет, пише", "date": "2019.01.18", "title": "САГБАЛ „Света София“ ще отбележи Бабин ден с ритуал"}
{"url": "https://www.novinite.bg/articles/169934/Gledat-myarkata-za-neotklonenie-na-obvineniya-za-ubijstvoto-v-Banishora", "text": "\r\nМярката на обвинения за убийството на 25-годишната жена в столичния квартал \"Банишора\" ще се гледа в събота, 19 януари\r\n\r\n\r\n\r\n\r\n\r\n\r\n\r\n", "date": "2019.01.18", "title": "Гледат мярката за неотклонение на обвинения за убийството в „Банишора”"}
{"url": "https://www.novinite.bg/articles/169897/Pregovorite-za-Brexit-v-zadanena-ulica", "text": "Преговорите за Brexit между правителството и опозицията стигнаха до задънена улица в четвъртък, още преди да са започнали.Лидерът на Лейбъристката партия Джереми Корбин постави като условие за начало на разговорите правителството да изключи възможността за напускане на Евросъюза без споразумение. В писмо обаче премиерът Тереза Мей категорично заяви, че това е невъзможно условие и не е в пълномощията на правителството. Тя подчерта, че е готова за среща с Корбин, но без предварителни условия.Консерваторите и лейбъристите държат 88% от местата в парламента, така че изходът от кризата на Острова минава през консенсус между двете партии.", "date": "2019.01.18", "title": "Преговорите за Brexit - в задънена улица"}
{"url": "https://www.novinite.bg/articles/169918/Zvezdi-ot-svetovniya-shoubiznes-idvat-na-Sofia-Open", "text": "Звезди от световния шоубизнес ще пристигнат в София за тенис-турнира Sofia Open, който е от серията АТП 250 и е с награден фонд €524,340. Новината съобщи директорът Горан Джокович. Имената остават изненада, но те са мои приятели и ще пристигнат в София, защото знаете, че звездите обичат тениса, каза чичото на №1 в света Нова Джокович пред Нова телевизия. Организацията по турнира върви отлично. Бил съм директор и на такъв турнир в Белград и има сходскво. Състезанието в София ще е най-доброто. намерението ни е турнирът да стане от категория АТП 500, обещава Горан Джокович. Голяма е вероятността на тенис събитие №1 в България да пристигне и племенника Ноле, но чичото отново запази в тайна подробности, за да има изненада за всички почитатели на тениса в България. Звездите на Sofia Open 2019 ще се возят с Мерцедес, след като фирмата в България стана официален партньор на тенис турнир. Удобството ще е за звездите,  докато пътуват из София. \"Силвър Стар Моторс\" е официален представител на немския концерн \"Даймлер\" за България, пише ", "date": "2019.01.18", "title": "Звезди от световния шоубизнес идват на Sofia Open"}
{"url": "https://www.novinite.bg/articles/169936/Islyamska-darjava-Nie-vzrivihme-sgradata-v-Rusiya", "text": "Джихадистката групировка „Ислямска държава“ пое отговорност за трагичния инцидент в руския град Магнитогорск, Челябинска област. В навечерието на Нова година силна експлозия разтърси жилищна сграда.39 души загинаха под отломките на срутилата се част от сградата. Чрез един от пропагандните си канали – вестник „Ал Наба“, джихадистите от „Ислямска държава“ обявиха, че те стоят зад инцидента и всъщност става въпрос за умишлени действия. Руските власти отрекоха това.Следственият комитет на Руската федерация категорично отрече, че става въпрос за терористичен акт, отчитайки, че не са намерени следи от експлозиви и взривни вещества. Говорителката на комитета Светлана Петренко посочи, че разследващите проучват версиите, но няма доказателства за терористичен акт.Следственият комитет посочи, че основната версия остава газова експлозия. „Съветвам журналистите да не се доверяват на изявления от терористични групировки, които както знаем, поемат отговорност за всякакви големи инциденти в различни държави“, заяви Светлана Петренко.", "date": "2019.01.18", "title": ",,Ислямска държава“: Ние взривихме сградата в Русия"}
{"url": "https://www.novinite.bg/articles/169937/ES-odobri-reviziranite-merki-sreshtu-chumata-po-drebnite-prejivni-jivotni", "text": "Ревизираните мерки и продължаващият надзор за контрол на заболяването Чума по дребните преживни животни, които не включват рестрикции за движение на животни и продукти от тях в областите Ямбол, Бургас и Хасково, бяха приети от страните-членки на Европейския съюз (ЕС). Българската агенция по безопасност на храните (БАБХ), съвместно с Европейската комисия (ЕК), представи бъдещата стратегия и цели на страната за контрол на заболяването на заседание на Постоянния комитет по хранителната верига и здравеопазване на животните на 16 януари в Брюксел. На 09 януари, със Заповед на изпълнителния директор, БАБХ ревизира по-строгия надзор и мерки в областите Ямбол, Бургас и Хасково, след като в края на декември 2018 г. изтече срокът за прилагане на разширените мерки за контрол на болестта, наложени на страната ни с Решение на ЕК. Клиничните прегледи и лабораторни изследвания ще продължат да се извършват в региона от официалните ветеринарни лекари, което е в изпълнение на Програмата за контрол на трансграничните заболявания. Програмата се изпълнява от март 2017 г. в страната и в рамките на нейното изпълнение заболяването бе открито. Със заповедта на изпълнителния директор на БАБХ се ревизира контролът, без да се отменя надзора и мерките във връзка със заболяването Чума по дребните преживни животни. С нея се въвеждат облекчения за стопаните и се задължават официалните ветеринарните лекари с извършване на допълнителни клинични прегледи и издаване на ветеринарномедицински свидетелства при движение на дребни преживни животни. Стратегията на БАБХ е да постигне общата цел за фермерите и българските ветеринарни власти – да се докаже и потвърди, че заболяването е овладяно за територията на страната ни, както и да се възстановят търговските взаимоотношения и партньорства с други страни, да се върне доверието към българския стопанин и да се даде гаранция за здравния статус на животните и безопасността на продукцията им. БАБХ разчита на пълното съдействие от страна на собствениците на животновъдните обекти за дребни преживни животни за спазването на действащите мерки за превенция и контрол на болестта, с оглед възстановяване статута на страната, свободна от Чума по дребните преживни животни.", "date": "2019.01.18", "title": "ЕС одобри ревизираните мерки срещу чумата по дребните преживни животни"}
{"url": "https://www.novinite.bg/articles/169896/Anita-Mejzer-objalva-prisadata-si-za-ubijstvo", "text": "Върховният касационен съд ще гледа делото срещу Анита Мейзер. Скандалната миска обжалва наложените й присъди за убийство по непредпазливост на съпруга й и за предлагането на подкуп на разследващ полицай. Тя трябва да изтърпи три години затвор за причинената смърт на 39-годишния културист Николай Димов.Мейзер иска да бъде призната за невинна или наказанието й да бъде намалено.Прокуратурата също протестира срещу решението на Апелативния съд във Варна, настоявайки делото да бъде върнато за ново разглеждане на втора инстанция. ", "date": "2019.01.18", "title": "Анита Мейзер обжалва присъдата си за убийство"}
{"url": "https://www.novinite.bg/articles/169931/43-ma-dushi-sa-zadarjani-pri-mashtabna-specakciya-v-stranata", "text": "Специализираната прокуратура, съвместно с ДАНС и ГДБОП, провеждат процесуално следствени действия на територията на градовете София, Плевен, Благоевград, Разград, Хасково, Пловдив и Ловеч, съобщиха от спецпрокуратурата. Предмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала\" в рамките на международна организирана престъпна група. По искане на Специализираната прокуратура, Специализираният наказателен съд е издал 126 разрешения за извършване на претърсване и изземване – в 50 адреса на жилища и офиси и в 26 автомобила, както и обиски на 50 лица. При условията на неотложност, като единствена възможност са събиране на доказателства, са извършени 7 претърсвания и изземвания. В хода на разследването са иззети са документи, пари 32 000 евро и др. вещи. Задържани са 43 лица за срок до 24 часа по реда на ЗМВР, като в рамките на това задържане Специализираната прокуратура ще извърши анализ на събраните доказателства и ще прецени бъдещото процесуално качество на задържаните. Установено е, че основният организатор на престъпната дейност – сирийски гражданин, пребиваващ в България, задържан в гр. София, осъществявайки нерегламентирани „хавала\"- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. Провеждането на операцията е предшествано от едногодишна работа на Специализираната прокуратура с българските служби за сигурност и партньорски служби за сигурност на страни – членки на Европейския съюз. ", "date": "2019.01.18", "title": "43-ма души са задържани при мащабна спецакция в страната"}
{"url": "https://www.novinite.bg/articles/169900/Ivan-Vucov-si-otide-na-79-godini", "text": "На 79-годишна възраст тази сутрин почина легендарният футболист и треньор Иван Вуцов.Роден на 14 декември 1939 г. в Габрово, Вуцов започва да играе в местния \"Янтра\". От 1960 до 1968 г. е централен защитник на \"Левски\".Има записани 213 срещи за първенство с 4 отбелязани гола, 41 мача за купата на страната и 60 международни срещи. Шампион на България с Левски (София) през 1965 и 1968 г. Печели купата на страната през 1967 г. С националния отбор е изиграл 24 мача.Като старши треньор ръководи \"Левски\" (София) пет сезона. През този период печели шампионската титла (сезон 1978/79) и два пъти купата на страната - 1976 и 1979 г. Под негово ръководство Левски (София) елиминира \"Аякс\" за Купата на УЕФА и достига до четвъртфинал с Барселона през 1976 г., където успява да запише победа с 5:4.Бил е треньор още на Спартак (Варна), Славия (София), Локомотив (Пловдив), Хайдук (Сплит) и националния отбор на България.Под ръководството на Иван Вуцов България се класира на световните финали в Мексико през 1986 г., където стига до осминафинал. Дълги години е изпълнителен директор на Българския футболен съюз.", "date": "2019.01.18", "title": "Иван Вуцов си отиде на 79 години"}
{"url": "https://www.novinite.bg/articles/169940/Princ-Filip-se-vazstanovyava-ot-stresa-sled-katastrofata", "text": "Съпругът на британската кралица Елизабет Втора, 97-годишният принц Филип, се възстановя в семейния дом в Източна Англия, след като вчера следобед автомобилът му се сблъска с друга кола и се преобърна, предаде Ройтерс.Принц Филип управлявал лично своя \"Ланд Роувър\", когато се блъснал в друг автомобил на път близо да частната кралска резиденция Сандрингам в Норфолк, посочи Бъкингамският дворец.Принцът останал невредим, но е стресиран от преживяното. Другия водач - 28-годишна жена - е с наранено коляно, а спътничката й на 45 години е със счупена китка. В колата е имало също деветмесечно бебе, което не е пострадало. Всички те били откарани в болница, но вече са изписани.\r\n\r\n\r\n\r\n\"Това е чудодейно оцеляване за всички. Можеше да загинат хора. Последиците можеше да са изключително тежки\", каза пред телевизионни репортери 75-годишният Рой Уорн, измъкнал принца от автомобила му. \"Той е много смел човек. Не вдигна шум, а отиде да пита всички останали дали са пострадали\", каза Уорн за принц Филип.Полицията каза, че е взела проби за алкохол и на двамата шофьори, но при никой от тях не е установено превишаване на нормата.\"Като стандартна процедура при катастрофа с ранени случаят ще бъде разследван и ще бъдат извършени съответните действия\", посочи в изявление полицията в НорфолкЛюбопитно съвпадение е, че днес местните власти възнамерявали да обсъждат безопасността и ограничаването на скоростта на движение в района на катастрофата.", "date": "2019.01.18", "title": "Принц Филип се възстановява от стреса след катастрофата"}
{"url": "https://www.novinite.bg/articles/169944/Pochina-volejbolnata-legenda-Svetoslav-Stojchev", "text": "Почина волейболната легенда Светослав Стойчев – баща на треньора Радостин Стойчев. Новина съобщи във Facebook олимпийската ни медалистка Цветана Божурина.„Тъжен ден, или спортен ден и ден, в който отлетяха две шампионски сърца - Светослав Стойчев и Иван Вуцов. Почивайте в мир“, написа тя. През 1992 г. в Кайро, под ръководството на Светослав Стойчев, националният отбор за младежи до 23 г. печели световната волейболна титла.Състезавал се е за \"Спартак\" (София), \"Миньор\" (Перник), \"Миньор\" (Бухово), \"Металург\" (Перник), \"Локомотив\" (София). Първият му отбор като треньор е \"Локомотив\", след това преминава в ЦСКА, където тренира юноши. Става шампион с всички възрасти, след което тренира мъжете.Бащата на Светослав е първият национален треньор по борба и в двата стила - класически и свободен.Опелото на легендата Светослав Стойчев ще се състои на 20 януари - неделя, от 15 часа в църквата \"Св. Седмочисленици\" в София.", "date": "2019.01.18", "title": "Почина волейболната легенда Светослав Стойчев"}
{"url": "https://www.novinite.bg/articles/169919/Smartta-na-bebe-v-Gabrovo-Neshtasten-sluchaj-vsledstvie-na-padane", "text": "Нещастен случай вследствие на падане – това е вероятната причина за смъртта на 18-месечното момиченце от Габрово. Заключението на съдебно-медицинската експертиза сочи, че смъртта на детето е настъпила вследствие на мозъчен кръвоизлив в задната част на главата.Следи от насилие по тялото на детето не са открити. Момиченцето имало рани от изгаряне заради заливане с гореща течност по ръцете и лицето.Разследването и досъдебното производство продължават под надзора на Окръжна прокуратура. Досъдебното производство все още се води за убийство. Към този момент няма задържани и повдигнати обвинения на родителите или познатите им, при които детето било оставено за кратко. Именно в техния апартамент беше намерен трупът на момиченцето.", "date": "2019.01.18", "title": "Смъртта на бебе в Габрово: Нещастен случай вследствие на падане"}
{"url": "https://www.novinite.bg/articles/169891/Vazduhat-v-Sofiya-naj-chist-v-Malinova-dolina-Boyana-i-Vladaya", "text": "Качеството на въздуха в София рязко се влоши снощи. Това показа онлайн картата на  системата за ранно прогнозиране,  до 48 часа напред, на нивата на замърсяване с фини прахови частици (ФЧП), която е разработка на БАН. В зелено - чист въздух бяха районите на Малинова долина, Бояна и Владая. Рано тази сутринт концентрацията на фините праходи частици доста намаляха и м зелено бяха Младост и Полигона, както и в кв. Витоша, пише В централната част на столицата концентрацията на ФПЧ, снощи варираше от 50 до 100 млгр/куб. м. В лилаво бяха оцветени Разсадника, Света Троица, Подуяне, Левски и Христо Смирненски, както и Триъгълника, Орландовци и Връбница, което означава, че замърсяването с фини прахови частци във въздуха е високо и доста над нормата. Данните сочеха, че е достигнат максимума - до 500 млгр/куб. м. Тази сутрин в 7.30 ч. в лилаво се оцветиха и част от Лозенец (виж снимката), както и в Овча купел. В сайта на Столична община данните от петте автоматични станции в София - Дружба, Павлово, Хиподрума, Надежда и Копитото, бяха определени като умерен и среден потенциал за замърсяването на въздуха на 18 януари 2019 г., петък. Пригнозата сочи, че за събота, 19 януари 2019 г. няма да има замърсяване и ФПЧ ще са в норма - под 50 млгр/куб. м.", "date": "2019.01.18", "title": "Въздухът в София най-чист в Малинова долина, Бояна и Владая"}
{"url": "https://www.novinite.bg/articles/169890/Dnes-predi-obyad-shte-e-slanchevo", "text": "Днес преди обяд ще е слънчево, но от запад облачността, предимно средна и висока, ще се увеличава и до края на деня ще обхване цялата страна. Ще духа слаб до умерен вятър от юг-югозапад. Остава топло, с максимални температури предимно между 6° и 11°. Над планините от запад облачността ще се увеличава, най-късно в източните масиви. Ще се задържи без валежи. Ще духа до умерен запад-югозападен вятър. Максимална температура на 1200 метра – около 3°, на 2000 метра – около минус 2°.По Черноморието ще е предимно слънчево, но по-късно през деня от запад ще се заоблачи. Ще духа слаб до умерен югозападен вятър. Максимални температури между 9° и 12°. Температурата на морската вода е 5-6°. Вълнението на морето ще е 1-2 бала.", "date": "2019.01.18", "title": "Днес преди обяд ще е слънчево"}
{"url": "https://www.novinite.bg/articles/169892/Stolichniyat-teatar-Sofiya-predstavya-Razvratnikat", "text": "Столичният театър \"София\" представя постановката \"Развратникът\". Режисьорът е Стоян Радев, а в главните роли ще видим Лилия Маравиля и Ириней Константинов. Сценограф на спектакъла е Никола Тороманов, автор на костюмите – Елис Вели, композитор – Виктор Стоянов.  Пиесата проследява един (измислен) ден от живота на френския философ от XVIII век Дени Дидро. В същия този ден той трябва да напише есето „Морал“ за своята „Енциклопедия“. Той е разкъсван от терзания между силната си любов към телесната съблазън и духовното.  Според Ириней Константинов, който е в главната роля, човек трябва да стигне до здравия разум и простата философия да живее този живот, да продължава напред.  Голямото послание на постановката е, че любовта в крайна сметка спасява всичко. Тя е зрънцето, което дори да е на дъното, в един момент изплува и променя съдби, пише ", "date": "2019.01.18", "title": "Столичният театър \"София\" представя \"Развратникът\""}
{"url": "https://www.novinite.bg/articles/169894/Nosht-na-cheteneto-v-biblioteki-i-knijarnici-tozi-uikend", "text": "Третото издание на „Нощта на четенето” ще се проведе в събота - 19 януари 2019 година. Целта на европейската инициатива, която стартира през януари 2017 г. по идея на Министерството на културата и комуникациите на Франция, е да насърчи четенето, и то най-вече сред младите хора, а това се постига, като библиотеки, книжарници, литературни клубове и арт пространства за срещи с книгите и техните автори са отворени в тази мразовита съботна януарска вечер много по-дълго от обичайното за всички посетители и ценители на стойностната литература.България се присъедини към чудесната инициатива в подкрепа на книгата още в първото издание на европейската „Нощ на четенето“ през януари 2017 г., припомнят от Сдружение „Словеса“.В рамките на предстоящата „Нощ на четенето” у нас, в която се очаква отново да се включат и много читалища, издателства и неправителствени организации, в десетки библиотеки и книжарници в страната ще се проведат интересни срещи със свободен вход с автори, дискусии и представления, ще бъдат организирани уъркшопи и творчески изяви, тематично свързани с четенето, както и публични четения под музикален съпровод и най-разнообразни арт изяви и атрактивни игри /дори и по пижами!/ с цел стимулиране на креативността и вдъхновението.В събота - 19 януари, не само във Франция, но и в много европейски страни, библиотеките и книжарниците ще предложат на всички приятели на книгата и четенето възможността да преоткрият по един забавен и празничен начин богатството на техните хартиени и дигитални колекции, да научат повече за най-новите издания, да обменят идеи, да се срещнат и с любими автори, илюстратори, разказвачи на интересни истории, допълват от Сдружение „Словеса“. Библиотеките и книжарниците са места на познание и споделяне, а това ще рече, че достъпът до тези културни средища и островчета на духовността трябва да е максимално улеснен, за да се радват те и на още по-голяма посещаемост. Голямата амбиция на инициаторите на „Нощта на четенето” е да направят необходимото библиотеките и книжарниците да са по-привлекателни, по-приветливи и по-интересни за всички, които обичат общуването с хубавите книги, но и за всички онези, които към днешна дата по една или друга причина все още са далеч от тях.Да не забравяме и най-важното - библиотеките са не само съвременни центрове за четене и информираност, но те играят изключително важна роля и в развитието, изграждането на просветено гражданско общество, споделящо общи ценности, отбелязват от Сдружение „Словеса“.Подробна информация за „Нощ на четенето” 2019 е публикувана на сайта: ", "date": "2019.01.18", "title": "„Нощ на четенето“ в библиотеки и книжарници този уикенд"}
{"url": "https://www.novinite.bg/articles/169942/Yunker-i-Mej-shte-razgovaryat-po-telefona", "text": "Председателят на Европейската комисия Жан-Клод Юнкер ще разговаря по телефона с британския премиер Тереза Мей, съобщи говорител на институцията. Разговорът ще бъде по молба на Мей, уточни той, пише БТА.Това ще бъде първият разговор между Юнкер и Мей от отхвърлянето от британския парламент на споразумението за оттеглянето на Великобритания от ЕС. Досега двамата разменяха текстови съобщения, както поясни по-рано говорителят.В отговор на въпроси говорителят отново заяви, че ЕС досега не е получавал искане от Лондон за отлагане на датата на оттеглянето на Великобритания. Той отбеляза, че вчера Мей отново е изключила възможността за подобно отлагане.Говорителят не отговори дали ЕК се подготвя за развитие, при което Великобритания все още е пълноправен член на ЕС през октомври. Той посочи, че според договора за ЕС евродепутатите трябва да бъдат избрани до началото на юли. Говорителят не изключи напълно възможността Юнкер да се наложи да остане на поста си и след изтичането на мандата на ЕК на 31-ви октомври заради неразбориите около действията на британската страна. ", "date": "2019.01.18", "title": "Юнкер и Мей ще разговарят по телефона"}
{"url": "https://www.novinite.bg/articles/169899/Otbelyazvame-Atanasovden", "text": "\r\nДнес православната църква почита паметта на Свети Атанасий. Според народните поверия, той е покровител на зимата, снега и студа.\r\n\r\n\r\n\r\n\r\n", "date": "2019.01.18", "title": "Отбелязваме Атанасовден"}
{"url": "https://www.novinite.bg/articles/169943/Germaniya-prizovava-britancite-da-ostanat-v-ES", "text": "Водещи фигури от германската политика призовават Великобритания да остане в ЕС, съобщава Би Би Си. Те отправиха своя призив чрез писмо публикувано в списание \"Таймс\" и подписано от 31 човека, включително новият лидер на Християндемократически съюз Анегрет Крамп-Каренбауер и бившият вратар на Арсенал Йенс Леман. Основен акцент в писмото е Великобритания след войната. Споменати са следвоенните пъбове и пантомимата, но всъщност самата роля на кралството в този момент е това, заради което те призовават британците да останат в съюза.„Без вашата велика нация този континент нямаше да е същият”, пише в писмото.Част от другите подписали писмото са изпълнителният директор на Еърбъс – Том Ендерс, както и пънк певеца Компино. Те казват, че без кралството ЕС нямаше да се спряга за общество на „свобода и просперитет.”„След ужасите на Втората световна война, британците не се отказаха. Приеха Германия обратно като суверенна нация и европейска сила”, се казва още.Подписалите се под писмото казват, че „уважават избора” на британците, които искат да напуснат ЕС и ако страната иска да напусне „винаги ще има приятели в Германия и Европа\". Те подчертават, че изборът не е необратим и „нашата врата винаги ще остане отворена.” ", "date": "2019.01.18", "title": "Германия призовава британците да останат в ЕС"}
{"url": "https://www.novinite.bg/articles/169893/Rabotna-sreshta-v-NDK-zatrudnyava-vdijvnieto-v-stolicata", "text": "От 08:00 до 14:00 часа на 20.01.2019г. се забранява престоят и паркирането на пътни превозни средства, с изключение на автомобилите на участниците в работната среща на бул. \"Витоша\" между бул. \"Патриарх Евтимий\" и бул. \"Пенчо Славейков\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2019.01.18", "title": "Работна среща в НДК затруднява вдижвнието в столицата"}
{"url": "https://www.novinite.bg/articles/169904/155-dushi-sa-nastaneni-v-Krizisniya-centar-za-bezdomni-hora-v-Sofiya", "text": "155 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи „Фокус”, цитирайки Йорданка Темелкова - директор на Центъра. По думите ѝ нощта в Кризисния център е минала спокойно, без инциденти и извънредни ситуации.", "date": "2019.01.18", "title": "155 души са настанени в Кризисния център за бездомни хора в София"}
{"url": "https://www.novinite.bg/articles/169906/Dvama-zaginaha-pri-tokov-udar-ot-bojler", "text": "Двама мъже са загинали заради токов удар от електрически бойлер. Това съобщиха от ОДМВР - Добрич. Сигналът за намерените две тела е получен на 17 януари около 17.10 часа.Двамата мъже са на 71 години и на 54 години. Те са открити в частен имот на бул. \"Русия” в град Добрич. При огледа на място е установено, че двамата са починали при късо съединение в електрическата инсталация от електрически уред - бойлер. По случая е образувано досъдебно производство.", "date": "2019.01.18", "title": "Двама загинаха при токов удар от бойлер"}
{"url": "https://www.novinite.bg/articles/169901/Protest-sreshtu-Karakachanov-i-Djambazki-v-Bryuksel", "text": "В Брюксел ще се проведе протест срещу лидера на ВМРО Красимир Каракачанов и неговия заместник Ангел Джамбазки. Недоволните ще се съберат на площада пред Европейския парламент с искане за отсраняване от власт на двамата политици.Организаторите са планирали и втори протест в неделя в германския град Кобленц. Причината за недоволството е изказването на Красимир Каракачано, че \"ромите стават все по-нагли\".Протест срещу Каракачанов имаше и у нас - в понеделник пред Министерския съвет.  ", "date": "2019.01.18", "title": "Протест срещу Каракачанов и Джамбазки в Брюксел"}
{"url": "https://www.novinite.bg/articles/169903/Stefan-Sofiyanski-Novata-Konstituciya-e-gotova", "text": "Пиша нова Конституция с група съмишленици. Тя е за организацията на обществото в една държава. При новите условия в ЕС, търсим по-добро решение на ново мажоритарно изборно начало във формата на управление. Това каза бившият столичен кмет Стефан Софиянски в ефира на БТВ.„Започваме от системата на избиране. Системата е мажоритарна. Предимството на системата е, че най-малко гласове се губят“, добави той.„Сегашната Конституция е приета 1991 година. Знаем протеста срещу нея. За времето си тя бе добра. От 2007 г. ние сме член на ЕС и трябва да градим обществените отношения по нов начин. България трябва да бъде по-ефективна. Референдумите дадоха насока какво очаква обществото“, аргументира се Софиянски.„Министерски съвет се избира пряко, но поименно, не както е сега. Променя се регионалното разпределение, да има 6 области. В момента България се води Република с парламентарно управление, но на практика се ръководи от Министерски съвет. При новата Конституция няма противопоставяне на властите, а взаимодействие. Въвеждаме институция „областен управител“, който се избира директно, който провежда политиката на властта. Кметът се грижи за ежедневните проблеми. Сега областният управител е падарин на кмета. А те трябва да си взаимодействат. Влиза нова глава в конституцията-„Публични финанси“. Тя разглежда разпределянето на средствата, като 20 на сто остават в общините, 40% в областта и 40% в правителството. Няма страшно, ако богат човек стане областен управител. Философията и пълномощията дават стимул за взаимодействие“, каза още синият градончалник.", "date": "2019.01.18", "title": "Стефан Софиянски: Новата Конституция е готова"}
{"url": "https://www.novinite.bg/articles/169902/Vojnata-po-patishtata-vze-novi-dve-jertvi", "text": "Двама души са загинали, а 20 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 21 тежки пътнотранспортни произшествия. В София са регистрирани 43 леки и две тежки катастрофи, при които са пострадали двама души.", "date": "2019.01.18", "title": "Войната по пътищата взе нови две жертви"}
{"url": "https://www.novinite.bg/articles/169909/Zaharieva-Ima-pokana-kam-Vladimir-Putin-za-poseshtenie", "text": "„Има покана към Владимир Путин да дойде в България. Тя е отправена и от българския президент, и от българския премиер, но все още няма уточнена дата”, обяви вицепремиерът и министър на външните работи Екатерина Захариева пред bTV.Относно посещението на руския президент в Сърбия тя коментира: „България прави всичко възможно втората тръба на „Турски поток” да минава през България. Мисля, че има много голям шанс това да стане. Президентът Путин за пореден път каза в Сърбия, че има възможност това да се случи”.Захариева коментира и темата \"Brexit\". Тя обясни, че броят на изборните секции за българите във Великобритания за предстоящите евроизбори ще бъде по-малък, отколкото досега, ако споразумението за брекзит се провали.По думите ѝ нищо друго не би трябвало да се промени за нашите сънародници там.", "date": "2019.01.18", "title": "Захариева: Има покана към Владимир Путин за посещение"}
{"url": "https://www.novinite.bg/articles/169907/Udaljavane-na-gripnata-vakanciya-obsajdat-v-Burgas", "text": "Дали да бъде удължена грипната ваканция за учениците в Бургаска област ще се решава от 11 ч. днес в Областна администрация на заседание на Регионалния щаб за борба с грип и ОРЗ. Училищата в областта излязоха във ваканция още от вторник, 15 януари.Данните към този момент показват, че има драстично завишаване на заболяемостта е над средните нива, което дава индикации, че грипната ваканция за учениците ще бъде удължена с поне още няколко дни, съобщава Flagman.bg. ", "date": "2019.01.18", "title": "Удължаване на грипната ваканция обсъждат в Бургас"}
{"url": "https://www.novinite.bg/articles/169910/Gazprom-zapochva-da-stroi-infrastruktura-v-Sarbiya-za-Turski-potok", "text": "\r\nРуският енергиен гигант \"Газпром\" скоро започва да строи инфраструктура в Сърбия за газопровода \"Турски поток\". Това съобщи ръководителят на компанията Алексей Милер. Той беше в руската делегация, водена от президента Владимир Путин, която беше на посещение в Белград.\r\n\r\n\r\n\r\n\r\n\r\n\r\n", "date": "2019.01.18", "title": "\"Газпром\" започва да строи инфраструктура в Сърбия за \"Турски поток\""}
{"url": "https://www.novinite.bg/articles/169915/Sindikatite-i-biznesat-iskat-sreshta-s-premiera-za-cenite-na-toka", "text": "\r\nСиндикатите и големите работодателски организации поискаха спешна среща с премиера Бойко Борисов заради цената на тока.\r\n\r\nВ писмо до премиера те искат да бъдат договорени спешни мерки за \"овладяване на необоснования и спекулативен ръст на цените на електроенергията на борсата и стабилизирането им на приемливи и логични нива\".\r\nУчастие в срещата се предлага да взема и експерти от Министерство на енергетиката, Комисията по енергетика в парламента и държавните енергийни фирми, се казва в писмото, подписано от Българската търговско-промишлена палата, Асоциацията на индустриалния капитал в България, Българската стопанска камара и Конфедерацията на работодателите и синдикатите в България, както и от лидерите на КНСБ и КТ \"Подкрепа\".\r\n", "date": "2019.01.18", "title": "Синдикатите и бизнесът искат среща с премиера за цените на тока"}
{"url": "https://www.novinite.bg/articles/169921/Ninova-Da-se-sprat-vsichki-socialni-plashtaniya-na-semejstva-chiito-deca-ne-hodyat-na-uchilishte", "text": "„В последните дни имаше случаи на криминални прояви, които отново поставиха на древен ред въпроса за интеграция на ромите. Очевидно е, че правителството на ГЕРБ и ОП претърпя провал с Националната стратегия за интеграция на ромите“. Това заяви лидерът на БСП Корнелия Нинова пред медиите в парламента. Тя обясни, че много документи са били приети, много пари са се налели в тази система, но очевидно резултат няма. „Време е за конкретни решения и ние прилагаме такива“, заяви председателят на БСП. На първо място тя посочи, че законът в България е еднакво задължителен за всички български граждани, независимо от пол, раса, убеждения и той трябва да се прилага в пълна сила еднакво за всички. Тя смята, че ако искаме дългосрочно да решим този проблем, има няколко действия, които трябва да предприемем, като особено важно е образоването на ромските деца и на ромите. „Начинът, по който подхожда ГЕРБ- децата да се водят принудително на училище, очевидно не работи – те отиват и след 2 седмици напускат отново. Това е борба с последствията. Ние искаме да се занимаваме с причината за това състояние на образователната система“, заяви тя и допълни, че БСП предлага да отпадне принципът- парите следват ученика и да се преразгледа политиката на делегираните бюджети. Според нея заради тази политика директорите на училища са принудени да водят по списък, на училище, деца, които не ходят, за да могат да си спасят училищата. Корнелия Нинова обясни, че сегашната политика на социални и семейни помощи за деца стимулира всички тези процеси - със сега действащия закон се спират детските помощи, ако дете не ходи на училище. „Предлагаме да се разшири тази мярка и да се спират всички социални помощи на семейства, чиито деца не ходят на училище до 16 годишна възраст“, заяви Нинова. Тя обясни, че тези социални помощи са няколко вида – месечни, еднократни, енергийни, за безплатен транспорт, помощи за наеми. Лидерът на БСП обясни, че левицата иска поправка в Закона за социално подпомагане и тези помощи да бъдат спирани. Като трета мярка Корнелия Нинова посочи- в Наказателния кодекс да се засилят наказанията за лица, които живеят на съпружески начала с малолетни, непълнолетни - практиката деца да раждат деца трябва да спре. „В чл. 151 от НК, в някои от тези случаи се допуска обществено порицание, глоба. Това не е достатъчно наказание, както за лица, които живеят на съпружески начала с непълнолетни и малолетни, така и за родителите на тези деца, които го позволяват“, категорична бе тя. Нинова смята, че е време за решение и конкретни действия- без излишни емоции, без натягане на напрежение, което може да прерасне в етнически конфликт и е опасно за националната сигурност. „С много разум и конкретни решения на проблемите, призоваваме и другите парламентарни групи, ние като законодатели да си свършим работата, а изпълнителната власт да пристъпи към прилагането на закона в цялата му сила“, заключи Корнелия Нинова.", "date": "2019.01.18", "title": "Нинова: Да се спрат всички социални плащания на семейства, чиито деца не ходят на училище"}
{"url": "https://www.novinite.bg/articles/169911/Deputatite-prieha-na-parvo-chetene-Zakona-za-socialnite-uslugi", "text": "\r\nСъс 163 гласа \"за\" и нито един \"против\" депутатите приеха на първо четене Закона за социалните услуги. Той е третият от пакета закони, за приемането на които настояваха майките на деца с увреждания.\r\n\r\n\r\n\r\n\r\n\r\n", "date": "2019.01.18", "title": "Депутатите приеха на първо четене Закона за социалните услуги"}
{"url": "https://www.novinite.bg/articles/169914/Krasimir-Valchev-Ne-chuh-nikakvi-dovodi-ot-BSP-za-romskata-integraciya", "text": "БСП критикуват механизма на ромската интеграция, но всъщност не чух никакви доводи от тях, а по механизма работиха над 11 000 души в над 1000 екипа. Аз не бих омаловажил толкова лековато работата на всички хора. Напротив, механизмът показа, че когато институциите работят заедно, има ефект. Над 30 000 деца са допълнително записани. Това каза пред журналисти в парламента министърът на образованието и науката Красимир Вълчев, предаде репортер на Novini.bgМного по-трудно е, ако учителят отиде сам в дома на детето, чийто родители не искат да го пуснат на училище. Работата на екипите вече не е фокусирано само върху записването на децата на училище, а и върху оставането им в училище, заяви Вълчев.БСП не разбират, че проблемът не е само социално-икономически, а социалено-културен. Затова и сме заложили толкова на учителите, защото те полагат ежедневно полагат усилията, посочи образователният министър.Не е цел на образователната система да изхвърлим децата от системата, а да ги задържим, добави той.В училища с проблемни деца трябва да се работи 3-4 пъти по-усилено, затова предоставихме допълнителни средства. Трябва да ги задължим с всички инструменти на държавата да ходят на училище. Ранното обхващане в детска градна също е ключов фактор. Всяко едно дете има необходимост от различна подкрепа и от допълнителна работа. Много се надяваме, опозицията да разбере, че най-важният актьор е и ще остане учителят. Когато се раелизира увеличението на заплатите на учителите, те ще станат с над 25% от средните за страната, каза още Красимир Вълчев.", "date": "2019.01.18", "title": "Красимир Вълчев: Не чух никакви доводи от БСП за ромската интеграция"}
{"url": "https://www.novinite.bg/articles/169925/BSP-predlaga-merki-za-integraciya-na-romite", "text": "Според БСП управляващите са се провалили с интеграцията на ромите, затова предлагат конкретни мерки, които според тях ще решат проблемите. Категорични са, че законите трябва да се спазват от всички. Смятат, че една от основните задачи е образованието на ромите. Просветният министър Красимир Вълчев се съгласи, че образованието е ефективният отговор за решаване на проблемите с ромската интеграция. Подчерта, че в този процес е важна ролята на учителите, затова управляващите са заложили заплатите им да са с 25% над средната заплата.Корнелия Нинова, председател на ПГ на \"БСП за България\": Предлагаме да отпадне принципът \"парите следват ученика\" и да се преразгледа политиката на делегираните бюджети. Заради тази политика директорите на училищата са принудени да водят по списък на училище деца, които не ходят, за да могат да си спасят училището и бюджета. Да се спират всички социални помощи на семейства, чиито деца не ходят на училище до 16-годишна възраст, което е задължителното образование. Да се засилят наказанията за лица, които живеят на съпружески начала с малолетни и непълнолетни, т.е. това, което е известно в обществото като \"деца раждат деца\", просто трябва да спре.Красимир Вълчев, министър на образованието: Но точно БСП предложи предоставянето на безусловни семейни помощи на входа на втори, трети и четвърти клас. Това имах предвид като казах, че те не разбират, че проблемът не е толкова и социално-икономически, колкото социално-културен. За социално-културния, за справянето с това предизвикателство най-много, както ви казах, разчитаме на всички тези хора, затова и сме заложили на учители, защото учителят е този, който ежедневно полага усилията.", "date": "2019.01.18", "title": "БСП предлага мерки за интеграция на ромите"}
{"url": "https://www.novinite.bg/articles/169930/Evroizborite-shte-badat-indikator-za-stabilnostta-na-malkata-koaliciya", "text": "Евроизборите ще бъдат индикатор за стабилността на малката коалиция. Това обяви в Казанлък вицепремиерът и министър на отбраната Красимир Каракачанов. Той подчерта, че очаквал подкрепа при избора на боен самолет от своите партньори. Министърът на отбраната заяви, че има проблеми при охраната на военните обекти в страната. Има изработена концепция, която определя кои обекти да се охраняват от фирмата на Министерството на отбраната и кои от частна фирма. Предишното решение за охраната на общо дванадесетте обекта е взето от Съвета на командването на силите, посочи вицепремиерът. На въпрос дали е необходимо да имаме министър от ромски произход, Красимир Каракачанов изтъкна, че в българската конституция няма етнически малцинства. По думите му средствата за финансиране на ромската интеграция през последните години не са дали необходимия ефект. Като пример посочи 2013 г., когато е имало 380 непълнолетни майки, а през 2017 г. те са 3300.България е разделена на две - едната част учи и работи, а другата има само права, а не задължения. Вицепремиерът Красимир Каракачанов е в Казанлък по повод честването на 130 години от сформирането на 23-ти пехотен Шипченски полк.", "date": "2019.01.18", "title": "Евроизборите ще бъдат индикатор за стабилността на малката коалиция"}
{"url": "https://www.novinite.bg/articles/169933/Borisov-kam-turskiya-vatreshen-ministar-Ankara-e-strategicheski-partnor-za-ES", "text": "Премиерът Бойко Борисов се срещна с министъра на вътрешните работи на Турция Сюлейман Сойлу, който е на посещение в София. Двамата обсъдиха сътрудничеството в сферата на сигурността, ограничаване на миграционния натиск, борбата с контрабандата и организираната престъпност, съобщиха от правителствената пресслужба.„За България, както и за ЕС, Турция е стратегически партньор - приятелска съседна държава, съюзник в НАТО и важен партньор в областта на сигурността и обществения ред. Стабилното и устойчиво развитие на двустранните отношения е приоритет на българската политика“, заяви министър-председателят Бойко Борисов. Той подчерта, че съвместната работа на двете страни в тази област ще допринесе за укрепването на доверието и ускоряването на информационния обмен.Премиерът Борисов посочи, че страната ни е готова да разшири и активизира контактите с Турция на професионално ниво между отделните структури на двете министерства със сходни функции. „Към момента успешните ни реализации са предимно по линия на наркотрафика и контрабандата на стоки. Бихме искали да развиваме проактивен обмен на информация по всички приоритетни линии“, заяви министър-председателят.Турският министър на вътрешните работи Сюлейман Сойлу посочи, че в момента регионът е изправен пред много предизвикателства. Той даде висока оценка на нивото на сътрудничество в областта на сигурността, което България и Турция са изградили.", "date": "2019.01.18", "title": "Борисов към турския вътрешен министър: Анкара е стратегически партньор за ЕС"}
{"url": "https://www.novinite.bg/articles/169922/Vigenin-Izlizaneto-na-Velikobritaniya-ot-ES-bez-sdelka-shte-zasegne-seriozno-90-hilyadi-balgari", "text": "„Излизането на Великобритания от ЕС без сделка ще засегне сериозно живеещите на територията на страната 90 хиляди българи - ще засегне и пребиваващите британски граждани в България”, това заяви секретарят на ПГ на „БСП за България” Кристиан Вигенин във въпроса си към министъра на външните работи Екатерина Захариева.  Вигенин попита дали правителството  е подготвило план за действие при различните варианти за излизане на Великобритания от ЕС и най-вече за напускането ѝ без споразумение. „Има ли готовност правителството да съдейства за по-добра информираност за последствията за българските граждани, направени ли са оценки за връщането им към България при такава ситуация и предвидени ли са специфични мерки за тяхното посрещане”, допълни въпроса си народният представител.", "date": "2019.01.18", "title": "Вигенин: Излизането на Великобритания от ЕС без сделка ще засегне сериозно 90 хиляди българи"}
{"url": "https://www.novinite.bg/articles/169938/Prokuror-Geshev-Zadarjano-e-lice-finansiralo-organizacii-s-profil-terorizam-izvan-Balgariya", "text": "Задържани са 43 лица - български и чужди граждани, предметът на делото е нерегламентирани преводи на парични суми, наречени в арабския свят \"хавала\", вкл. и за организации в чужбина, занимаващи се с терористична дейност. Това каза пред журналисти зам.-главният прокурор Иван Гешев пред журналисти. \"С това се е занимавало основното лице (сириец) в организираната престъпна група с лицата, които го подпомагат. Това лице е влязло в контакти, финансирало е лица, които се занимават с логистика на международни терористични организации и тяхното финансиране\", уточни Иван Гешев. Той изрично подчерта, че в случая не става дума за явни терористични действия или такава заплаха на територията на страната. \"Накратко - един финансист, който финансира всякакви незаконни дейности чрез системата \"хавала\", вкл. и на лица извън територията на страната, занимаващи се с терористична дейност. Хавала се нарича в арабския свят една древна система, като не е ясно дали е възникнала в Индия през 8 век или в Европа от еврейски търговци. Тя се появява далеч преди съвременното банково дело. Общо взето принципът й е един: при едно лице - хавалда, идват определени хора, които носят определена сума и които искат тя да пристигне в друга част на света, вместо да бъде преместена от тях там\", обясни Иван Гешев.\r\n\"Това дело е едно от първите в ЕС с такъв предмет, каза Гешев. Той добави, че между 100 и 300 млрд. евро годишно генерира организацията на \"хавала”.\r\nГешев уточни, че при акцията са претърсени над 50 адреса в 7 града, за които са издадени над 130 разрешения за различни претърсвания. \"Предстои колегите да преценят дали и по отношение на колко ще бъде повдигнато обвинение\", заяви Гешев. Акцията е на Специализираната прокуратура, ДАНС и ГДБОП по наказателно производство за престъпления по Глава Първа от Наказателния кодекс (престъпления против Републиката) на територията на градовете София, Плевен, Благоевград, Разград, Хасково, Пловдив и Ловеч.По искане на Специализираната прокуратура, Специализираният наказателен съд е издал 126 разрешения за извършване на претърсване и изземване – в 50 адреса на жилища и офиси и в 26 автомобила, както и обиски на 50 лица. При условията на неотложност, като единствена възможност са събиране на доказателства, са извършени 7 претърсвания и изземвания. В хода на разследването са иззети са документи, пари 32 000 евро и др. вещи. Задържани са 43 лица за срок до 24 часа по реда на ЗМВР, като в рамките на това задържане Специализираната прокуратура ще извърши анализ на събраните доказателства и ще прецени бъдещото процесуално качество на задържаните. Установено е, че основният организатор на престъпната дейност – сирийски гражданин, пребиваващ в България, задържан в София, осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. Провеждането на операцията е предшествано от едногодишна работа на Специализираната прокуратура с българските служби за сигурност и партньорски служби за сигурност на страни-членки на Европейския съюз.", "date": "2019.01.18", "title": "Прокурор Гешев: Задържано е лице, финансирало организации с профил тероризъм извън България"}
{"url": "https://www.novinite.bg/articles/169924/Zaharieva-Shte-patuvame-kratkosrochno-do-Velikobritaniya-bez-vizi", "text": "Краткосрочните пътувания на европейските граждани до Великобритания ще са без визи, заяви вицепремиерът и министър на външните работи Екатерина Захариева. Тя бе категорична, че българските институции са подготвени за реакция и при трите възможни сценария на Брекзит, включително и за най-лошия – напускане излизане на Великобритания от Европейския съюз без сделка. „Миналата година, по средата, беше приет планът за действие и от септември месец всички институции са приканени с писмо от мен да актуализират отново всичките варианти, с фокус върху третия“, подчерта Захариева, цитирана от БГНЕС.Външният министър поясни, че по отношение на пътуванията Европейската комисия е приела общ подход – гражданите на Великобритания ще пътуват краткосрочно в държавите от ЕС без визи, а същото важи и за европейските граждани. Захариева припомни още, че правителството на Англия пое ангажимент, независимо от изхода на Брекзит, българите там да запазят правата си. ", "date": "2019.01.18", "title": "Захариева: Ще пътуваме краткосрочно до Великобритания без визи"}
{"url": "https://www.novinite.bg/articles/169929/Edinodushno-prieha-zakonoproekta-za-socialnite-uslugi", "text": "Публикувано във факти.бг:Народното събрание прие на първо четене законопроекта за социалните услуги. Депутатите гласуваха със 163 гласа \"за\", без против и въздържали се.Със законопроекта се урежда предоставянето, ползването, планирането, финансирането, качеството, контрола и мониторинга на социалните услуги в България. Въвежда се планиране на национално ниво на социалните услуги, финансирани от държавния бюджет, чрез разработване на национална карта на социалните услуги.Създава се и Агенция за качеството на социалните услуги като изпълнителна агенция към министъра на труда и социалната политика. Тя ще бъде създадена в рамките на щатната численост на Министерството на труда и социалната политика, която включва и второстепенните разпоредители с  към министъра.Сегашният режим на възлагане на предоставянето на създадени от общината социални услуги се запазва и се въвежда и още един нов режим, при който общината възлага на частен доставчик предоставянето на услуга, която няма обективна възможност да създаде.За първи път се създава законов ред за предоставяне на асистентска подкрепа за лица в надтрудоспособна възраст в невъзможност за самообслужване, както и за лица с увреждания, ако не ползват такава подкрепа по друг закон. Дефинира се съдържанието на асистентската подкрепа, определят се функциите на асистента и на общината, когато услугата се финансира от държавния и общинския бюджет. Регламентира се и заместващата грижа. Тя е уредена като подкрепа за лица, полагащи грижа за зависими членове на семейството, не само деца.Със законопроекта ще се изменят и допълнят 26 закона. Част от промените са свързани и с поетите ангажименти за закриване на домовете за деца и за пълнолетни лица с увреждания.", "date": "2019.01.18", "title": "Единодушно приеха законопроекта за социалните услуги"}
