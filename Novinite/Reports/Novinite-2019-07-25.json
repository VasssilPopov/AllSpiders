{"url": "https://www.novinite.bg/articles/178466/Turski-potok-zapochva-da-snabdyava-s-gaz-turskiya-pazar-v-kraya-na-godinata", "text": "Стратегическият проект „Турски поток“ е в голяма степен реализиран и до края на годината ще започне да доставя природен газ от русия на турския пазар, съобщи в. „Сабах“, цитиран от БГНЕС.Вече са приключили на 90% всички строителни работи на терминала за приемане от турската страна в Къйъкьой, където руският газ ще бъде прехвърлен през Черно море до Турция. \"Съоръженията на сушата в Русия са на 99% завършени, като и двата офшорни тръбопровода, свързващи двата бряга. Строителството на офшорния сегмент на тръбопровода е завършено за рекордно кратко време, което е забележително постижение за такъв технически предизвикателен проект ”, каза пред Анадолската агенция Олег Аксютин, заместник-председател на управителния комитет на „Газпром“ - основната компания-партньор на проекта, и главен изпълнителен директор на проектната компания „Турски поток“.Проектът се състои от две тръби през Черно море, първата от които ще обслужва Турция с капацитет от 15,75 милиарда кубически метра, а втората линия ще обслужва Европа.Всяка от тръбите е с дължина 930 км и лежи на морското дъно на дълбочини, достигащи 2200 м. ", "date": "2019.07.25", "title": "\"Турски поток\" започва да снабдява с газ турския пазар в края на годината"}
{"url": "https://www.novinite.bg/articles/178472/Bryuksel-s-kritika-kam-stranata-ni-zaradi-afrikanskata-chuma", "text": "В България не е направено много, за да се избегне разпространението на чумата по свинете. Това заяви пред БНР еврокомисарят по здравеопазването и безопасността на храните. Витянис  Андрюкайтис изказа голямо разочарование от българските власти.  В момента, екип на Еврокомисията е в България, за да оцени щетите.", "date": "2019.07.25", "title": "Брюксел с критика към страната ни заради африканската чума"}
{"url": "https://www.novinite.bg/articles/178474/Povdignaha-obvinenie-na-trima-dushi-za-hakerskata-ataka-sreshtu-NAP", "text": "\r\nСпециализираната прокуратура привлече три лица към наказателна отговорност за хакерската атака срещу базата данни на НАП, съобщиха от ведомството.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.07.25", "title": "Повдигнаха обвинение на трима души за хакерската атака срещу НАП"}
{"url": "https://www.novinite.bg/articles/178476/Djonsan-Proektosdelkata-za-Brekzit-e-nepriemliva", "text": "Новият британски премиер Борис Джонсън заяви в първата си реч в парламента, че Брекзит ще превърне Великобритания в най-великото място в света, предаде Ройтерс. \"Нашата мисия е да осъществим Брекзит на 31 октомври с цел обединяване и изпълване отново с енергия на нашето велико Обединено кралство и за да превърнем страната в най-великото място в света\", подчерта Джонсън. Той съобщи също, че Лондон няма да номинира кандидат за еврокомисар в новия състав на ЕК Джонсън освен това определи условията на договора за Брекзит, който прешественичката му Тереза Мей сключи с ЕС, като неприемливи, предаде Франс прес.\"Споразумението за излизане от ЕС беше отхвърлено три пъти\", припомни Джонсън, визирайки трите отхвърляния в британския парламент. \"Неговите условия са неприемливи за този парламент и за тази страна\", подчерта той и поиска \"премахването на ирландския предпазен механизъм\". Този механизъм е решение, което ще се прилага като краен вариант с цел избягване на проверките по границата между британската провинция Северна Ирландия и Република Ирландия след Брекзит.\"Трябва ясно да се разбере, че пътят към сделката преминава през пътя на премахването на предпазния механизъм\", подчерта Джонсън, цитиран от Ройтерс. Джонсън призова ЕС да премисли отказа си от предоговаряне на сделката за Брекзит, предаде Асошиейтед прес.Новият премиер каза също, че поставя началото на нов подход за постигане на независима търговска политика, в който именно се вписва и решението да не се номинира кандидат за ЕК, допълва Ройтерс.\"Днес е първият ден за нов подход, който ще приключи с нашето излизане от ЕС на 31 октомври\", изтъкна той.", "date": "2019.07.25", "title": "Джонсън: Проектосделката за Брекзит е неприемлива"}
{"url": "https://www.novinite.bg/articles/178485/Boris-Djonsan-obeshta-Brekzit-na-31-oktomvri-s-ili-bez-sdelka", "text": "\r\nНовият британски министър-председател обеща да реализира напускането на Великобритания на 31 октомври без сделка, ако не бъде договорена нова с Брюксел.\r\n\r\n\r\n\r\n\r\n", "date": "2019.07.25", "title": "Борис Джонсън обеща Брекзит на 31 октомври с или без сделка"}
{"url": "https://www.novinite.bg/articles/178467/Goreshtata-valna-v-Evropa-prodaljava", "text": "\r\nГорещините в Европа продължават. Днес рекордни температури - до плюс 39 градуса се очакват във Великобритания.\r\n\r\n\r\n\r\n\r\n\r\n\r\n", "date": "2019.07.25", "title": "Горещата вълна в Европа продължава"}
{"url": "https://www.novinite.bg/articles/178481/Obvinyavat-chetirima-dushi-za-ukrivane-na-danaci-sled-akciyata-v-Dobrich-Varna-i-Sofiya", "text": "До края на деня се очаква да бъдат повдигнати обвинения на четирима души за участие в организирана престъпна група за укриване на данъци.Това заяви зам.- главният прокурор Иван Гешев във връзка с провеждаща се акция на Специализираната прокуратура за разследване на организирана престъпна група за данъчни престъпления.”Акцията се провежда днес паралелно в Добрич, Варна и София. Арестуваните четирима души не са само от добруджанския град. Единият от тях има крупен бизнес в столицата\", посочи Гешев.По думите му действията са по разследване по досъдебно производство под надзора на Специализираната прокуратура.\"В акцията участват ДАНС, жандармерия и служители на ОД на МВР в Добрич. Досъдебното производство за организирана престъпна група е образувано в началото на годината. Става дума за данъчни престъпления. Най-късно утре четиримата ще бъдат привлечени като обвиняеми\", заяви Иван Гешев. ”Единият обвинен за ръководене на организирана престъпна група и четиримата като вероятни извършители на вторични престъпления – данъчни, с първоначална щета 300 000 лв. Възможно е нейният размер впоследствие да нарасне съществено след изготвяне на съответните експертизи\", каза зам.-главният прокурор. Той посочи, че лицето, което ръководи групата, \"В някаква степен е емблематично за град Добрич“, осъждан неведнъж за данъчни престъпления. На журналистически въпрос дали става дума за Антон Проданов, Иван Гешев каза: \"Така поставен въпросът, за него става въпрос“. ", "date": "2019.07.25", "title": "Обвиняват четирима души за укриване на данъци след акцията в Добрич, Варна и София"}
{"url": "https://www.novinite.bg/articles/178488/Kod-cherveno-v-Parij-Chakat-se-gradusi-do-42", "text": "В Париж и други части в Северна и Централна Северна Франция днес е обявен код червено за изключителни горещини, предаде ДПА.Рекордът за най-висока температура във френската столица от 40,4 градуса, отчетен през 1947 г., вероятно ще бъде счупен, прогнозира държавната метеорологична служба.От там очакват температури от 42-43 градуса в Париж, долината на река Лоара и в региона Шампан.Властите предупреждават гражданите да избягват спортуване и ненужни пътувания, съветват да се пие много вода, да се избягва алкохол и да проверяват как се чувстват възрастни роднини и съседи.Миналата нощ вероятно беше най-горещата във Франция, откакто се правят измервания, съобщи Метео Франс. Най-ниската средна нощна температура е била 21,4 градуса.", "date": "2019.07.25", "title": "Код червено в Париж: Чакат се градуси до 42°"}
{"url": "https://www.novinite.bg/articles/178457/Specprokuraturata-DANS-i-GDNP-razsledvat-grupa-za-danachni-prestapleniya", "text": "Специализираната прокуратура, ДАНС и ГДНП започнаха действия по разследване на организирана престъпна група за данъчни престъпления - избягване установяването и плащането на ДДС в особено големи размери, съобщиха от прокуратурата.Действията са на територията на София, Добрич и Варна. Извършват се претърсвания и изземвания на документи в офиси на търговски дружества, жилища и автомобили.Провеждат се разпити на свидетели.", "date": "2019.07.25", "title": "Спецпрокуратурата, ДАНС и ГДНП разследват група за данъчни престъпления"}
{"url": "https://www.novinite.bg/articles/178455/MON-predlaga-uchitelite-svobodno-da-planirat-rabotata-si-v-klas", "text": "Министерството на образованието и науката (МОН) предлага промяна на наредбите за общообразователната и профилираната подготовка, с която делегира повече самостоятелност на учителите при методическото планиране и преподаването според възможностите на учениците в класа.\"Това е целта на предвиденото отпадане на формалната структура на годишното тематично разпределение. Отпадат и изискванията за заверката му при преструктуриране\", се казва в съобщение на МОН.\"На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост\", са мотивите за предложените изменения.Проектът е изготвен в резултат на срещи с колективите на различни видове училища и след дискусии с регионалните управления на образованието за необходимостта от отпадане на административната тежест. ", "date": "2019.07.25", "title": "МОН предлага учителите свободно да планират работата си в клас"}
{"url": "https://www.novinite.bg/articles/178450/Parvi-sluchaj-na-afrikanska-chuma-pri-diva-svinya-i-v-obshtina-Lom", "text": "Първи случай на африканска чума при дива свиня и в община Лом. Животното е намерено мъртво от рибари.Междувременно жители на монтанското село Комощица сами решиха да пазят прасетата си от болетта. В селото е създаден пропускателен пункт за дезинфекция и организация никой да не доближава домашните животни. Хората се надяват така да спасят животните си.", "date": "2019.07.25", "title": "Първи случай на африканска чума при дива свиня и в община Лом"}
{"url": "https://www.novinite.bg/articles/178454/Na-29-yuli-prodajbata-na-e-vinetki-shte-bade-zatrudnena-poradi-planirani-softuerni-aktualizacii", "text": "От 17 до 23 часа на 29 юли 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно. Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.25", "title": "На 29 юли продажбата на е-винетки ще бъде затруднена поради планирани  софтуерни актуализации"}
{"url": "https://www.novinite.bg/articles/178451/Puskat-dvijenieto-po-naj-novata-otsechka-na-AM-Struma-v-posoka-Sofiya", "text": "Пускат движението по най-новата отсечка на магистрала \"Струма\" в посока София. Трасето беше открито само преди два месеца. От фирмата строител уверяват, че става дума за планирани, а не за аварийни ремонти.Следващата седмица този няколко километров участък на \"Струма\" ще бъде затворен отново, но този път платното в посока граничен пункт  „Кулата”.", "date": "2019.07.25", "title": "Пускат движението по най-новата отсечка на АМ \"Струма\" в посока София"}
{"url": "https://www.novinite.bg/articles/178462/Majkata-na-Banev-Razprodavat-biznesa-ni-dokato-Nikolaj-e-v-aresta", "text": "Ако непредубеден човек се запознае с материалите по делото, което водят семейство Баневи за собствеността на къмпинг „Каваци“ в Созопол ще помисли, че те или са най-големите глупаци на света, или са жертва на измама за десетки милиони.В редакцията на Флагман.бг дойде Мария Банева, майката на Николай Банев. Тя бе придружавана от адвокат Мирослав Стойков, за да алармират, че докато Николай Банев е в ареста, а Евгения Банева се лекува, се прави опит да им бъде разграбен бизнеса. С оглед на документите, които ни представиха, може и да имат основание.Общоизвестен факт е, че от три години фирмата на Николай и Евгения Баневи – „Хелио Тур-с“ АД води спорове за собствеността с никому неизвестната „Джи енд джи 90“ ЕООД на Георги Димитров Дамянов.Според Баневи – Дамянов е подставено лице, защото без никаква бизнес история идва от Добринище и се представя за крупен предприемач, който е готов да инвестира милиони в емблематичния къмпинг в Созопол. Те подозират, че зад Дамянов стои Димитър Спасов, известен с прозвището Митко Каратиста, но конкретни доказателства за връзка между двамата все още няма, освен договора за охрана, който „Джи енд джи-90“ ЕООД е сключила с фирмата на Спасов – „Делта гард“. Именно „Делта гард“ изгони Баневи от комплекса през 2017 година. До този момент бе известна малка част от спора по делото. От една страна „Джи енд джи-90“ ЕООД претендираше, че е новият собственик на къмпинг „Каваци“ на базата на предварителен договор, а от друга – семейство Баневи твърдеше, че бившият им управител Зорница Илиева е надвишила правомощията си и неправомерно е подписала този договор, който те считат за несъстоятелен.По случая има и решение на Бургаския окръжен съд, който обявява предварителния договор за окончателен. Решението не е влязло в сила и се обжалва в Апелативния съд в Бургас, но именно то извади публично смущаващи обстоятелства, около спора за златните 40 дка на брега на морето.Най-спорен е предварителният договор за продажба на къмпинга. Според него „Хелио тур-с“ АД се задължава да продаде 40-те дка, с хотел, собствена инфраструктура, 150 бунгала, заведения и помощни сгради за…10 хил. лева.5 хил. лева „на ръка\", получени още на 7 април 2016 година и останалите при сключването на окончателния договор, който е трябвало да бъде финализиран на 21 април същата година. Документите са подписани от бившия служител на Баневи – Зорница Илиева и вероятно договорът е щял да бъде финализиран, ако правомощията ѝ не са били прекратени преждевременно.Година по-късно „Хелио тур-С“ АД, представлявано от Евгения Банева, е получило искова молба от „Джи енд джи-90“ ЕООД с настояване да се финализира договора за продажба на къмпинга. Т.е. – да се доплатят останалите 5 хил.лева и смени собственост.Според Евгения Банева, за да се извършва сделка с продажба на имоти, следва да има решение на Съвета на директорите, а такова липсва. Зорница Илиева е нямала мандат да представлява дружеството в подобна разпоредителна сделка.По делото лъсва и друга интересна подробност – Зорница Илиева е подписала запис на заповед, с която е задлъжняла с 1 млн.лева към „Джи енд джи“ ЕООД.Според адвокатите на семейство Баневи, не е изключено това да е гаранция, че тя ще изпълни конкретен ангажимент, но това са само догадки.Още по-абсурдното е, че до сключването на окончателния договор, къмпингът е предаден във владението на бъдещия наемател срещу годишен наем на потенциалния купувач от 30 хил.лева – три пъти повече от продажната цена, като извършените подобрения трябвало да бъдат приспаднати от наема. Така за 2016 година наемателят и бъдещ купувач е трябвало да плати само 6 хли.лева, тъй като претендира, че е извършил ремонти за 24 хил. лева.По делото е приложен и още един анекс, подписан от Евгения Банева на 13 ноември 2017 година, когато скандалът бе избухнал и на цяла България стана известно, че Баневи са на път да загубят „Каваците“. Ако се вярва на този анекс Банева е декларирала, че приема изцяло клаузите в предварителния договор и потвърждава действията на Зорница Илиева.Според Евгения Банева този анекс е фалшив и за нищо на света не би го подписала. Тя е убедена, че става въпрос за пренасяне и апликация на подписа ѝ. Експертизата по делото обаче не е установило признаци на фалшификация, заради което на първа инстанция се приема становището на вещото лице.В Окръжния съд в Бургас са разпитани и много свидетели. Зорница Илиева твърди, че през 2016 година, било взето решение за продажба на къмпинга, били водени разговори с „роднина на Жорж Ганчев“ и бизнесменът Стефан Шарлопов, който днес е покойник.Те обаче се притеснили, че имотът имал много тежести, което е факт, защото само дълговете към Община Созопол са за половин милион лева.Според Зорница Илиева така се стигнало до продажбата на Георги Дамянов, който единствен изявил реален интерес към „Каваците“.През цялото време Илиева говори, че дружеството имало дългове между 1 и 1,5 млн.лева, които изглежда новият собственик трябвало да изчисти, което е необяснимо, защото се продава земята, не фирмата, а дълговете остават за юридическото лице.Адвокатите на „Джи енд джи-90“ ЕООД изтъкват, че при определянето на стойността на имотите са отчетени редица обстоятелства – това, че става въпрос за сгради и бунгала, които са строени преди 50 години. Освен това цената била такава, каквато я изисква пазарът, а в случая нямало особен интерес, защото освен тежестите, се водили и няколко дела за възстановяване на собственост на част от къмпинга.При всички положения продажбата на 40 дка на брега на морето на цената на кола на старо, изглежда безкрайно необичайна, а по делото има редица съмнителни обстоятелства.", "date": "2019.07.25", "title": "Майката на Банев: Разпродават бизнеса ни, докато Николай е в ареста"}
{"url": "https://www.novinite.bg/articles/178461/Donor-spasi-jivota-na-dvama-s-babrechna-nedostatachnost", "text": "Лекарите от УМБАЛ \"Александровска\" извършиха успешно трансплантации от донор.Мъж на 67 години от Велико Търново, изпаднал в мозъчна смърт вследствие на мозъчна хеморагия, даде шанс за живот на двама пациенти с хронична бъбречна недостатъчност, съобщиха от болницата.Трансплантирани са 62-годишна жена от Варна, която е на перитонеална диализа от 8 години, и 51-годишен мъж от с. Покровник, общ. Благоевград, който провежда диализно лечение повече от 3 години.За трансплантирания мъж това е трети шанс да получи бъбрек, след като първите два пъти, в които е бил поканен, не се е стигнало да интервенция поради проблеми от страна на сърдечносъдовата система.В момента двамата трансплантирани са в стабилно общо състояние и се възстановяват в Клиниката по анестезиология и интензивно лечение на болницата.Белият и черният дроб на донора са взети от екип от Германия, като белият дроб ще бъде трансплантиран в Хановер, а черният дроб в Берлин.", "date": "2019.07.25", "title": "Донор спаси живота на двама с бъбречна недостатъчност"}
{"url": "https://www.novinite.bg/articles/178448/Predimno-slanchevo", "text": "Днес ще бъде предимно слънчево, след обяд над северните и планинските райони ще се развива купеста облачност и на отделни места там ще превали. Ще е почти тихо. Температурите слабо ще се повишат и максималните ще бъдат между 28° и 33°, в София - около 28°.В планините ще преобладава слънчево време, след обяд с развитие на купеста облачност, но само на изолирани места ще превали. Ще духа слаб, по билата умерен северозападен вятър. Максимална температура на височина 1200 метра около 22°, на 2000 метра – около 14°.По Черноморието ще бъде предимно слънчево. През деня вятърът постепенно ще се ориентира от югоизток и ще е слаб до умерен. Максимални температури на въздуха: 27-29°. Температурата на морската вода е 25-27°. Вълнението на морето ще бъде 1-2 бала.", "date": "2019.07.25", "title": "Предимно слънчево"}
{"url": "https://www.novinite.bg/articles/178465/Razsledvaneto-na-jp-incidenti-minava-na-pryako-podchinenie-na-Ministerski-savet", "text": "Народното събрание прие окончателно промените в Закона за железопътния транспорт. Звеното за разследване на железопътни инциденти ще бъде на пряко подчинение на Министерския съвет, предава БНР.С промените в Закона за железопътния транспорт се гарантира независимостта на органа за разследване на железопътни произшествия и инциденти спрямо оператора на инфраструктурата. С това държавата ни ще изпълни препоръката на Европейската комисия, както и ще предотврати риска да бъде осъдена пред Съда на ЕС, след предявена искова молба. С измененията в Закона срещу изпирането на пари, внесени от Министерски съвет, се включват нови категории задължени лица, а именно такива, които съхраняват, търгуват или действат като посредници в търговията с произведения на изкуството при сделки над 10 000 евро, включително когато това се извършва от художествени галерии и аукционни къщи.В програмата е предвидено и разисквания по питане на левицата към здравния министър Кирил Ананиев относно политиката на ведомството за кадровото обезпечение с медицински специалисти.", "date": "2019.07.25", "title": "Разследването на жп инциденти минава на пряко подчинение на Министерски съвет"}
{"url": "https://www.novinite.bg/articles/178471/Fandakova-Prez-celiya-yuni-sme-dishali-chist-vazduh", "text": "За месец юни всички ние сме дишали чист въздух през цялото време. Това каза кметът на София Йорданка Фандъкова по време на заседание на Столичния общински съвет.\"Днес Общинският съвет приема нашето предложение за въвеждането на нова програма за монтирането на филтри, които да бъдат предоставени на домакинства, които не могат да бъдат включени в големите проекти за подмяна на отоплителни те инсталации на дърва и въглища\", каза Фандъкова и добави, че програмата е нейно предложение и е за 3 години. \"3-годишна програма за монтирането на 2000 филтри в сгради, които не попадат в обхвата на двата проекта, с които може да заменим отоплителни те инсталации на 20 000 домакинства\", поясни тя. Фандъкова добави, че това една от повече от 100 мерки, които изпълняват, както възможност да реагират по-бързо при прогноза за замърсяване на въздуха с въвеждането на допълнителните краткосрочни мерки, например зеленият билет.\"Конкретно зеленият билет, който ще може да налага да се въвежда не след 2 дни, както беше досега, а след 1 ден\", поясни тя и добави, че последните години работят активно за подобряване качеството на въздуха. \"Резултатите са факт. Имам данни от Изпълнителната агенция по околна среда, които показват устойчива тенденция за намаляване на дните с превишения. Показват, че за първото шестмесечие на 2019 г. броят на превишенията е намалял с 36% спрямо първото шестмесечие на 2018 г. Спрямо 2017 г. регистрираните превишения са 2,5 пъти по-малко за първото шестмесечие\", каза Фандъкова.Тя добави, че само за месец юни има само един ден превишение само в една станция. \"За месец юни всички ние сме дишали чист въздух през цялото време. Основният замърсител е отоплението на твърдо битово гориво, защото сериозните превишения са през зимата\", коментира тя. Добави, че усилията на Столична община са насочени към този проблем и благодари на Министерството на околната среда и водите.\" Народното събрание промени закона за качеството на въздуха и възложи на Министерството на околната среда и водите разработването на наредба за определянето на стандарти за качеството на дървата и въглищата. Тази наредба вече е факт\", заяви Фандъкова.Кметът на София Йорданка Фандъкова коментира и изграждането на детска градина и училище в кв. \"Манастирски ливади\". \"Прие се докладът за предоставянето от страна на Министерството на културата терена, който принадлежи на фонда за построяването на училище и детска градина в кв.\" Манастирски ливади\" - запад\", каза Фандъкова.Тя благодари на Боил Банов за помощта му за преодоляване на административните пречки.\"Първата стъпка е да получим терена. Веднага след това имаме готовност да започнем проектирането на детската градина и училището\", заяви тя, като добави, че пари за подобна дейност винаги ще се намират. Фандъкова каза, че предложението им е средствата да бъдат от общинския бюджет. ", "date": "2019.07.25", "title": "Фандъкова: През целия юни сме дишали чист въздух"}
{"url": "https://www.novinite.bg/articles/178453/Portest-i-kontraprotest-pred-VSS-zaradi-izbora-za-glaven-prokuror", "text": "Протест и контрапротест пред сградата на Висшия съдебен съвет, където се очаква да бъдат предложени още кандидатури за главен прокурор.Единият протест е организиран от партия „Демократична България” и е обявен срещу избирането на Иван Гешев за главен прокурор. Според тях той е „човекът на мафията”. След като кандидатурата му беше обявена, самият Гешев обяви, че очаква атаки именно от тази партия.", "date": "2019.07.25", "title": "Портест и контрапротест пред ВСС заради избора за главен прокурор"}
{"url": "https://www.novinite.bg/articles/178463/Ogranichavat-dvijenieto-po-patnata-vrazka-Sofiya-Plovdiv", "text": "\r\nДо 19:00 часа се ограничава движението по пътната връзка София-Пловдив на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности, съобщиха от Агенция \"Пътна инфраструктура\".\r\n\r\nНяма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север“ при км 126 и през с. Войводиново.\r\nПрез април бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно ще се ремонтират и останалите 3 пътни връзки - София-Пловдив, Бургас-Раковски и Раковски-Бургас.\r\nНеобходимо е шофьорите да карат внимателно, със съобразена скорост и да спазват пътната сигнализация.\r\n", "date": "2019.07.25", "title": "Ограничават движението по пътната връзка София-Пловдив"}
{"url": "https://www.novinite.bg/articles/178479/Darjavata-obmislya-regulaciya-za-elektricheskite-trotinetki", "text": "Държавна агенция „Безопасност на движението по пътищата“ предлага въвеждане на регулация за електрическите тротинетки в Закона за движение по пътищата и Закона за пътните превозни средства, съобщиха от Агенцията.Този тип превозни средства се разпространяват все повече в целия Европейски съюз, като нашата страна не е изключение. Няколко инцидента с тях показва категорична нужда от разработването на задължителни минимални правила за тяхното безопасно движение по пътищата. Подобно е и мнението на Европейската комисия, която счита, че въпросът с новият тип превозни средства е проблемен, като държавите членки следва да намерят решения и да предприемат мерки за безопасно движение на електрическите превозни средства.През последния месец ДАБДП направи преглед на европейския опит в тази посока. Подходът на страните членки е различен – в някои от тях, хората които използват това оборудване се предполага, че са пешеходци и им е позволено да се движат по тротоари и велосипедната инфраструктура, докато в други това е напълно забранено. Максимално разрешената скорост за тях също варира – между 18 (Белгия) до 20 км/ч (Франция, Германия). На места са въведени изисквания за регистрация, застраховка и задължителна минимална възраст на лицата, които ги управляват.С оглед липсата на единен чуждестранен подход и различната специфика в населените места, ДАБДП инициира серия от експертни обсъждания с представители на местната власт и отговорните институции. Държавната агенция счита, че въвеждането на регламент за ползването им в максимално кратки срокове е належащо, особено имайки предвид, че много деца и подрастващи ги използват.Следва да бъдат разписани явни правила за задължителните предпазни средства, които лицата, управляващи електрически тротинетки да носят. Също така, по каква инфраструктура да бъде разрешено използването на подобни ППС. Определяне и на максимална допустима скорост, като мнението на ДАБДП е, че тя не трябва да надхвърля 20 км/ч в градски условия. Чувствителна тема, която също следва да бъде обект на контрол, е минимална възраст за водачите на този тип превозни средства. Предложението на ДАБДП, което ще бъде обект на допълнително обсъждане, е тази възрастова граница да бъде 14 години с възможност за допълнително ограничаване на максимално допустимата скорост на движение на 12 км/ч до навършване на 16 г. Обект на дискусия ще бъде и дали е необходимо въвеждането на задължителна регистрация на електрическите тротинетки и застраховки за тях.", "date": "2019.07.25", "title": "Държавата обмисля регулация за електрическите тротинетки"}
{"url": "https://www.novinite.bg/articles/178452/Dneven-horoskop-za-chetvartak", "text": "Днес амбицията ще упражнява твърде голям контрол върху живота ви. Изкачването нагоре трябва да бъде вашият най-голям приоритет в момента - най-вече защото всички условия са перфектни, за да успеете!Днес сте силно привлечени от скандални хора и скандални активност, но по-късно ще разберете, че не ви е необходим скандал, за да бъдете истински щастливи. Имате нужда от по-дълбоки и по-смислени неща.Нуждаете се от повече романтика в живота си и не става дума само за любовната ви връзка, а за всеки аспект от живота ви. Имайте надежда за утре. Предстоят ви много по-хубави моменти. Вижте повече на: ", "date": "2019.07.25", "title": "Дневен хороскоп за четвъртък"}
{"url": "https://www.novinite.bg/articles/178482/BABH-potvardi-novi-ognishta-na-Afrikanska-chuma-pri-domashni-svine-v-oblastite-Pleven-i-Veliko-Tarnovo", "text": "Българската агенция по безопасност на храните (БАБХ) констатира две нови огнища в лични стопанства в град Искър, община Искър, област Плевен и в село Климентово, община Полски Тръмбеш, област Велико Търново, и в двете са отглеждани по близо 30 прасета. Взетите проби са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Общо до този момент огнищата при домашни свине са 21.", "date": "2019.07.25", "title": "БАБХ потвърди нови огнища на Африканска чума при домашни свине  в областите Плевен и Велико Търново"}
{"url": "https://www.novinite.bg/articles/178484/Deca-otkriha-choveshki-kosti-na-plaj-v-Kiten", "text": "Деца откриха кости на плаж \"Атлиман\" в Китен. Най-вероятно останките са човешки. По първоначални данни те са от покойници, погребани в старото гробище на Китен, информира Нова телевизия.Плаж \"Атлиман\" е един от най-посещаваните на южното ни Черноморие.", "date": "2019.07.25", "title": "Деца откриха човешки кости на плаж в Китен"}
{"url": "https://www.novinite.bg/articles/178475/EK-zavejda-delo-sreshtu-Balgariya-za-zamarsyavaneto-na-vazduha-v-rajona-na-Galabovo", "text": "Европейската комисия (ЕК) прие решение за завеждане на дело срещу България за превишаване на нормите за серен диоксид в района на Гълъбово. Проблемът с високи нива на серен диоксид в България съществува отдавна, основно във връзка с използването на въглища с високо съдържание на сяра от някои топлоелектрически централи.От 2007 г. България, като държава член на ЕС, е задължена да постигне и спазва неговите норми за качество на въздуха. Поради непостигането на изискванията за нивата на серен диоксид през 2009 г. ЕК стартира наказателна процедура срещу страната ни, като по това време проблемните райони са три – Перник, Гълъбово и Димитровград.В резултат на предприетите от държавата и от собствениците на големи горивни инсталации (ГГИ) мерки през последните години е налице значително намаляване на общите емисии на вредни вещества и в частност на серен диоксид – от 715 358 до 48 567 тона спрямо 2007 г. Вследствие на това към момента Гълъбово е единствената община, в която продължава да има проблеми с постигане на европейските изисквания за съдържание на серни оксиди в атмосферния въздух. Основната причина за проблемите с постигането на нормите за серен диоксид в град Гълъбово е исторически наследената концентрация на четири ГГИ, разположени на малка площ във въгледобивния басейн „Марица Изток“.  Това, освен че води до сумарното изпускане на сравнително големи количества серен диоксид, затруднява значително както определянето на конкретния причинител на всеки отделен епизод на замърсяване, така и степента, в която всяка централа влияе върху качеството на въздуха в Гълъбово.Трябва да бъде подчертано, че централите в басейна „Марица Изток“ съгласно данните от техните системи за автоматични измервания спазват изискванията на европейското законодателство и нормите, определени в техните комплексни разрешителни.  Централите имат значителен принос към общото количество електрическа енергия, което се произвежда в страната (между 45 и 60% в зависимост от сезона).Независимо от посочените проблеми и с оглед постигане на необходимото качество на въздуха от страна на Министерството на околната среда и водите са предприети действия с цел намаляване на нивата на серен диоксид в атмосферния въздух в Гълъбово. В Програмата на правителството е залегнала Мярка 572: Усъвършенстване/надграждане на вече съществуващата Система за ранно предупреждение (СРП) за прогнозиране на наднормено замърсяване на приземния атмосферен слой със серен диоксид в района на Старозагорска област, която да бъде в състояние да прогнозира възможни превишения на нормите и да предлага намаляване на емисиите от всяка централа в енергийния басейн „Марица Изток“.За изпълнение на мярката е разработен проект „Усъвършенстване/надграждане на вече съществуващата Система за ранно предупреждение (СРП) за прогнозиране на наднормено замърсяване на приземния атмосферен слой със серен диоксид в района на Старозагорска област“, с който се предлагат варианти за намаляване на емисиите от всеки ТЕЦ.  В проекта активно участват Националният институт за метеорология и хидрология, операторите на четирите централи от басейна „Марица Изток“, Националната електрическа компания и Електроенергийният системен оператор. Мярката е изпълнена и системата за ранно предизвестяване е въведена в експлоатация от 26 март 2019 г.В резултат на предприетите мерки през настоящата година се наблюдава значително намаляване на броя на превишенията на средночасовите норми за серен диоксид, регистрирани в Гълъбово. От началото на годината досега те са само 19. За сведение – през същия период на 2018 г. превишенията на средночасовата норма са били 46.С настоящото решение на ЕК се цели да бъде установено нарушението от Съда на Европейския съюз, без да се налагат финансови санкции срещу България.Освен спрямо България, днес ЕК взе решение за завеждане на дело пред Съда на ЕС и срещу Испания, но за системното нарушаване на правото на Съюза за пределните стойности за азотен диоксид. Комисията предприе наказателни мерки в областта на качеството на атмосферния въздух и срещу Хърватска, Полша, Румъния и Гърция. През май 2018 г. заради непостигане на нормите за качество на въздуха ЕК изпрати на съд още 6 държави –Франция, Германия, Унгария, Италия, Румъния и Великобритания.", "date": "2019.07.25", "title": "ЕК завежда дело срещу България за замърсяването на въздуха в района на Гълъбово"}
{"url": "https://www.novinite.bg/articles/178490/Dve-katastrofi-zatrudniha-dvijenieto-po-AM-Trakiya", "text": "Две катастрофи затрудниха движението по АМ „Тракия”. Първият инцидент е станал на 112-ия км от аутобана. Камион е преминал през насрещното, излязъл е от пътя и се е преобърнал в канавката.Вторият инцидент е станал на 63-ия км в посока София. Ударили са се товарен и лек автомобил. Няма пострадали, само нанесени материални щети. Движението в участъка се осъществява само в едната лента. На място има екипи на \"Пътна полиция\", които регулират трафика.", "date": "2019.07.25", "title": "Две катастрофи затрудниха движението по АМ „Тракия”"}
{"url": "https://www.novinite.bg/articles/178449/Ninova-za-skandala-s-NAP-Upravlyavashtite-da-priznayat-problema-i-da-se-nabelejat-konkretni-merki", "text": "\"Пробивът в системата на НАП е огромен проблем. Над 2 милиарда лв. се изхарчиха за електронно правителство, а резултатът не е нулев, а под нулата – сринати митници, система на НАП, Търговски регистър, ГРАО, ЦИК, Народно събрание, Министерство на правосъдието. Не остана несрината система.\" Това заяви пред БТВ лидерът на БСП Корнелия Нинова. Според нея 2 милиарда лева са хвърлени на вятъра.\"Некадърно свършена работа и може би корупционно свършена. Правителството генерира нестабилност и несигурност. Отново имаше информация, че Фолксваген не предпочитат България за нов завод – как да дойдат инвеститори при тази среда в България. Нека да се вслушаме в експертите. Това е опасност. Личните ни данни са на показ\", отбеляза Корнелия Нинова и предупреди, че това е до живот, защото не може да се смени ЕГН-то. \"Реакцията на правителството е абсолютно неадекватна. И другаде се случват такива неща, но няма случай данните на 5 милиона души да са публични. CNN написаха „Цяла нация е хакната”.Не може в тази криза да излезеш и да говориш вицове и лакардии- как имаме много добри хакери, защото ни е добро образованието. Това е безотговорно. Борисов се е скрил от няколко дни. Премиерът се крие в критични ситуации. За мен реакцията трябва да е друга – трябваше да се излезе и да се признае кризата, както и да се обявят конкретни мерки\", коментира председателят на БСП. Нинова изтъкна казаното от специалистите, че може да се посегне на банковите ни сметки и може да се вземе кредит с тези данни, да се прехвърли имот, да се теглят пари. \"Вместо да излязат и да кажат- имаме проблем, решаваме го с общи усилия, те се скриват и казват, че опозицията е виновна и че плаши народа. Това е безотговорно към 5 милиона българи\", така критикува реакцията на управляващите Корнелия Нинова. Сделката за Ф16 е твърде скъпа за възможностите на България „Крайният вариант за сделката за изтребителите се разграничава от мандата, който имаме ние, даден ни от Националния съвет на партията и от решението на парламента. Партията има решение за модернизация до 2 % от БВП.Има нужда от модернизация, но крайният договор много надвишава тази цена. Сделката е твърде скъпа за възможностите на България\"- коментира лидерът на левицата другата актуална тема за закупуването на самолетите Ф16. Нинова обърна внимание, че според военно-техническата експертиза, в крайния вариант тези самолети не са окончателно оборудвани. Тя допусна, че вероятно, за да се свали цената, правителството се е лишило от брой ракети, брой пилоти, които трябва да се обучат. \"Имаме аргумент и за общоевропейските ни интереси – за обща европейска армия и отбрана, а правителството на Борисов даде съгласие да има такава.Изведнъж европейските ни партньори бяха отхвърлени. Взима се нов дълг, за да се платят самолетите. Обикновено, когато няма аргументи, Борисов постъпва лековато.Той каза, че не иска да оставя дългове на следващите и затова плаща накуп. Но той оставя дългове на целия български народ като взе заем. Този дълг ще го плаща народът, а не той лично. Това е против българския интерес”, категорична бе Нинова. Непостоянството в политиката е много опасно. Това е несигурност „Получих отговор от ЕК, в който се казва, че нашото писмо относно финансирането на партиите ще бъде разгледано от еврокомисаря по правосъдие Вера Юрова и в най-кратки срокове ще има реакция от ЕК. Европейската практика в последните години е да се ограничава финансирането от фирми, за да се изсветляват партиите и затова се прибягва към държавно финансиране\", заяви Корнелия Нинова по въпроса за финансирането и субсидиите на партиите. Тя отбеляза, че управляващите в България направиха стъпка назад от тази добра европейска практика, връщайки финансирането на юридически и физически лица и то без ограничения. \"Всеки може да финансира партиите .Без ограничение на външните юридически лица – всякакви фондации могат да спонсорират партиите. Без критерии на какво трябва да отговарят тези фирми. Политическият живот на България става отворен двор да всякакви влияния – политически, геополитически, религиозни. Това е отречена навсякъде в Европа практика\", допълни председателят на БСП. Нинова увери, че БСП ще намери начин да се финансира. \"Субсидията е изхарчена за партийна дейност. Всеки лев, който е изхарчен, се знае за какво е. Ние не сме ГЕРБ, които си държат парите на влог, за да печелят от лихви. Имаме над двеста офиса в страната – те трябва да се подържат, имаме режийни разходи - конгреси, Бузлуджа, както и предизборни кампании. Парите не се дават на партиите, за да се държат на влог. От ГЕРБ държат техните пари на влог вероятно, защото черпят финансиране по друг начин и държат субсидията за лихви. Миналата седмица върнахме първата вноска от субсидията от около 800 хиляди лв.\", каза Корнелия Нинова.\"Непостоянството в политиката е много опасно нещо – за икономическия, социалния и политическия живот в страната. Само преди 4-5 месеца приехме да има машинно гласуване. Само три месеца след това махнаха машинното гласуване. Две седмици по-късно връщат машинното гласуване за парламентарните избори. Така не се прави политика и не се управлява държава. Не може един ден напред, друг назад. Това е несигурност\", заяви лидерът на БСП. Тя не приема аргумента на ГЕРБ, че машинното гласуване било скъпо.\"На президентски, европейски и парламентарни не е скъпо, а на местни е скъпо. Причината е, че наистина ги е страх за резултатите на местните избори. Видяха резултатите от европейските избори – макар и да победиха.Видяха, че губят подкрепа в големите градове. В над 60 общини БСП е първа сила, при положение, че сега имаме 30-40 кмета. В над 120 градове отиваме на балотаж с ГЕРБ с разлика от стотина гласа. Това ги е шокирало и предприеха мерки това да не се случи на местните избори. Мерките са две : ще ги убием финансово като спрем  субсидията и ще махнем машинното гласуване, за да можем отново да подправяме протоколите\", разкри замисъла на управляващите Корнелия Нинова.", "date": "2019.07.25", "title": "Нинова за скандала с НАП: Управляващите да признаят проблема и да се набележат конкретни мерки"}
{"url": "https://www.novinite.bg/articles/178477/Puskat-zelen-bilet-v-Sofiya-den-po-rano", "text": "\r\nСтоличната община пуска „зелен билет“ на стойност 1 лв. за целия градски транспорт при отчитане на един ден замърсен въздух. До момента документът, се пускаше след реализирано превишение на фини прахови частици (ФПЧ) в два последователни дни. Новата мярка е по предложение на кмета на София и бе приета на заседание на Столичния общински съвет в четвъртък.\r\n\r\nКметството въвежда и специални мерки за ограничаване на замърсяването от битовото отопление с монтирането на 2000 филтри на комини в следващите три години. „До края на годината ще монтираме още 150 филтъра в районите „Красна поляна“ и „Слатина“. 1850 филтъра ще бъдат поставени в следващите 3 години. Поставянето на филтрите е допълваща мярка към ограничаване на замърсяването от отоплението на въглища и дърва“, обясни Фандъкова и посочи, че 55 хил. домакинства в столицата се отопляват на дърва и въглища. Тя припомни, че общината е осигурила и средства за безплатна подмяна на старите печки на 20 000 домакинства със средства от Оперативна програма „Околна среда“ и „Лайф“ на ЕК.\r\nВ програмата за безплатен монтаж на филтри ще бъдат включени тези семейства, които не могат да бъдат финансирани по оперативните програми и са с ниски доходи. „Предимството на филтрите е, че се монтират бързо, имат ниски оперативни разходи и незабавен ефект – над 80% намаляване на емисиите на фини прахови частици“, каза Фандъкова.\r\nТя изтъкна още, че в момента се монтират и 22 сензора, които ще измерват качеството на въздуха. До края на годината първата общинска мрежа за измерване ще е работи и данните й ще са достъпни в реално време и през мобилно приложение.\r\nФандъкова отчете, че дните със замърсен въздух намаляват позовайки се на данните от националната мониторингова система показват. „С 1/3 е намалял броя на превишенията за първите 6-месеца на 2019 г. спрямо същия период на 2018 г. За цялата 2018 г. данните показват 17% по-малко превишения на ФПЧ на годишна база спрямо 2017 г. Въпреки положителната тенденцията, замърсяването с ФПЧ продължава да е сериозен проблем особено през зимните месеци. Затова работата по намаляване на замърсяването и от битовото отопление, и от транспорта, продължава“, заключи Фандъкова.\r\n", "date": "2019.07.25", "title": "Пускат „зелен билет“ в София ден по-рано"}
{"url": "https://www.novinite.bg/articles/178478/Planirano-e-podobryavane-na-otvodnitelnata-sistema-na-Veliko-Tarnovo-s-vtoriya-voden-cikal", "text": "Община Велико Търново планира подобряване на отводнителната система на града с реализацията на проекта за втори воден цикъл. Това обяви по време на днешното заседание на Великотърновски общински съвет кметът Даниел Панов. Инвестиционното намерение ще позволи и увеличаване на капацитета на мрежата във високите части на Велико Търново, което е от особено значение за събирането на дъждовните води при проливни валежи. Даниел Панов поясни още, че нов колектор ще бъде изграден и под булевард „България“, чието преасфалтиране е част от одобрения по оперативна програма „Региони в растеж“ проект за интегриран градски транспорт.Това също ще подобри отводняването и ще ограничи събирането на вода в централната част на града при обилни дъждове. Вече има процедура за прединвестиционно проучване за обновяване на ВиК- инфраструктурата във Велико Търново и региона, а възложител е Министерството на регионалното развитие и благоустройството. Добрата новина за възможностите за финансиране на втория воден цикъл на Велико Търново обяви регионалният министър Петя Аврамова при последното си посещение в старопрестолния град. Пред кмета Даниел Панов министър Аврамова поясни, че консолидацията на ВиК-дружествата на областно ниво е дало възможност за стартиране на процедурите. В настоящия програмен период именно водните асоциации са бенефициенти по оперативна програма „Околна среда“, що се касае до ВиК-инфраструктура – за нейното обновяване, доизграждане и други мерки по водоснабдителните и канализационните мрежи. Сред готовите проекти в региона е и този на Община Велико Търново за втори воден цикъл. Даниел Панов припомни, че и през юни, и през юли само за броени дни са паднали количества дъждове, които превишават както средномесечните норми, така и стойностите, определени от застрахователите за критично положение и наводнение. „Когато е правена канализацията, тя не е била предвидена за подобни количества дъждове.Цялостната й реконструкция е свързана с много средства, затова проучваме всяка възможност за финансиране и за поетапно обновяване на отводнителните мрежи“, подчерта Даниел Панов.", "date": "2019.07.25", "title": "Планирано e подобряване на отводнителната система на Велико Търново с втория воден цикъл"}
{"url": "https://www.novinite.bg/articles/178456/BSP-nastoya-za-izslushvane-na-Donchev-i-Taneva-zaradi-Afrikanskata-chuma", "text": "Парламентарната група на „БСП за България“ настоя в парламента да бъдат изслушани вицепремиерът Томислав Дончев и министърът на земеделието, храните и горите Десислава Танева заради разпространението на Африканската чума по свинете (АЧС), съобщава БГНЕС.Според левицата Томислав Дончев, като оглавяващ Централния епизоотичен съвет към Министерски съвет и Десислава Танева, като ресорен министър, трябва да обяснят пред депутатите какви мерки са взели отговорните институции за ограничаване на разпространението на вируса.Заради разрастващите се огнища на болестта, която не е опасна за хората, но те могат да бъдат нейни приносители, вече са обявени бедствени положения на територията на няколко области, а заразените животни се евтаназират. ", "date": "2019.07.25", "title": "БСП настоя за изслушване на Дончев и Танева заради Африканската чума"}
{"url": "https://www.novinite.bg/articles/178458/SDS-Balgarskoto-svinevadstvo-e-izpraveno-pred-ikonomicheski-kolaps", "text": "Българското свиневъдство е изправено пред икономически колапс, заявиха в позиция от СДС.От партията са категорични, че са нужни незабавни мерки за ограничаване на болестта африканска чума по свинете. Според СДС още преди година държавата е закъсняла с мерките за ограничаване на заболяването, а бутафорната ограда не е свършила работа.„На борбата с тази болест се разчита на служители от средния ешелон“, коментират от СДС. Те недоумяват как говорител по въпроса с африканската чума е началник на отдел в БАБХ, а не някой от Централния епизоотичен съвет- вицепремиерът Томислав Дончев, земеделският министър Десислава Танева или директорът на агенцията по безопасност на храните Дамян Илиев. Членове на съвета са и други министри от кабинета.", "date": "2019.07.25", "title": "СДС: Българското свиневъдство е изправено пред икономически колапс"}
{"url": "https://www.novinite.bg/articles/178468/Upravlyavashti-i-opozicioneri-se-skaraha-zaradi-afrikanskata-chuma", "text": "\r\nУправляващите и част от опозицията влязоха в задочен спор дали са адекватни мерките на държавата за справяне с африканската чума по свинете (АЧС). От БСП настояха министърът на земедението Десислава Танева и вицепремиерът Томислав Дончев да бъдат изслушани в пленарната зала, това обаче не се случи. ГЕРБ отказват коментар за кризата с чумата, но от \"Обединени патриоти\" нарекоха мерките на властта адекватни, макар че признаха, че някои са закъснели.Депутатът и член на земеделската комисия Александър Сабанов призна, че опасност за отрасъла има. \"Има голяма опасност България да загуби индрустриалното свинепроизводство. Най-малкото заради факта, че 40 дни се дава карантина след унищожаване на популацията, която е във фермата. Никой няма да си позволи след 40 дена да започне да зарежда наново прасета. От захождането до прасето до готов продукт за стокилограмово прасе са необходими 9 месеца\", предупреди депутатът.БСП и ДПС пък остро разкритикуваха действията на властта. Според опозицията мерките са били недостатъчни. Бюрхан Абазов от ДПС коментира, че за да се реши проблема, трябва да се действа по чешкия модел – с въвеждане на почти военно положение. Пенчо Милков от БСП пък коментира, че при разпространението на африканската чума в Румъния властта у нас не е направила достатъчно, за да не допусне заразата у нас.  По неговите думи една еднометрова ограда няма как да се спре заболяването, както и било навременното затваряне на границата за свински продукти.\r\n", "date": "2019.07.25", "title": "Управляващи и опозиционери се скараха заради африканската чума"}
{"url": "https://www.novinite.bg/articles/178489/Otkriha-nad-500-hil-e-mail-adresi-s-paroli-v-izzetite-kompyutri-na-firmata-haknala-NAP", "text": "В рамките на деня са установени над 500 000 e-mail адреси с пароли в иззети от властите компютърни носители на фирмата, хакнала НАП, съобщи  зам.- главният прокурор Иван Гешев, предаде \"Фокус\". Имейлите са на популярен български сайт за електронна поща. \"Тоест, някой е хакнал пощенската платформа. Намерени са над 500 000 пароли, плюс съответните e-mail адреси. Факт е, че тази база данни е хакната. Факт е, че в тази база данни е извършено търсене. Факт е, че са отваряни определени пощи на определени хора. Факт е, че това най-малкото представлява нерегламентирана дейност“, каза Гешев.Той допълни, че действията на фирмата, хакнала сайта, са в противоречие със закона, а търговската дейност е била използвана, за да бъде атакувана държавата. Предстои да бъде доказана основната дейност на фирмата, чийто собственик и служители са привлечени като обвиняеми, и най-вероятно ще се окаже киберрекет, посочи Гешев. ", "date": "2019.07.25", "title": "Откриха над 500 хил. e-mail адреси с пароли в иззетите компютри на фирмата хакнала НАП"}
{"url": "https://www.novinite.bg/articles/178460/Zdravniyat-ministar-razporedi-speshna-proverka-po-sluchaya-s-pochinaloto-dete-v-Pleven", "text": "Министърът на здравеопазването Кирил Ананиев назначи спешна проверка на случая с починалото дете в Плевен, съобщава Нова телевизия.На 10 юли семейството на малкия Александър се прибира от морето в Плевен и детето вдига температура, повръща и има стомашно-чревни проблеми. След консултации с личен лекар и след това в частна клиника е препоръчано домашно лечение. В продължение на 3 дни температурата на детето не спада и родителите са потърсили помощ в Университетската болница в Плевен.Въпреки усилията на лекарите детето умира. Семейстовото смята, че смъртта е следствие на немарливост от страна на лекарите и сестрите в болницата или на тяхното незнание, а адвокатът им е поискал ексхумация на детето, тъй като не му е направена аутопсия. От болницата пък твърдят, че детето е постъпило притех в много тежка чревна инфекция, силно обезводнено след като не е било лекувано 4 дни.", "date": "2019.07.25", "title": "Здравният министър разпореди спешна проверка по случая с починалото дете в Плевен"}
{"url": "https://www.novinite.bg/articles/178491/Avariral-tramvaj-blokira-za-kratko-centralo-krastovishte-v-Sofiya", "text": "Игнатиев\" и \"Раковска\" в ранния следобед. С помощта на друг трамвай авариралата мотрисата беше преместена. Образува се задръстване, предаде Булфото.", "date": "2019.07.25", "title": "Аварирал трамвай блокира за кратко централо кръстовище в София"}
{"url": "https://www.novinite.bg/articles/178480/Individualno-sporazumenie-na-vsyaka-partiya-ot-Obedineni-patrioti-s-GERB-predlaga-Karakachanov", "text": "Индивидуално споразумение между всяка от партиите на \"Обединените патриоти\" и ГЕРБ е вариант, по който да продължи подкрепата за съществуването на коалиционното правителство. Това каза вицепремиерът и лидер на ВМРО Красимир Каракачанов във връзка с вчерашната заявка, че така наречената малка коалиция вече не съществува. По думите на Каракачанов тази коалиция не съществува от няколко месеца. \"Няма диалог, има саботажи, има атаки от страна на един от лидерите в коалицията срещу останалите две политически формации. Има изказване на откровени лъжи и обидни квалификации. Така няма да продължава, аз в такава коалиция няма да участвам“, заяви той. На въпрос дали все пак няма шанс да се разберат партньорите, Каракачанов отговори: \"Ами, вие останахте ли с впечатление, че вчера г-н Сидеров има желание да се разбира с някой. И като го гледате от 4 месеца как сипе хули по отношение на мен и другия ми колега Симеонов, г-н Джамбазки, ВМРО, за какво разбиране става дума“", "date": "2019.07.25", "title": "Индивидуално споразумение на всяка партия от „Обединени патриоти“ с ГЕРБ, предлага Каракачанов"}
{"url": "https://www.novinite.bg/articles/178473/Magistrati-zad-Geshev-VSS-da-ne-se-poddava-na-nedopustimiya-natisk", "text": "Магистратите от Апелативна специализирана прокуратура и Специализираната прокуратура застанаха категорично зад номинацията на Иван Гешев за главен прокурор.Становището в негова подкрепа е подписано от прокурорите, следователите и съдебните служители, които работят там. То бе оповестено след протеста и контрапротеста пред ВСС по повод номинацията на Гешев за мястото на Сотир Цацаров.\"Иван Гешев е човекът, който наравно с нас отстоява позициите на прокуратурата в съдебната зала\", посочват магистратите.\"Призоваваме членовете на ВСС да не се поддават на недопустимия натиск от политически и икономически субекти\", се казва още в позицията. \"Внушенията, които се опитват да постигнат тези формирования, представляват намеса в независимостта на съдебната власт, заявяват още магистратите.Към момента зам.главният прокурор Иван Гешев остава единствената кандидатура за поста на обвинител номер едно.", "date": "2019.07.25", "title": "Магистрати зад Гешев: ВСС да не се поддава на недопустимия натиск"}
{"url": "https://www.novinite.bg/articles/178483/Karakachanov-Nad-815-mln-lv-sa-poharcheni-za-integraciya-na-romite-za-10-godini", "text": "Над 815,5 млн. лева от държавния бюджет и от външни фондове са похарчени за интеграцията на ромите за 10 години, а ефектът е нулев. Това каза вицепремиерът по обществения ред и сигурността и министър на отбраната Красимир Каракачанов на заседание на Националния съвет за сътрудничество по етническите и интеграционните въпроси. Той представи проекта на Концепцията за промени в политиката за интеграция на ромския етнос в България. Каракачанов уточни, че данните са за периода 2008-2018 г.Вицепремиерът Томислав Дончев, който е председател на Съвета, уточни, че няма публично финансиране за мерки, които имат етнически профил, съобщава БТА.„Ние дори не знаем етническия профил на ползвателите на мерките, финансирани със средствата от държавния бюджет и от Европейския социален фонд, защото българската администрация не събира данни за етническа принадлежност“, изтъкна Дончев и допълни, че в този смисъл сумата, посочена от вицепремиера Каракачанов, е обобщена за интеграционни мерки за групи със социални затруднения. Според Каракачанов досегашната интеграционна философия е сбъркана, защото било видимо, че мерките през неправителствени организации, медии и държавни институции не са довели до реална интеграция.Той подчерта, че законът трябва да бъде еднакъв за всички и изтъкна, че реалната интеграция означава тези хора да приемат, че в България има закони, Конституция и права на други граждани, както и че човешкият живот е ценност.По думите на Каракачанов досегашната философия е целяла \"да ни накара да свикнем с това, което се случва\". „Затова, според мен, една концепция, която би довела до реални мерки на държавните институции, ще е от полза за всички“, заяви вицепремиерът. ", "date": "2019.07.25", "title": "Каракачанов: Над 815 млн. лв. са похарчени за интеграция на ромите за 10 години"}
{"url": "https://www.novinite.bg/articles/178486/Korneliya-Ninova-G-n-Borisov-zashto-pravitelstvoto-ne-vze-merki-da-spre-chumata", "text": "Държавата се тресе от криза след криза. Къде се скри главният виновник? Да носиш отговорност за престъпното си безхаберие и крещяща некомпетентност не е като да режеш ленти. Г-н Борисов, излезте и отговорете на хората - защо по оценки на еврокомисаря и след наши многократни предупреждения, правителството не взе мерки да спре чумата по свинете? Това написа председателят на БСП Корнелия Нинова в социалната мрежа „Фейсбук“.„Защо след изхарчени милиарди за електронно правителство, личните данни на 5 млн. българи са публични и Вашето правителство застраши националната и европейската сигурност?Защо еднолично настояхте да платим скъпо и прескъпо накуп самолетите и кой ще ти плаща дълговете?Всички тези въпроси задавам в парламента и всички се връщат, защото “не били от компетентността на премиера”, отбелязва в съобщението си Нинова.  „Много е лесно да возиш в джипа си послушни министри и да разказваш вицове, трудно е да излезеш на дебат с опонента, а още по-трудно - да се изправиш пред народа си и да понесеш отговорност“, допълва още лидерът на левицата.", "date": "2019.07.25", "title": "Корнелия Нинова: Г-н Борисов, защо правителството не взе мерки да спре чумата?"}
{"url": "https://www.novinite.bg/articles/178459/Bez-nominaciya-za-nov-glaven-prokuror-zapochna-plenumat-na-VSS", "text": "Без номинация за нов главен прокурор започна пленумът на Висшия съдебен съвет (ВСС). Остава още едно заседание, на което министърът на правосъдието Данаил Кирилов може да предложи кандидатура.Преди дни прокурорската колегия на ВСС предложи Иван Гешев.В момента пред ВСС се провежда протест срещу кандидатурата на Гешев. Неколкостотин човека са блокирали улицата. Полиция пази реда.", "date": "2019.07.25", "title": "Без номинация за нов главен прокурор започна пленумът на ВСС"}
{"url": "https://www.novinite.bg/articles/178469/Karakachanov-predstavi-Koncepciyata-za-integraciya-na-ciganite", "text": "Концепцията беше обсъждана поне 6 месеца и бе изпратена за съгласуване и бележки от министерства, ангажирани с интеграцията на ромите. Съобразихме се с доста от бележките. Това заяви заместник министър-председателят по обществения ред и сигурността и министър на отбраната Красимир Каракачанов на представянето на Концепцията за промени в политиката за интеграция на циганския (ромския) етнос в РБ и мерките за реализацията им.\"Когато използвам думата \"циганин\" не дискриминирам никого. Голямата част от това население се самоопределят като такива\", уточни министърът.“Видно е от много години, че интеграцията на циганите не работи. Случва се дори обратното. Бедността, криминалните постъпки и неходенето на училище сред това население се увеличава. За 2018 година има 251 случая на нападение над полицейски служители. Над 90% от тях са извършени от населението на ромските гета”, разкри Каракачанов.\"Случаите, при които деца раждат деца се увеличават. Само преди няколко дни имаше новина за 38-годишна дама, родила 13 деца, от които 8 се отглеждат от държавата по домовете. Ражданията масово стават заради социалните помощи\", допълни министърът на отбраната.\"След толкова похарчени средства промяна в това отношение няма. Не успяхме да намерим пълния размер на средствата, похарчени за ромската интеграция за последните 10 години. Само справка от Държавния бюджет показва изразходени над 90 милиона\", каза още той.\"Битовата престъпност също се увеличава и води до напрежение по малките места и махали. Така повече не може да се продължава. Целта е държавата сега да намери реални мерки. Когато говорим за правата на гражданите, ние не се позоваваме на малцинствен произход, а на Конституцията\", завърши Красимир Каракачанов.", "date": "2019.07.25", "title": "Каракачанов представи Концепцията за интеграция на циганите"}
{"url": "https://www.novinite.bg/articles/178487/Prokurorite-vav-VSS-Nyama-da-se-poddadem-na-politicheski-natisk", "text": "С 11 гласа „за“ и нито един „против“ прокурорската колегия прие позиция по повод постъпила декларация и сигнал от Христо Иванов, председател на партия „Да, България“ с призив към членовете на ВСС да оттеглят номинацията на зам.-главния прокурор Иван Гешев за поста на главен прокурор, да образуват дисциплинарно производство срещу него и коментар на интервюто му пред БНТ. Както и по повод на получено отворено писмо от гражданско сдружение „Правосъдие за всеки“ също с искане да бъде оттеглена кандидатурата на Гешев и да бъде излъчена друга номинация.„Идеята на декларацията е да изразим позиция, която да даде отговор на постъпилите искания“, обясни пред прокурорската колегия главният прокурор Сотир Цацаров. Позицията на кадровиците на Темида е и по повод протеста пред сградата на ВСС. Той се проведе преди и по време на заседание на пленума на ВСС, трето поред, за издигането на кандидатура за главен прокурор и след това заседание на прокурорската колегия.„Декларацията на ПП „Да, България“, както и сигналът и отвореното писмо, представляват опит за целенасочена политическа намеса в процедурата за избор на главен прокурор, както и независимостта на съдебната власт. С тях, както и с организираните протести срещу конкретен кандидат, се нарушават точно тези демократични ценности и принципи на правовата държава, които тази политическа сила прокламира, че убедено защитава. Процедурата за избор на главен прокурор ще бъде проведена в пълно съответствие с изискванията на Конституцията и Закона за съдебната власт без членовете на прокурорската колегия да се поддават на опити за политически натиск и влияние, независимо дали те се осъществяват от управляващите или от опозицията в политическия живот на страната“, гласи текстът на позицията на прокурорската колегия.„Конкретен повод за тия искания е издигнатата кандидатура и интервюто. Без да коментирам въпросното интервю, моето мнение е, че каквото и да беше казал този кандидат, то нямаше да бъде прието от тази политическа сила и от нейния председател по съвсем обясними причини, защото очевидно този кандидат не съвпада с тяхното желание свързано с политически амбиции. С оглед на това, единственото, което ние казваме е, че ще спазим процедурата, единственото, което ние казваме е, че ще спазим конституцията и закона и че няма да се поддадем на каквито и да е опити за натиск и то не само от опозиционна политическа сила, за каквато се представя политическа партия „Да, България“, но и от всяка друга политическа сила, включително управляващите. Това е смисъла на тази декларация“, коментира преди гласуването на позицията Цацаров.", "date": "2019.07.25", "title": "Прокурорите във ВСС: Няма да се поддадем на политически натиск"}
{"url": "https://www.novinite.bg/articles/178470/Taneva-Novo-ognishte-na-chuma-e-otkrito-v-Montana", "text": "Вчера беше намерена нова умряла дива свиня в Монтана. По-късно днес ще бъде обявено новото огнище. Това каза министърът на земеделието, храните и горите Десислава Танева преди откриването на първата дискусия за новата Обща селскостопанска политика 2021-2027.\"Към днешна дата 19 са огнищата при домашната свиня, 20 са случаите при дивата свиня за тази година. От тези огнища, които са тип домашна свиня, два са промишлените свинекомплекси, останалото са лични дворове“, подчерта Танева.Тя добави, че ситуацията в страната вече не изисква превенция, а мерки за справяне със заболяването и затова те ще бъдат променени.\"Утре сутринта ще поканим председателите на ловните съюзи, сдружения и горските, за да ги запознаем с новите мерки, които ни бяха дадени като препоръки от двама експерти на Европейската комисията по здравеопазване, които вчера бяха на терен в огнищата в Северна България и Бръшлен. Те ще бъдат оформени в правила и заповеди. Ловните дружинки ще претърсят инфектираните зони, за да откриват трупове на дива свин, за да се намали популацията“, каза още тя и призова стопаните да разберат проблема и да не укриват прасетата си.Министърът увери още, че се упражнява стриктен контрол върху свинското, което отива в магазинната мрежа и припомни, че заразеното месо не е опасно за здравето на хората, но е пагубно за икономиката и индустриалното свиневъдство, което задоволява близо 50% от местното потребление на свинско.По отношение на искането на БСП да даде обяснение за болестта пред депутатите, Танева каза, че това е заиграване с проблема и призова политиците да не използват ситуацията за политически цели.", "date": "2019.07.25", "title": "Танева: Ново огнище на чума е открито в Монтана"}
