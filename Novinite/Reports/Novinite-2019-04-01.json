{"url": "https://www.novinite.bg/articles/173371/Biznesat-kam-Borisov-Sprete-smyanata-na-kasovite-aparati", "text": "Работодатели призоваха премиерът да се намеси в спора между тях и държавата относно промените в Наредба Н-18, за касовите апарати. Това става ясно от писмо до министър-председателя Бойко Борисов от ръководството на Българската стопанска камара (БСК), внесено днес в деловодствата на Министерски съвет, Министерство на финансите и НАП. От БСК посочват, че преговорите с НАП, след срещата на 26 февруари при премиера по същия въпрос, не са довели до удовлетворителен за бизнеса резултат.\"Не са създадени съответните работни групи и практически не се работи в посока на каквито и да било промени. Не се реализира постигнатият ангажимент в срока до 30 септември т.г. да бъдат решени същностните различия. Удължаването на част от сроковете по Наредбата, без това да е придружено с промени по същество, само отлага хаоса с няколко месеца“, предупреждават от стопанската камара. Публикуваме пълния текст на писмото:\"УВАЖАЕМИ ГОСПОДИН МИНИСТЪР-ПРЕДСЕДАТЕЛ, В продължение на срещата, проведена на 26.02.2019 г. по Ваша покана, с настоящото Ви информирам, че координираните и представлявани от Българската стопанска камара браншови организации:1. Участваха активно във всички експертни срещи с ръководството на Националната агенция за приходите (НАП);2. Внесоха пакет конкретни предложения за промени в Наредба Н-18, в рамките на срока за обществено консултиране;3. Предложиха на НАП преработка на Наредба Н-18 в шест основни направления:1). Картови плащания и електронни платежни системи;2). Електронни фискални бележки и електронни фискални документи;ю3). Електронни системи с фискална памет – ЕСФП;4). Дублираща функционалност / Ясно определяне на границата къде завършва СУПТО и започва софтуер за управление на бизнеса (дублиране на данни);5). Незаконосъобразни текстове, свръхрегулация и контрол за достъп до данни, събирани по наредба Н-18;6). Оперативни въпроси, вкл. запечатване на обекти.4. Настояха:1). Да се изготви график на преговорите по шестте тематични направления;2). Преговорите по всяко от направленията да приключват с двустранен протокол, който да включва конкретните договорености;3). Двустранните протоколи да бъдат оповестявани публично5. Ангажираха се:1). По всяко от тематичните направления да представят конкретни промени в текстовете от Наредбата (редакция на съществуващи и/или добавяне на липсващи);2). Да излъчат представители за участие в преговорите по отделните направления.За съжаление, партньорското поведение от страна на бизнеса не беше оценено от страна на НАП и към настоящия момент:1. Липсва разбиране от страна на НАП за работа по посочените по-горе шест стратегически направления за промени в Наредба Н-18, респективно – не са създадени съответните работни групи и практически не се работи в посока на каквито и да било промени. Не се реализира постигнатият ангажимент в срока до 30 септември т.г. да бъдат решени същностните различия. Удължаването на част от сроковете по Наредбата, без това да е придружено с промени по същество, само отлага хаоса с няколко месеца! Това по никакъв начин не кореспондира с декларираната от страна на НАП и МФ пред Вас готовност за диалог.2. Бяха възприети незначителни и малобройни предложения на бизнеса, без съществен принос към преодоляването на глобалните дефекти в Наредбата;3. Въпреки многократните ни настоявания, протоколите от проведените срещи с отделните организации не са публични и няма достъп до тях;4. Продължаваме да очакваме отговор на над 60 наши предложения, официално представени в хода на общественото обсъждане и публикувани на сайта за обществени консултации. Промените в Наредба Н-18 от есента на миналата година не целят изсветляване на икономиката и гарантиране на добра бизнес среда, а по-скоро генерират обществено напрежение, при това в година на европейски и местни избори. Не трябва българският бизнес да бъде поставян в ролята на заложник на политически интереси. Икономическа стабилност няма нужда от актове, които влошават бизнес средата. Чрез подобни действия (публикуване на неясни текстове, предвиждане на необосновано кратки и неизпълними срокове, обнародване на промени на промените в последния момент) се създава огромно напрежение, несигурност и дори гняв сред бизнеса и гражданите, а това подкопава граденото с години доверие към администрацията. Наредбата има пряко въздействие върху цялото общество. Бизнесът ще плати пет пъти по-висока цена за прилагане на новите изисквания на Наредбата от предварителната оценка на въздействието й. Това ще се отрази и върху стойността на стоките и услугите за крайните потребители. Обръщам се към Вас с очакването да упражните необходимия институционален контрол и в оптимално кратки срокове натрупаните проблеми да бъдат преодолени.Убеден съм, че от бързите и ефективни решения зависи запазването на икономическата и фискална стабилност в страната.", "date": "2019.04.01", "title": "Бизнесът към Борисов: Спрете смяната на касовите апарати"}
{"url": "https://www.novinite.bg/articles/173342/Nad-9-mln-lv-se-investirat-v-remonta-na-19-km-ot-pat-III-5302-Mindya-Prisovo", "text": "Над 9,3 млн. лв. е инвестицията в основния ремонт на 19 км от третокласния път III-5302 Миндя - Присово. Пътят е основна и най-пряка връзка на 5 големи села - Миндя, Къпиново, Церова Кория, Пчелище и Присово в община Велико Търново, с областния център. Основен ремонт на участъка не е правен от пускането му в експлоатация от десетилетия, а през годините е поддържан чрез програмата за текущ ремонт.. Строителните работи се извършват без спиране на движението, а автомобилите преминават в платното, в което не се работи. Необходимо е да се кара внимателно и да спазва пътната сигнализация. Ремонтните дейности стартираха през есента на миналата година и продължават сега. Предвижда се да завършат до края на май. Предстои полагане на нова асфалтова настилка, ремонт на пътните принадлежности – банкети и канавки, възстановяване на отводняванет, нова хоризонтална маркировка, пътни знаци и мантинели. Ремонтните дейности се изпълняват от пътноподдържащото дружество „Пътни строежи-Велико Търново“ АД.", "date": "2019.04.01", "title": "Над 9 млн. лв. се инвестират в ремонта на 19 км от  път III-5302 Миндя - Присово"}
{"url": "https://www.novinite.bg/articles/173353/Novi-lekarstva-shte-navlizat-na-balgarskiya-pazar-sas-zakasnenie-ot-1-2-godini", "text": "Пътят на новите лекарства до българския пациент се удължава с поне 1-2 години в резултат на въвеждането на нови правила с Наредба 10, която всъщност материализира изменения в Закона за лекарствата от края на миналата година. Това заяви пред БНР д-р Стойчо Кацаров – председател на УС на Центъра за защита на правата в здравеопазването.„Това е изменение в правилата за сключване на безплатни или частично платени лекарства в листата на НЗОК. Има нови правила, които много затрудняват достъпа на пациента, особено за нови лекарства. Според мен няма да влязат нови лекарства на пазара“, обясни той в предаването „Преди всички“.Според него производителят освен, че рискува да не му бъде заплатен новият лекарствен продукт, но и рискува продуктът да бъде компрометиран. Причината е, че някакви хора – неизвестно по какви правила и методика, може да кажат, че той е лош и не лекува, добави д-р Кацаров.Други правила от наредбата водят до това, че колкото по-добро е лекарство и колкото повече то се продава, толкова по-големи ще са загубите за производителя.Той обясни защо се прави тази наредба: „Бюджетът на НЗОК при нас е превърнат в някакъв фетиш. Това е единственото и задължително условие, което ръководи действията на Здравната каса – да се спази бюджета. Затова се въвеждат всички тези норми и правила“. Д-р Стойчо Кацаров попита обаче какво са правили представителите на работодателите и синдикатите в Надзорния съвет на Здравната каса, когато са приемани тези правила.Прехвърлянето на Фонда за лечение на деца в НЗОК е правилна стъпка, смята д-р Кацаров. Според него не е необходима друга администрация, защото Здравната каса може да извършва и тази работа.„Имахме 3 органа – НЗОК, Комисията за лечение в чужбина към Министерството на здравеопазването и Фондът за лечение на деца, които извършваха общо взето едно и също нещо. Сега всички тези функции са концентрирани в Здравната каса. Тя има необходимия капацитет – експерти и пари, за да ги осигурява. Друг е въпросът дали самата Здравна каса работи добре и дали отговорите й на исканията за лечение в чужбина са адекватни“.Според него се преекспонира значението на новата мегаагенция „Медицински надзор“:„Тя почти няма значение по отношение на здравната система. Създаването й няма да промени отношенията между лекарите и пациентите в болницата, извън болницата, в Спешна помощ – това не влияе на здравната система, а е въпрос на организация на самата администрация. Единственият ефект, който виждам по отношение на здравната система, е негативен и той е свързан с това, че покрай създаването на тази агенция се затруднява много разкриването на нови лечебни заведения и нови дейности в съществуващи такива, което не е благоприятно за пациентите и здравната система“.Обвиненията в корупция вероятно ще съпътстват и новата агенция, смята д-р Кацаров и добави: „Предполагам, че такива ще бъдат реалностите, както са били и преди това. Съществуващата агенция „Медицински одит“ не е тайна, че не си вършеше добре работата. Няма никакви основания да се смята, че и новата малко по-голяма агенция ще върши кой знае колко по-добре тази работа. Концепцията ни за контрол според мен не е правилна“.", "date": "2019.04.01", "title": "Нови лекарства ще навлизат на българския пазар със закъснение от 1-2 години"}
{"url": "https://www.novinite.bg/articles/173350/Pametnik-na-premiera-Borisov-se-poyavi-na-ploshtad-Garibaldi", "text": "На 1 април столичният площад \"Гарибалди\" осъмна с двуметров паметник на премиера Бойко Борисов. При приближаване до фигурата очите ѝ започват да светят в червено, а тя говори с гласа на Борисов. Паметникът на премиера е поставен до фонтана на реновирания площад \"Гарибалди\", който столичани оприличиха на надгробна плоча и чието премахване предстои.Монументът е изработен от стъклопластика и има вградена тонколона, от която звучат популярни реплики на министър-председателя. В едната си ръка Борисов държи ножица, а в другата - три книги, на една от които пише БКП, а на другата „Винету“. Около паметника звучи популярният хит от началото на 90-те години \"Батальонът се строява\".\"Този паметник цитира крилати фрази на сегашния ни министър-председател и очите му светят, като това е решено с една елементарна технология, което е намигване към нашето време, тъй като много прости и елементарни неща ни се представят като новаторски и някаква голяма крачка в нашето развитие. Материалът също е бутафорен, което може да се съотнесе към много от нещата, които се създават в наше време, не само в България\", сподели авторът Андрей Врабчев пред „Дарик“. Той събирал репликите на премиера от интервюта в интернет.  Паметникът вече е преместен от площад „Гарибалди“ от самия му автор, а скоро ще стане част от тазгодишното издание на Биеналето за хумора и сатирата в изкуствата  в Габрово.Министър-председателят Борисов сподели новината за монумента на профила си във фейсбук и коментира: „Честит първи април 😉“", "date": "2019.04.01", "title": "Паметник на премиера Борисов се появи на площад „Гарибалди“"}
{"url": "https://www.novinite.bg/articles/173343/Vazrasten-maj-pochina-v-metroto-v-Sofiya", "text": "Възрастен мъж е починал на метростанция \"Сердика 2\", съобщи директорът на \"Метрополитен\" ЕАД инж. Стоян Братоев, пише Агенция \"Фокус\".Временно е било затворено стълбището на метростанция \"Сердика 2\", докато пристигне екип от Съдебна медицина. В момента стълбището е отворено.", "date": "2019.04.01", "title": "Възрастен мъж почина в метрото в София"}
{"url": "https://www.novinite.bg/articles/173354/Patnata-taksa-da-bade-10-stotinki-na-kilometar-predlaga-MRRB", "text": "Пътнта таста за движение по републиканските пътища да бъде 10 ст. на километър, предлага Министерството на регионалното развитие, което започва  разговори с превозвачите. Автомобилите над 3,5 тона ще плащат тол-таксите от средата на август.За по-тежките автомобили те ще са по-високи. Предложението е да се таксуват около 50 % от републиканската пътна мрежа, т.е. около 10 000 км.Останалите 10 000 км и 20 000 км общинска пътна мрежа ще са безплатни за тежкотоварните автомобили", "date": "2019.04.01", "title": "Пътната такса да бъде 10 стотинки на километър, предлага МРРБ"}
{"url": "https://www.novinite.bg/articles/173347/Eksperti-Ima-nedostig-na-patni-policai-v-stranata", "text": "В цяла България има недостиг на пътни полицаи. Около това мнение се обединиха Богдан Милчев от Институт за пътна безопасност и Владимир Тодоров от Асоциация на пострадалите при катастрофи в ефира на „Здравей, България”.Според доклад на Институт за пътна безопасност е констатирано, че София се превръща в европейския град с най-бързо растящия брой на жертви на пътищата.„В София няма недостиг на полицаите, а има увеличение с близо 40% на жертвите. Само от началото на годината имаме 20 загинали, което е с 10 повече, отколкото за същия период миналата година. София се превръща в европейския град с най-бързо растящия брой на жертви на пътищата и това е при условие, че в София няма недостиг на пътни полицаи и при условие, че ако продължаваме с това темпо ще се върнем в началото на 2010 г. За 2018 година имаме малко повече от 10% по-малко жетви по пътищата. /…/Недостигът на пътните полицаи е за сметка на това, че през 2018 година имаме повече от 20% констатирани нарушения , т.е. с по-малко полицаи констатираме повече контрол. Парадоксално е, но е така”, каза той.Милчев коментира и кадрите, които NOVA показа и в момента МВР проверява.„По-голямото нарушение от усещането за корупция е сигурността на пътните полицаи.  Всички правила са нарушени за извършване на проверка. В случая е Охранителна полиция, а не са пътни полицаи. Този, които извършва проверката е вътре в автомобила, а другият, който трябва да гои подсигурява също е вътре. Представете си, че това не е нарушител на Закона за движение по пътищата, а е издирван престъпник. Това е недопустимо поведение от страна на полицаите от гледна точка на тяхната сигурност”, коментира Милчев и добави, че не е възможно да бъдат прегледани всички записи от камерите по пътищата.Владимир Тодоров от Асоциация на пострадалите при катастрофи заяви, че има недостиг на пътни полицаи. „В София вечер има само 5 патрула на Пътна полиция”, алармира той.  Според него могат да се включат и Охранителна полиция, но само след обучение. \"Те трябва да държат изпит за това да имат правото да проверяват, трябва да имат технически средства, трябва да бъдат оборудвани с камери и чак тогава може да се стигне до включването им\", обясни Тодоров.", "date": "2019.04.01", "title": "Експерти: Има недостиг на пътни полицаи в страната"}
{"url": "https://www.novinite.bg/articles/173345/Obshtina-Popovo-ostana-bez-obshtestven-transport", "text": "От днес в община Попово няма да има обществен транспорт, обяви преди дни фирмата, спечелила конкурса за изпълнение на обществената поръчкаЛошо финансово състояние и нелоялна конкуренция са основните причини за прекратяването на транспортните услуги, обясни изпълнителният директор Иван Ангелов. Спешни мерки, за да могат няколко хиляди души да отидат на работа, предприема общината, каза Тихомир Трифонов, директор на дирекция „Транспорт и местно развитие“.„Направили сме списъци на всички пътуващи с автобуси от селата, като идеята е тези, тези които са на работа, да не останат непревозени. Ще направим комбинация с ученическите автобуси, ще направим комбинация с работническите автобуси, с ведомствени автобуси на предприятия и фирми,  които возят свои работници.“", "date": "2019.04.01", "title": "Община Попово остана без обществен транспорт"}
{"url": "https://www.novinite.bg/articles/173355/Vlak-pomete-jena-kraj-Simitli", "text": "Влак помете жена край Симитли. Инцидентът е станал на 31-ви март.46-годишна жена, която се е движила по железопътния участък в Симитли, е блъсната от влак, движещ се по линия Благоевград-Петрич.Жената е приета в болницата в Благоевград с опасност за живота.", "date": "2019.04.01", "title": "Влак помете жена край Симитли"}
{"url": "https://www.novinite.bg/articles/173310/Manolova-8-mln-lv-sa-vazstanovenite-zaplati-na-oshteteni-ot-nagli-rabotodateli", "text": "\r\nНационалният омбудсман представи годишния си доклад за свършеното през 2018 г. в полза на гражданите. Каква е равносметката на институцията - гост в Сутрешния блок на БНТ беше Мая Манолова.\r\n\r\n\r\n\r\n\r\n\r\n\r\n\r\n\r\n\r\n \r\n", "date": "2019.04.01", "title": "Манолова: 8 млн. лв са възстановените заплати на ощетени от нагли работодатели"}
{"url": "https://www.novinite.bg/articles/173346/Ot-dnes-Individualna-ocenka-na-potrebnostite-na-hora-s-uvrejdaniya", "text": "От днес започва да се извършва индивидуалната оценка на потребностите на хората с увреждания. Тя ще бъде задължителна за всички,които искат да ползват асистент по новия закон за личната помощ.Методиката представлява въпросник, а всеки отговор носи конкретен брой точки. Точките ще се сумират и умножават по определен коефициент в зависимост от възрастта на човека с увреждане. Крайният резултат ще определи кой на колко часа лична помощ ще има право", "date": "2019.04.01", "title": "От днес: Индивидуална оценка на потребностите на хора с увреждания"}
{"url": "https://www.novinite.bg/articles/173305/VMRO-iska-Balgariya-da-e-v-edno-chasovo-vreme-s-bratska-Makedoniya", "text": "Днешният ден бе последният, в който превъртяхме стрелките на часовниците с един час напред. Оттук насетне решение на всяка държава ще е към кое часово време да е – лятно или зимно.Страната ни все още не е определила по кое часово време ще се установи. Затова от ВМРО предлагат решението на България да бъде взето така, че да сме в едно и също часово време с Македония. Сега с Македония имаме един час разлика, там е час „по-рано“. Според ВМРО, ако България и Македония са с един и същи час, то така разделението на българския народ от двете страни на границата дори и по часово време ще бъде премахнато.Народният представител от Патриотите от ВМРО Александър Сиди призова във „“:„“", "date": "2019.04.01", "title": "ВМРО иска България да е в едно часово време с братска Македония"}
{"url": "https://www.novinite.bg/articles/173318/Mariya-Gabriel-Shte-spechelim-minimum-7-evrodeputatski-mesta", "text": "Би било наивно да кажаем, че тази кампания ще е лесна. Иска ми се тя да мине без език на омразата и да водим един смислен дебат за Европа. Реакцията ми при изказването на премиера Бойко Борисов за кучките беше много спонтанна, защото тази дума отсъства от моя речник и екипа ми.Това каза в сутрешния блок на БТВ водачът на евролистата на ГЕРБ и СДС и еврокомисар Мария Габриел. \"Иска ми се в предизборната кампания не да се говорим за това кой кого ще бие, а за това кой какво е направил за България. Отнасям се с респект към всеки мой опонент. В дебатите трябва да се концентрираме в политиките за бъдещето на Европа и какво трябва да направим занапред. Никой няма да ни вземе на сериозно, ако 17 евродепутати сме на различни мнения и се караме. За това призовавам в кампанията да формулираме определен брой теми, в които всички да се обединим и да защитаваме българските интереси. Ние ще имаме своите различия, но нищо не ни пречи да бъдем обединени и единни по темата за двойния стнадарт при храните примерно\", каза още Мария Габриел.\"Цветан Цветанов подаде оставка. Той пое своята отговорност. ГЕРБ пое своята отговорност. Доказали сме, че единствено ние поемаме отговорност и спазваме моралните закони. Иска ми се да виждам това и при опозицията. В ГЕРБ взехме решение и то показва поемане на отговорност. В чужбина нямам апартамент. Живея под наем там. Всяка седмица съм в България и се срещам с хората, защото за мен тяхното мнение е най-важното. Има време до евроизборите и този скандал с апартаментите може да се превърне в позитив за нас. Трябва да покажем, че защитаваме ценностите, които се изповядват в ЕНП. Декларирала съм всичките си имоти\", коментира българският еврокомисар темата за скандала с апартаментите.\"Жозеф Дол винаги е давал призив за обединение на десните партии преди избори. Идеята на коалицията ни със СДС е да има чуваемост на посланията на ЕНП. Европа е на кръстопът и трябва да работим за обединена Европа. Надявам се на максимален брой и повече от всички останали евродепутати. Мисля, че ще спечелим минимум 7 евродепутатски места. Показали сме, че знаем как да работим в полза на България. Не е важно колко силно говориш, а каква реална работа си свършил. Евроизборите не би трябвало да се обвързват с евентуални предсрочни избори в България. Дебатите трябва да са за България и Европа. Аз съм горда, че като еврокомисар изпълних думата цифровизация със смисъл\", разкри Мария Габриел.", "date": "2019.04.01", "title": "Мария Габриел: Ще спечелим минимум 7 евродепутатски места"}
{"url": "https://www.novinite.bg/articles/173306/Chestit-Den-na-shegata", "text": "Мнозина обичат да се шегуват, да се посмеят или разиграят някого, но един ден в годината с това се занимават абсолютно всички. Има няколко версии за това, защо този ден е 1 април.Едни приписват зараждането на празника на древния Рим, където в средата на февруари празнували Празника на глупците (Festus Fatuorum).Има и друга версия, според която дължим този празник на неаполитанския крал Монтерей, комуто поднесли по случай спирането на земетресение риба. След година владетелят поискал точно същата риба. Такава обаче не намерили и готвачът приготвил друга, която много приличала на предишната. И макар че кралят познал подмяната, той не се разгневил, а дори се развеселил. Оттогава станали обичайни шегите и лъжи на 1 април.Ден на шегата/лъжата празнуват и в други страни по света, макар и не винаги точно на 1 април. В различните страни Денят на смеха носи своя национален колорит.Във Франция наричат този обичай \"априлска риба\". Произходът му свързват с времето на Карл IX, който през 1564 година издал кралски декрет, предписващ да се пренесе началото на годината от 1 януари на 1 април. На следващата година много от поданиците на краля изпратили на своите приятели новогодишни поздравления и подаръци през април - в знак на протест или оставайки верни на традицията. Слънцето тогава се намирало в съзвездието Риби и французите сметнали, че наименованието \"априлска риба\" е напълно достойно за подобни шеги. Традицията още е жива.На 28 декември в Испания празнуват \"Денят на невинните\" (Dia de los Santos Inocentes). На същата дата в Испания се чества \"Денят на шегата\". По обичай на този ден се правят шеги от всякакъв род. Внимавайте да не изпиете едно солено кафе, защото това е традиция в Испания. В Мексико тази дата също се е превърнала в истинска фиеста. Помнете, че на тази дата в Мексико не се дава нищо назаем – пари, бижута, книги. В Перу можете да видите десетки хора, които се разхождат по улиците с хартиени надписи на гърба, които веднага превръщат човек в обект на подигравки. На този ден по традиция медиите публикуват неверни информации, които читателите трябва да открият. На следващия ден вестниците и телевизиите разкриват кои новини са били истина и кои лъжа.В други страни, които не са испаноговорещи, този ден се нарича \"Ден на лъжата\" и се чества на 1 април. В Нова Зеландия, Великобритания, Австралия и Южна Африка шеги се правят само до обяд. Всеки, който се пошегува в друго време от деня получава псевдонима \"Априлски глупчо\".В Ирландия, Италия, Южна Корея, Япония, Русия, Германия, Канада и САЩ шегата властва през целия ден. Иранците си правят шеги на 13-ия ден от Персийската Нова година, който се пада на 1- ви или 2-ри април. Празникът се нарича \"Сиздах Бедар\" или празникът на природата, който се е празнувал още през 536 г. пр.н.е. Това кара мнозина да вярват, че Първоаприлският ден на шегата се е зародил от тази традиция. Според фламандския обичай децата заключват своите родители и ги пускат само, когато те обещаят да им дадат лакомство. На този ден по времето на династията Чосон в Корея било позволено царското семейство и придворните да се шегуват помежду си. Това бил първият снежен ден от годината. Хората се замеряли със снежни топки и после давали фалшиви оправдания. Уцеленият със снежна топка се смятал за \"губещ\" и трябвало да изпълни едно желание на човека, замерил го със сняг.В Полша този ден е изпълнен с шеги, вицове и закачки. Дори държавните институции си позволяват да лъжат, а важната работа се отлага за друг ден. В Шотландия 1 април е ден на кукувицата, тъй като там птицата е символ на глупостта. В Дания \"Денят на лъжата\" идва с месец закъснение – 1 май и е известен като \"Майска котка\" (May-cat). Датчаните много рядко празнуват на този ден. В Германия и Австрия считат 1-ви април за нещастен ден, а родените на този ден за хора без късмет.И както Чудомир обичал да казва: \"Най-празният от нашите дни е този, в който не сме се засмели нито веднъж\", така че весел 1 април! ", "date": "2019.04.01", "title": "Честит Ден на шегата!"}
{"url": "https://www.novinite.bg/articles/173373/Opasnost-ot-gorski-pojari-zastrashava-Karlovskiya-region", "text": "\r\nСтотици декари в Карловския регион застрашени от горски пожари. Стърнища и изоставени ниви се запалват без да бъдат уведомени противопожарните служби и горските служители. Заради сухата зима и топлото време областният управител на \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.01", "title": "Опасност от горски пожари застрашава Карловския регион"}
{"url": "https://www.novinite.bg/articles/173316/Aresti-pri-mashtabna-akciya-v-Kazanlashko", "text": "Мащабна операция на ГДБОП и Специализираната прокуратура се проведе в Казанлък и околните населени места в неделя. По първоначална информация операцията е насочена срещу престъпна група, занимаваща се с нелегална търговия с оръжие.До момента са арестувани шестима души, а поне един от задържаните е служител на оръжейния завод \"Арсенал\", съобщава Нова телевизия.От МВР потвърждават за акцията, но подробности се очакват по-късно през деня.При подобна акция в края на миналата година в София и край Казанлък беше открит огромно количество оръжия. Тогава службите предположиха, че автоматите и частите за тях са излизали нелегално от оръжейния завод в Казанлък.", "date": "2019.04.01", "title": "Арести при мащабна акция в Казанлъшко"}
{"url": "https://www.novinite.bg/articles/173323/VMRO-na-protest-iskat-izvinenie-ot-Turciya", "text": "Настояваме турската държава да се извини за изключително наглото и нахално изказване на външния министър Мевлют Чавушоглу, който на всичкото отгоре се похвали, че се меси във вътрешните работи на България. Това заяви пред Нова ТВ заместник-председателят на ВМРО Ангел Джамбазки.„Турция става все по-враждебна и агресивна към България и води враждебна и агресивна политика. Това е недопустимо и неприемливо и ние настояваме първо за извинение и второ – за прекратяване на тези действия. Ние ще търсим това извинение докато не го получим”, каза той.Според Джамбазки с протеста не се усилва допълнително напрежението. „Другото би било да се подадем на турския натиск и рекет”, каза той.Заместник-председателят на ВМРО изрази мнение, че изказването е провокация. „Целта е нагнетяване на напрежение, дестабилизиране на България, заемане на позиции на предстоящите избори, има турски автобус с агитатори, който е тръгнал и ще спира в България”, каза Джамбазки.  Юлиан Ангелов беше категоричен, че изказването на турския външен министър е ясна провокация с цел да се заздравят позициите на Ердоган и да се покаже, че Турция продължава с агресивната си политика на териториите на Османската империя. „Това не е за първи път. Настояваме България да има твърда позиция срещу всички тези провокации на Турция и да отстояваме нашите национални интереси”, каза той.", "date": "2019.04.01", "title": "ВМРО на протест, искат извинение от Турция"}
{"url": "https://www.novinite.bg/articles/173320/Slujitel-na-Arsenal-e-sred-zadarjanite-v-Kazanlashko", "text": "Единият от задържаните след акцията в Казанлъшко е служител на оръжейния завод \"Арсенал\", съобщи Нова. Мащабната операция на ГДБОП и Специализираната прокуратура се проведе в Казанлък и околните населени места в неделя. По първоначална информация тя е била насочена срещу престъпна група, занимаваща се с нелегална търговия с оръжие. До момента са арестувани шестима души. От МВР потвърждават за акцията, но подробности се очакват евентуално по-късно през деня. При подобна акция в края на миналата година в София и край Казанлък беше открит огромно количество оръжия.Тогава службите предположиха, че автоматите и частите за тях са излизали нелегално от оръжейния завод в Казанлък.  ", "date": "2019.04.01", "title": "Служител на „Арсенал“ е сред задържаните в Казанлъшко"}
{"url": "https://www.novinite.bg/articles/173313/Dneven-horoskop-za-ponedelnik", "text": "Нещата за вас ще се променят драматично съвсем скоро. Стойте настрана и наблюдавайте от далече днес. Дръжте ума си ангажиран постоянно.Не е нужно да бъдете шеф или родител на някого, за да го накарате да върши работата си, особено когато това засяга и вас. Може да ви е нужно нечие одобрение преди да го направите.Вие сте важна част от екипа днес, без значение какво се случва. Уверете се, че гласът ви се чува и че всички са удовлетворени от работата. Ще имате ползотворен ден. Вижте повече на:", "date": "2019.04.01", "title": "Дневен хороскоп за понеделник"}
{"url": "https://www.novinite.bg/articles/173328/Otkriha-kontrabandna-valuta-za-nad-250-000-leva-v-kutii-s-biskviti-na-Kapitan-Andreevo", "text": "Недекларирани 130 000 евро откриха митническите служители на Митнически пункт \"Капитан Андреево\".Контрабандната валута с левова равностойност над 250 000 лв. е била укрита на дъното на две кутии с бисквити и в подлакътник на лек автомобил.Колата с българска регистрация е пристигнала на \"Капитан Андреево\" на 28-ми март късно през нощта, на трасе за входящи леки автомобили от Турция за България. Въпреки че шофьорът и пътникът не декларирали ценности или акцизни стоки, влизащият в страната автомобил е отклонен за митническа проверка.Митническите служители откриват 100 000 евро в различни купюри от 50, 100 и 500 евро, укрити на дъното на две кутии с бисквити. Други 30 000 евро са открити в подлакътник на автомобила. Установено е, че цялата сума недекларирана валута е собственост на пътника в автомобила - турски гражданин, пребиваващ дългосрочно в България.Недекларираната валута от общо 130 000 евро е иззета. По случая е образувано наказателно производство.", "date": "2019.04.01", "title": "Откриха контрабандна валута за над 250 000 лева в кутии с бисквити на \"Капитан Андреево\""}
{"url": "https://www.novinite.bg/articles/173312/VMRO-shte-protestira-pred-turskoto-posolstvo", "text": "ВМРО на протест пред турското посолство в столицата. Поводът - изказването на външния министър Мевлют Чавушоглу за турска намеса при промените в закона за вероизповеданията у нас. Заради думите му София поиска официално извинение от Анкара, а премиерът Бойко Борисов напусна срещата в Букурещ с вицепрезидента на Турция Фуат Октай. С протеста ВМРО изразява несъгласието си с турската политика и възобновява искането парламентът да приеме отхвърлените текстове за забрана за финансиране на вероизповеданията у нас от чужди държави.", "date": "2019.04.01", "title": "ВМРО ще протестира пред турското посолство"}
{"url": "https://www.novinite.bg/articles/173351/Efektivna-i-uslovna-prisadi-za-maj-i-jena-proizvejdali-i-razprostranyavali-narkotici-vav-Varna", "text": "Варненският окръжен съд одобри споразумение, постигнато между Окръжна прокуратура- Варна, 36-годишния Тихомир Ив. и 43-годишната Елица П., с което двамата се признават за виновни в държане на прекурсори, производство и разпространение на наркотици. Обвинението към двамата е, че на 29.08.2018г. в съучастие, без надлежно разрешително държали прекурсори, съоръжения и материали за производство на високорисково наркотично вещество с цел разпространение – метамфетамин с нетно тегло 29,09 грама, на обща стойност 727,25 лева. Освен това Тихомир Ив. сам държал с цел разпространение марихуана и метамфетамин на обща стойност 124,75 лева. Елица П. сама държала с цел разпространение метамфетамин на обща стойност 602,50 лева. Със споразумението се прекратява наказателното производство срещу двамата. Елица П. прие да й бъдат наложени наказанията „лишаване от свобода“ за срок от 2 години, чието изтърпяване да бъде отложено с изпитателен срок в размер на 4 години и глоба от 10 000 лева. Тихомир Ив. прие да му бъдат наложени наказанията „лишаване от свобода\" за срок от 1г. и 8 месеца ефективно при общ режим на изтърпяване и глоба в размер на 10 000 лева. Определението на Окръжен съд – Варна е окончателно и не подлежи на обжалване или протест.", "date": "2019.04.01", "title": "Ефективна и условна присъди за мъж и жена, произвеждали и разпространявали наркотици във Варна"}
{"url": "https://www.novinite.bg/articles/173352/Kola-se-preobarna-po-tavan-v-Ruse", "text": "Кола се преобърна по таван на булевард \"Тутракан\" рано тази сутрин в Русе.  Водачът е откаран в болницата с контузия на главата, без опасност за живота.Сигнал за катастрофата е подаден малко преди 06:00 часа. Лек автомобил \"Фиат\" се движил по булевард \"Тутракан\" от Дунав мост към града, когато по неизяснени обстоятелства, водачът загубил контрол и се качил върху зелените площи, която разделят платната на булеварда.Първо колата отнесла предпазните колчета на подстъпа, където пресичат пешеходците. После продължила напред по тревата, съборила пътен знак в края на разделителната ивица, връхлетяла върху стълб на уличното осветление на кръговото кръстовище до пристанищния комплекс и се преобърнала.Пристигналият на мястото екип на Спешна помощ е откарал 20-годишния водач в болницата с контузия на главата, без опасност за живота. Заради газовата бутилка, се наложила намесата и на пожарната за обезопасяване на автомобила.Причините за инцидента се изясняват, като се предполага, че най-вероятно става дума за несъобразена скорост. ", "date": "2019.04.01", "title": "Кола се преобърна по таван в Русе"}
{"url": "https://www.novinite.bg/articles/173361/Majkata-na-Nikolaj-Banev-shte-bade-globena-zaradi-katastrofa", "text": "Прокуратурата настоява майката на бизнесмена Николай Банев - Мария да получи глоба заради катастрофата, при която пострада млад мъж в Харманли. Инцидентът е станал на 2 юли 2018 г., съобщават от Районен съд Харманли. Делото е образувано по внесено от районна прокуратура Харманли постановление с предложение за освобождаване от наказателна отговорност и налагане на административно наказание на обвиняемата Мария Банева. През юли миналата година Мария Банева, по време на управлението на лек автомобил „Ауди” блъска 20-годишно момче. По-късно от държавното обвинение съобщиха, че той е със средна телесна повреда. Съгласно Наказателния кодекс, Банева подлежи на глоба от 1000 до 5000 лева, посочват от съда, цитирани от Дарик.", "date": "2019.04.01", "title": "Майката на Николай Банев ще бъде глобена заради катастрофа"}
{"url": "https://www.novinite.bg/articles/173308/Patna-policiya-zapochva-akciya-Skorost", "text": "Пътна полиция започва акция \"Скорост\" от днес до края на седмицата. Шофьорите ще бъдат следени за превишена скорост по пътищата на цялата страна. Целта на операцията е да се обърне внимание на това, че скоростта е една от основните причини за възникване на тежки пътнотранспортни произшествия с най-много жертви и ранени.Акцията се провежда не само у нас, а е част от европейската мрежа на службите на Пътна полиция TISPOL. ", "date": "2019.04.01", "title": "Пътна полиция започва акция \"Скорост\""}
{"url": "https://www.novinite.bg/articles/173340/Akciya-Futbolist-i-sobstvenik-na-apteka-zadarjani-za-targoviya-s-orajie", "text": "Бивш футболист от старозагорския ФК „Локомотив“ и настоящ играч в заводския тим на оръжейницата „Арсенал“ в Казанлък сред на задържаните в хода на специализирана акция, осъществена от ГДБОП под надзора на Специализираната прокуратура за държане и търговия с оръжие и боеприпаси.\r\n38-годишният Красимир Тонев – Джуджето, който работи в завод 5 на „Арсенал“ ЕАД е бил закопчан късно вечерта в неделя, компания му прави криминално проявеният и добре познат на местните криминалисти жител на близкия град Крън Ерол Алендаров, който притежава имот в село Енина с аптека, ръководена от съпругата му.\r\nСамият Ерол е сред дългогодишните членове на дружеството за отглеждане на пощенски гълъби и дори е участвал в множество международни състезания.От известно време мъжът работел в частна фирма в Крън.\r\nОт ОД на МВР – Стара Загора потвърдиха, че на територията на Казанлък, Крън и Енина е имало акция, но те само осигурявали логистика на служителите на ГД БОП.По непотвърдена информация от девет адреса, при които са били задържани общо 6 лица за по 24 часа са били иззети 6 или 7 автомата, множество пистолети и няколко пушки.\r\n", "date": "2019.04.01", "title": "Акция: Футболист и собственик на аптека задържани за търговия с оръжие"}
{"url": "https://www.novinite.bg/articles/173372/SDVR-izdirva-sobstvenika-na-namereni-pari", "text": "СДВР издирва собственика на намерена сума пари, съобщават от пресцентъра на МВР. Те са на съхранение в Четвърто РУ - СДВР. На 29 март, в района на бул. “Симеоновско шосе“, в участъка между бул. „П. Яворов“ и бул. „Г.М. Димитров“ е намерена сума пари. Тя е предадена от гражданин в столичното Четвърто РУ. Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение в управлението и собственикът им може да отиде и да ги получи, след като удостовери подробности около случката – сума, купюри и евентуално други детайли.", "date": "2019.04.01", "title": "СДВР издирва собственика на намерени пари"}
{"url": "https://www.novinite.bg/articles/173309/Rejim-na-toka-se-vavejda-vav-Venecuela", "text": "Режим на тока се въвежда във Венецуела. Президентът Николас Мадуро обяви 30-дневен план за ограничаване на потреблението на електричество в телевизионно обръщение към нацията.Мадуро заяви, че режимът на тока ще помогне за балансиране на производството и потреблението. Венецуелците преживяват поредица от аварии през последния месец, за които прзидентът твърди, че са американски саботаж, а  опозицията, че причината е лошата поддръжка и липсата на инвестиции.   ", "date": "2019.04.01", "title": "Режим на тока се въвежда във Венецуела"}
{"url": "https://www.novinite.bg/articles/173334/Predstoi-nova-seriya-ot-indikativni-glasuvaniya-za-Brekzit", "text": "\r\nДнес се очаква втори тур от т.нар. \"индикативни гласувания\" в британския парламент. Това се серия поправки, които да послужат като лакмус за настроенията сред депутатите и да се види около кое предложение те биха се обединили. Едно от предложенията е за митнически съюз с Брюксел.\r\n\r\n\r\n\r\n\r\n \r\n", "date": "2019.04.01", "title": "Предстои нова серия от индикативни гласувания за Брекзит"}
{"url": "https://www.novinite.bg/articles/173329/Zadarjaha-Teodor-Nikolov-kojto-se-zakani-da-ubie-premiera", "text": "Районната прокуратура във Варна започна досъдебно производство заради публикацията в социалните мрежи, в която има отправени заплахи за живота на премиера Бойко Борисов.Действията по разследването установяват къде и от кого са направени клипът и снимката, които са били публикувани във Facebook на 26 март тази година. За срок до 24 часа по Закона за МВР е задържан Теодор Николов, който е отправил заканата за убийство и е извършил хулиганските действия. Извършено е претърсване в дома му и е разпитана приятелката му, която е разказала, че тя е заснела клипа със заканата.Действията по досъдебното производство продължават.", "date": "2019.04.01", "title": "Задържаха Теодор Николов, който се закани да убие премиера"}
{"url": "https://www.novinite.bg/articles/173337/Balgariya-i-svetat-otbelyazaha-Chasa-na-Zemyata", "text": "Със серия от събития и тази година WWF направи милиони хора съпричастни към каузата за опазване на околната средаЗа 12-и пореден път знаковата инициатива на WWF обедини милиони хора по света. От Айфеловата кула до Операта в Сидни и от Емпайър Стейт Билдинг до Бурж Халифа в Дубай хиляди емблематични сгради изгасиха светлините за един час между 20:30 и 21:30. Както всяка година идеята зад инициативата беше да насърчи правителствата, бизнеса и отделните хора да дадат своя принос към изграждането на устойчиво бъдеще и да демонстрира какво влияние могат да имат малките постъпки върху голямата планета.Часът на Земята 2019 имаше и своята конкретна цел – да информира за глобалните рискове, причинени от климатичните промени и загубата на биоразнообразие, както и да покаже защо природата има значение. Тази година инициативата вдъхнови множество конкретни действия за опазването на околната среда в световен мащаб.В Бутан например, Часът на Земята беше използван като платформа за насърчаване на творчеството и иновациите в устойчивия начин на живот. Инициативата събра начален капитал за изграждането на научен център и метеорологична станциия, в които деца и младежи да се образоват за проблемите, настъпващи в резултат от изменението в климата.Във Франция пуснаха ново мобилно приложение „Ние действаме за добро“, което съветва хората как да вършат ежедневните си задачи по един по-устойчив начин. В Перу самият президент Мартин Алберто Вискара Корнехо се включи в Часа на Земята, насърчавайки всички перуанци да намалят въглеродния си отпечатък и използването на пластмаса.Временният председател на Световната банка написа в социалната мрежа Туитър: „Природата ни дава живот, защитава ни и прави света прекрасно място. Нека да ѝ върнем услугата“. А генералният секретар на ООН  заяви, че Часът на Земята е отлична възможност да покажем подкрепа за амбициозни действия в областта на климата.Тази година в най-голямата природозащитна инициатива, която традиционно се провежда в последната събота на март, се включиха и над 70 български общини. Посланието за опазване на околната среда срещна огромен интерес в София, където „Часът на Земята“ продължи през целия ден. Под мотото „Свържи се с природата“ програмата започна още от сутринта. Фермерският пазар предложи на посетителите богато разнообразие от екологични храни на малки производители от цяла България, мобилни пунктове за рециклиране на текстил, стара техника и опасни отпадъци функционираха цял ден на площад „Батенберг“.Кулминацията на честванията се състоя в градинката пред Народния театър „Иван Вазов“, където софиянци и гости на столицата се присъединиха към WWF в символичното изключване на светлините и се насладиха на акустичен концерт, както и на традиционното огнено шоу.„Часът на Земята е много повече от 60 минути на тъмно! Инициативата има за цел да вдъхнови всички да се замислим как можем да се грижим за природата, както тя го прави за нас всеки ден. Защото опазването ѝ е споделена отговорност на всички ни“, каза ръководителята на WWF България Веселина Кавръкова.За любителите на суровата природна красота, WWF и Българската асоциация за ски в свободен и екстремен стил организираха специално нощно изкачване на Черни връх. Освен приятно изживяване, нощният поход имаше и своята благородна кауза – да подчертае неразривната връзка между човека и природата и да привлече общественото внимание към нуждата горите, въздуха и чистата вода да бъдат възможно най-добре защитени.", "date": "2019.04.01", "title": "България и светът отбелязаха Часа на Земята"}
{"url": "https://www.novinite.bg/articles/173336/Nad-6-miliona-podpisa-veche-za-otmyana-na-Brekzit", "text": "Петицията за отмяна на процедурата по член 50 от Лисабонския договор и за отмяна на Брекзитсъбра повече от шест милиона подписа, пише британският вестник \"Гардиън\".Броят на подписите надхвърли пет милиона на 24 март, което превърна петицията в най-популярната, публикувана някога на сайта на британския парламент.Очаква се британските депутати да обсъдят петицията днес. Правителството на премиера Тереза Мей заяви на 26 март, че няма да отмени процедурата по член 50 с аргумента, че по този начин работи в посока изпълнение на волята, изразена от британците на референдума за Брекзит през 2016 г. ", "date": "2019.04.01", "title": "Над 6 милиона подписа вече за отмяна на Брекзит"}
{"url": "https://www.novinite.bg/articles/173325/Nachalo-na-predizbornata-kampaniya-za-prezident-v-Severna-Makedoniya", "text": "В Република Северна Македония започва официално предизборната кампания за предстоящите президентските избори, съобщава БГНЕС.За поста държавен главен глава ще се състезават трима души - Блерим Река, Гордана Силяновска-Давкова и Стево Пендаровски. Първият кръг ще се проведе на 21 април, а вторият на 5 май. Избраният държавен глава ще бъде и първият на Република Северна Македония. Сегашният президент Георге Иванов няма право да се кандидатира, защото е втори мандат държавен глава. Мандатът му е до 12 май. Право на глас в шестите президентски избори имат 1 808 131 избиратели.Стево Пендаровски бе издигнат от Социалдемократическия съюз /СДСМ/ на премиера Зоран Заев и неговия коалиционен партньор от албанския блок - Демократическия съюз за интеграция /ДСИ/ на Али Ахмети. Пендаровски е подкрепен и от десетина други формации и сдружения.Опозиционната ВМРО-ДПМНЕ издигна кандидатурата на Гордана Силяновска Давкова. Две албански формации предложиха кандидатурата на Блерим Река.", "date": "2019.04.01", "title": "Начало на предизборната кампания за президент в Северна Македония"}
{"url": "https://www.novinite.bg/articles/173356/Erdogan-gubi-Ankara-Istanbul-i-Izmir", "text": "Партията на турския президент Реджеп Тайип Ердоган губи Анкара, Истанбул и Измир според най-новите резултати от местните избори вчера, огласени в турските медии.В Истанбул при обработени 99,75 на сто от гласовете печели кандидатът на опозиционната Народнорепубликанска партия (НРП) Екрем Имамоглу с 48,79 на сто подкрепа спрямо 48,51процента за Бинали Йълдъръм, кандидата на управляващата Партия на справедливостта и развитието (ПСР) и бивш министър-председател на Турция.В столицата Анкара в надпреварата за кметския пост се наложи Мансур Яваш, също издигнат от опозицията, с 50,90 процента от гласовете при 99,82 обработени бюлетини. Яваш измества Мехмет Йозхасеки, издигнат от ПСР, който събра 47,10 процента от гласовете.Измир, който е традиционна крепост на кемалистите, пак ще бъде управляван от опозиционната НРП, след като нейният кандидат за кмет Тунч Сойер събра 58,06 на сто от гласовете срещу 38,67 за Нихат Зейбекджи, бивш министър на икономиката, издигнат за кандидат-кмет от партията на Ердоган.Данните са поместени на сайта на турския в. \"Сабах\" и непрекъснато се актуализират.ПСР междувременно планира да оспори резултатите в Анкара, очаквайки да промени изхода от вота, посочва Ройтерс.Пред репортери в Анкара генералният секретар на ПСР Фатих Шахин заяви, че партията му ще оспори изборните резултати във всеки район на столицата. По думите му по този начин ПСР ще осъществи \"значителен напредък\". ", "date": "2019.04.01", "title": "Ердоган губи Анкара, Истанбул и Измир"}
{"url": "https://www.novinite.bg/articles/173335/Germaniya-poema-rotacionnoto-predsedatelstvo-na-Saveta-za-sigurnost-na-OON", "text": "Германия поема ротационното председателство на Съвета за сигурност на ООН за месец април, предаде ДПА.Очаква се германският министър на външните работи Хайко Маас да пристигне в Ню Йорк, за да поеме официално председателството от френския си колега Жан-Ив Льо Дриан. Двете съседни европейски страни са обявили, че координират своите председателства, със съвместно организиран дневен ред. Дневният ред на Германия за април включва специални заседания по въпросите за сексуалното насилие при конфликти и ядреното разоръжаване.На съвместна пресконференция с френския си колега в Франсоа Дьолатр, за обявяване на координираните председателства в началото на март, германският постоянен представител в ООН Кристоф Хойсген заяви, че иска да предизвика по-истински и открит дебат в Съвета за сигурност, вместо обичайната практика страните да прочитат подготвени изявления.За последен път Германия е била ротационен председател на Съвета за сигурност на ООН през септември 2012 г., по време на своето последно двугодишно членство в съвета в качеството си на непостоянен член, припомня ДПА.", "date": "2019.04.01", "title": "Германия поема ротационното председателство на Съвета за сигурност на ООН"}
{"url": "https://www.novinite.bg/articles/173357/Nameriha-eksplozivi-do-detska-gradina-v-Utreht", "text": "Експлозиви  бяха открити в холандския град Утрехт в близост до детска градина, съобщи .Пристигналите на място сапьори за обезвредили експлозивите с контролиран взрив.Това се случва 2 седмици след като терористичното нападение в града, при което 37-годишният Гьокман Танъш от турски произход отне живота на 4-ма души след стрелба в трамвай.", "date": "2019.04.01", "title": "Намериха експлозиви до детска градина в Утрехт"}
{"url": "https://www.novinite.bg/articles/173369/Opoziciyata-pecheli-Ankara-i-Istanbul-partiyata-na-Erdogan-osporva-rezultata", "text": "Управляващата партия в Турция оспорва резултата от местните избори в Анкара и Истанбул. Мансур Яваш, кандидат за кмет на основната опозиционна Републиканска народна партия в Анкара, води в надпреварата с 50,9% от гласовете пред кандидата на ПСР Мехмет Йозхасеки, който е с 47,06%, сочат неофициални резултати. \"Установихме невалидни гласове и нередности в повечето от 12158-те избирателни секции в Анкара. Ще използваме легалните си законни права и няма да позволим волята на нашите граждани да бъде изменена\", каза Фатих Шахин, генерален секретар на Партията на справедливостта и развитието.По информация на председателя на Върховния избирателен съвет Сади Гювен някои от избирателните урни в Истанбул все още не са отворени заради възражения. Към момента е ясно, че основният опозиционен кандидат на Републиканската народна партия - Екрем Имамоглу, води с 4 159 650 гласа.\"Единствената причина за това, че не получаваме резултатите, които искахме в някои градове, е, че не успяхме да се изразим достатъчно добре пред народа и да спечелим сърцата на хората\", коментира президентът Ердоган.Данни от резултатите към момента показват, че управляващите губят и други големи градове като Анталия и Адана. Партията на справедливостта и развитието загуби местните избори в град Текирдаг, където миналата седмица външният министър на Ердоган Мевлют Чавушоглу отправи критика срещу българския Закон за вероизповеданията по време на предизборна среща, предаде БГНЕС.Град Текирдаг, разположен на северния бряг на Мраморно море на 135 километра западно от Истанбул, няма да се управлява от партията на президента Реджеп Тайип Ердоган. Кметското място печели опозиционният кандидат от Народно-републиканската партия Кадир Албайрак с 51,15 на сто при 99,66 на сто от преброените гласове. Светската Народно-републиканска партия, която е пазител на традициите на „бащата на Турската република“ Кемал Ататюрк. На второ място е кандидатът от партията на Ердоган с повече от 7 процента разлика -  43,9% .Милиони турски граждани участваха в местния вот за избор на кметове, членове на общински и висши съвети и мухтари за следващите пет години. Президентът Ердоган се беше ангажирал изключително с тези избори и участва в стотина митинга из цялата страна. Той дори представи подкрепата за партията му като единствения спасителен път за страната.От месеци насам, Турция страда от сериозно забавяне на икономиката си. Безработицата стига 11%, а турската лира се обезцени с 30 на сто през последната година. След вота в неделя Ердоган обеща правителството да се заеме с прилагането на силни икономически мерки.", "date": "2019.04.01", "title": "Опозицията печели Анкара и Истанбул, партията на Ердоган оспорва резултата"}
{"url": "https://www.novinite.bg/articles/173331/Kandidatat-na-opoziciyata-vodi-v-Istanbul", "text": "Кандидатът на опозиционната Народнорепубликанска партия /НРП/ Екрем Имамоглу изпреварва своя съперник от Партията на справедливостта и развитието /ПСР/ Бинали Йълдъръм с 27 хиляди гласа, съобщи днес председателят на Висшата избирателна комисия Сади Гювен пред турския телевизионен канал НТВ, предаде ТАСС.Имамоглу събира 4 159 000 гласа. Йълдъръм - 4 131 000 гласа. В Истанбул 290 хиляди бюлетини се оказаха невалидни, посочи Гювен.Той добави, че остават още непреброени бюлетини. Гювен посочи още, че партиите и кандидатите имат три дни за подаване на възражения.По-рано агенция Демирьорен съобщи, че след преброяване на над 99 процента от бюлетините в Истанбул води Имамоглу. Агенцията отбеляза, че неотворени остават общо 99 избирателни урни. Според тези данни Имамоглу печели 48,8 процента /4 157 237 гласа/, а Йълдъръм - 48,48 процента /4 130 049 гласа/. Това са неофициални данни, отбелязва ТАСС, цитирани от БТА.Традиционно на местните избори в Истанбул се разгръща основната битка. Това е най-големият мегаполис на Турция, в който през 90-те години бе кмет сегашният президент Реджеп Тайип Ердоган.", "date": "2019.04.01", "title": "Кандидатът на опозицията води в Истанбул"}
{"url": "https://www.novinite.bg/articles/173304/Predimno-slanchevo-s-temperaturi-do-17", "text": "Днес ще е предимно слънчево, около и след обяд с временни увеличения на облачността над Централна и Източна България. Ще духа слаб до умерен североизточен вятър. Максималните температури ще са предимно между 18° и 23°, по Черноморието ще са по-ниски - от 12° до 17°. Над планините ще е предимно слънчево. Временни увеличения на облачността ще има главно след обяд над планините в източната половина на страната. Ще духа умерен, по билата - силен североизточен вятър. Максималната температура на височина 1200 метра ще бъде около 9°, на 2000 метра - около 2°.Над Черноморието ще е предимно слънчево, с временни увеличения на облачността в следобедните часове. Ще духа до умерен североизточен вятър. Максималните температури ще са 12°-17°. Температурата на морската вода е 10°-11°. Вълнението на морето ще бъде 2-3 бала.", "date": "2019.04.01", "title": "Предимно слънчево с температури до 17°"}
{"url": "https://www.novinite.bg/articles/173368/V-prodaljenie-na-6-chasa-EP-shte-obsajda-paketa-Mobilnost", "text": "Комисията по транспорт на Европейския парламент предвижда да отдели повече от шест часа за обсъждане на предлаганите промени в дейността на международните превозвачи. Това показва дневният ред на утрешното извънредно заседание, съобщава БТА.Пресслужбата на ЕП уточни, че се очаква да бъдат обсъдени над 1000 поправки и добавки на първоначалните два законопроекта, в които са залегнали промените. Според дневния ред евродепутатите от парламентарната комисия следва да пресеят внесените допълнителни текстове, за да се улесни гласуването в пленарната зала в четвъртък.През януари транспортната комисия успя да одобри само един от трите доклада за работата на превозвачите. Миналата седмица ЕП се отказа да гласува на пленарно заседание заради големия обем на предлаганите изменения. Дори утре парламентарната комисия да не успее да приеме текстовете, гласуването им на пленарната сесия тази седмица вече е заложено в програмата на ЕП.", "date": "2019.04.01", "title": "В продължение на 6 часа: ЕП ще обсъжда пакета \"Мобилност\""}
{"url": "https://www.novinite.bg/articles/173341/Cacao-Beach-otkriva-noviya-leten-sezon-s-Dennis-Cruz-i-Tini-Gessler", "text": "Феновете на Cacao Beach Club могат за започнат подготовката за летния сезон, защото любимият им клуб обяви първото си събитие за годината. На 8 юни официалният старт на лятото ще бъде даден в компанията на испанците Dennis Cruz и Tini Gessler. Откриващата вечер ще започне със сета на Bagеrziev и ще завърши с този на Pacho&Pepo.Един от артистите, който впечатли публиката през изминалите два сезона и когото очакваме с огромно нетърпение, е Dennis Cruz. Той непрекъснато създава тенденции със свежите си звуци, които се забелязват от медии като BBC Radio 1, Mixmag и DJ Mag. В същото време испанският диджей и продуцент рядко слиза от класациите, благодарение на многобройните му релийзи за стабилни лейбъли като Hot Creations, Moon Harbour, Solid Grooves, Stereo и Snatch!. Все по-големият списък от първи места в класацията на Beatport го превръщат в най-продавания тек хаус артист на платформата за всички времена! Добавяйки и множеството му други награди и номинации (включително тези на Resident Advisor, Vicious и най-добър продуцент на 2017 от DJ Awards), не е изненада, че испанецът получава редовна подкрепа от големи имена като Jamie Jones, Loco Dice, Marco Carola и много други. Слушайки го по време на фестивали като BPM, ADE и Tomorrowland, както и в клубове като Fabric (Лондон) и Privilege (Ибиза), е лесно да се разбере защо към днешна дата той е един от водещите фигури в света на тек хаус музиката.На 8 юни ще чуем и още един изключително бързо разрастващо се артист. Красивата Tini Gessler започва кариерата си от малки партита в родния си град Sitges, Испания. Скоро тя е забелязана от Pacha Barcelona, където е резидент в следващите 3 години. Историята на красивата Tini продължава с участията и в емблематични клубове като Space и Pacha (Ибиза) преди цялостното и отдаване в Elrow (безспорно най-креативните и цветни партита на клубната сцена).Tinni Gessler си печели солидна репутация благодарение на динамичните и дийп/тек-хаус сетове, а като редовен гост на Elrow е свирила заедно с Paco Osuna, Joseph Capriati и много други. Това лято, тя продължава резиденцията си в Amnesia Ibiza, докато междувременно и предстоят дебютни участия на няколко световни фестивала и, разбира се, в Cacao Beach Club.Повече информация за CACAO BEACH CLUB може да откриете на официалната страница във , както и на   ", "date": "2019.04.01", "title": "Cacao Beach открива новия летен сезон с Dennis Cruz и Tini Gessler"}
{"url": "https://www.novinite.bg/articles/173348/Biznesat-iska-zadaljitelna-matura-po-matematika", "text": "\r\nАсоциацията на индустриалния капитал предлага редица промени в средното и висшето образование, които да подобрят връзката между образованието и пазара на труда. Като част от мерките работодателите настояват за задължителна матура по математика.\r\nВасил Велев, председателят на УС на АИКБ: За да има на изхода от висшето образование добри инженери, трябва на входа да има добре подготвени млади хора в средните училища по природо-математическите дисциплини. Затова ние предлагаме задължителна матура по математика. Това е полезно за самите деца и, полагайки матура по математика, много от тях ще открият в себе си заложби да се развиват в тази сфера, само ще спечелят от което, тъй като това са едни добре платени вече работни места.\r\n\r\n\r\n\r\n\r\n\r\n", "date": "2019.04.01", "title": "Бизнесът иска задължителна матура по математика"}
{"url": "https://www.novinite.bg/articles/173370/Yunker-kam-London-Tarpenieto-ni-se-izcherpa", "text": "ЕС изчерпва търпението си към Великобритания заради Брекзит, предупреди председателят на Европейската комисия Жан-Клод Юнкер, писа британският „Индипендънт“. В интервю за италианската държавна телевизия, Юнкер заяви, че би искал депутатите от Обединеното кралство да успеят да постигнат съгласие в следващите дни. „Имаме много търпение към нашите британски приятели, но то идва към своя край”, каза той пред РАИ. Председателят на комисията добави: „Досега знаем на какво британският парламент казва „не“, но не знаем на какво може да каже „да“.\r\nЗапитан дали може да е възможен втори референдум, Юнкер заяви, че това е въпрос изключително за британския народ. Няколко министри призоваха Тереза Мей да се вслуша във волята на депутатите. Министърът на отбраната Тобиас Елууд отбеляза, че ще подкрепи някакъв план за митнически съюз при гласуванията. Въпреки че има спекулации, че може да бъдат организирани общи избори, за да се стигне до пробив в безизходицата в парламента, повечето консерватори се противопоставят. Алистър Бърт, който подаде оставка като министър на външните работи, след като гласува срещу споразумението на Тереза Мей, заяви, че не смята, че нови избори ще бъдат полезни.\r\nСъщевременно петицията за отмяна на процедурата по член 50 от Лисабонския договор и за отмяна на Брекзит събра повече от шест милиона подписа.Броят на подписите надхвърли пет милиона на 24 март, което превърна петицията в най-популярната, публикувана някога на сайта на британския парламент.Правителството на премиера Тереза Мей заяви на 26 март, че няма да отмени процедурата по член 50 с аргумента, че по този начин работи в посока изпълнение на волята, изразена от британците на референдума за Брекзит през 2016 г. Третото поражение на сделката на Мей за напускане на ЕС, след обещанието на премиера да се оттегли при одобрение, остави един от най-слабите лидери от едно поколение да се бори с опасната криза около Брекзит - най-важната стъпка на Великобритания от Втората световна война.\r\n", "date": "2019.04.01", "title": "Юнкер към Лондон: Търпението ни се изчерпа"}
{"url": "https://www.novinite.bg/articles/173360/London-pak-glasuva-alternativi-na-Brekzit-dnes", "text": "Камарата на общините гласува днес за различни варианти на развода, а Мей може да направи последен опит за прокарване на сделката си в парламента утре.\r\n\"Не разполагаме с идеални варианти за действие и има доста добри аргументи срещу всеки един от тях в момента, но все ще трябва да направим нещо\", каза министърът на правосъдието Дейвид Гок, който гласува на референдума през 2016 г. за оставане в ЕС.\"Премиерката преценява възможните варианти и обмисля това, което може да се случи, но не мисля, че е взела окончателно решение\", каза Гок пред телевизия Би Би Си.Мнозина в партията на Мей обаче губят търпение. Вестник \"Сън\" съобщи, че 170 от нейните 314 консервативни депутати са й изпратили писмо с искане Брекзит да стане факт през следващите няколко месеца - със или без сделка.Великобритания трябваше да напусне ЕС на 29 март, но политическата безизходица в Лондон принуди Мей да моли блока за отсрочка. Сега Брекзит трябва да настъпи в 22 ч. по Гринуич на 12 април, освен ако Мей не намери алтернативен вариант.\r\n", "date": "2019.04.01", "title": "Лондон пак гласува алтернативи на Брекзит днес"}
{"url": "https://www.novinite.bg/articles/173311/Novi-iziskvaniya-za-kasovite-aparati-ot-dnes", "text": "\r\nНовите изисквания за касовите апарати на фирмите, регистрирани по ДДС, влизат в сила от днес.\r\n\r\n\r\n\r\n\r\n\r\n", "date": "2019.04.01", "title": "Нови изисквания за касовите апарати от днес"}
{"url": "https://www.novinite.bg/articles/173315/Vdigat-zaplatite-na-shoforite-v-stolichniya-gradski-transport", "text": "От 1-ви април увеличават заплатите на шофьорите в градския транспорт в София, след като на 14-ти март Столичният общински съвет прие предложението на кмета на София Йорданка Фандъкова заплатите на шофьорите от градския транспорт да се увеличат с 10% от 1-ви април.С приетите промени заплатите в „Столичен автотранспорт“ и „Столичен електротранспорт“ първо се изравняват, а след това се увеличават. Така основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа.За увеличението на заплатите Столична община ще отдели 5,3 млн. лв.", "date": "2019.04.01", "title": "Вдигат заплатите на шофьорите в столичния градски транспорт"}
{"url": "https://www.novinite.bg/articles/173319/Nelep-incident-Chovek-padna-ot-Mosta-na-vlyubenite-nikoj-ne-mu-pomognal", "text": "Нелеп инцидент в центъра на столицата. Мъж падна от Моста на влюбените, но никой не му помогна. За това алармира в профила си в социалната мрежа Facebook племенницата на Васил Левски - Христина Богданова.Тя е и единственият човек, който се притекъл на помощ на пострадалия докато другите шофьори продължили пътя си. Един от тях дори си позволил непристойно поведение спрямо нея.\"Инцидентът се случи в събота следобед. Аз бях в автомобила си, изчаквайки на светофара. С периферното си зрение видях, че нещо голямо пада от моста. Преместих колата, спрях и отидох да видя какво се случва, тъй като междувременно чух и викове за помощ. Видях, че става дума за човек в безпомощно състояние\", обясни тя пред Нова телевизия.Богданова допълни, че мъжът е бил в съзнание, но с много силни болки. Веднага се обадила  на спешния телефон. Полицията и Спешна помощ дошли много бързо и реагирали адекватно. Нелеп инцидент, подхлъзнал се е и изгубил равновесие. Пострадалият е с тежи травми.\"Това, което искрено ме потресе в цялата ситуация е, че никой не провери дали може да направи нещо. Очевидно спрелият ми автомобил раздразни останалите шофьори. Един от тях си свали прозореца, за да ме напсува по възможно най-грозния начин.Инциденти стават. Това може да е наш близък човек, на когото много държим. И дори не искам да си представя, че няма кой да ти подаде ръка. Понякога такъв инцидент може да коства живота на човек в беда\", коментира племенницата на Левски.Но въпреки всичко не е загубила надежда. \"Аз искрено вярвам, че в човека е заложено да бъдем добри. И това да намерим добри, е въпрос на избор. Много ми се иска да се замисляме. Защото ако загубим човешкото в себе си, в какво се превръщаме? Прави впечатление, че лошото и бездушието са все по-чести явления\", заключи Богданова.", "date": "2019.04.01", "title": "Нелеп инцидент: Човек падна от Моста на влюбените, никой не му помогнал"}
{"url": "https://www.novinite.bg/articles/173314/NZOK-poema-lechenieto-na-deca-i-vazrastni-v-chujbina", "text": "Националната здравноосигурителна каса поема лечението на деца и възрастни в чужбина.Това става след решение на кабинета за закриване на действащите досега Фонд за лечение на деца и специална комисия към здравното министерство.Заявленията на гражданите ще бъдат приемани и обработвани от Здравната каса. А подадените до момента заявления за лечение в чужбина ще бъдат пренасочвани автоматично към новата структура.", "date": "2019.04.01", "title": "НЗОК поема лечението на деца и възрастни в чужбина"}
{"url": "https://www.novinite.bg/articles/173324/MRRB-zapochva-razgovori-s-prevozvachite-za-tol-tarifite", "text": "Министерството на регионалното развитие и благоустройството (МРРБ) започва разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3,5 тона от 16-ти август.Тарифите са изработени от експерти на Световната банка, която е консултант на Агенция „Пътна инфраструктура“. Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища.При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт межди 3,5 т и 12 тона таксата да е около 10 ст. За по-тежките автомобили таксите ще са по-високи.На този етап предложението е да се таксуват около 50% от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3,5 т след въвеждането на тола.", "date": "2019.04.01", "title": "МРРБ започва разговори с превозвачите за тол тарифите"}
{"url": "https://www.novinite.bg/articles/173307/Testvat-sirenite-v-10-grada-u-nas", "text": "В 13.00 часа днес ще бъде задействана сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“.Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия, съобщиха от МВР.Системата се тества два пъти годишно, в първия работен ден на месец април и на месец октомври в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите. ", "date": "2019.04.01", "title": "Тестват сирените в 10 града у нас"}
{"url": "https://www.novinite.bg/articles/173317/Ot-dnes-po-benzinostanciite-podrobni-kasovi-belejki", "text": "От днес би трябвало всички шофьори да получават подробни касови бележки на бензиностанциите. Те ще съдържат информация за косвените данъци, платени от търговеца, за продажната стойност и за стойността на тяхното придобиване.Това гласят последните промени в Наредба Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин, съобщиха от НАП. Промяната влиза от 1 април.Съгласно новите изисквания, при продажба/зареждане на течни горива, във фискалния бон, издаван на бензиностанциите, ще трябва да е отпечатана на отделни редове по вид гориво и информация за размер на ДДС за продаденото/зареденото гориво; размер на акциза за продаденото/зареденото гориво; продажна цена на горивото без акциз и без данък върху добавената стойност (нето стойност); покупна цена на горивото без акциз и без ДДС (покупна стойност).От НАП обръщат внимание, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото – заплати, обучения, сервиз и др.", "date": "2019.04.01", "title": "От днес по бензиностанциите - подробни касови бележки"}
{"url": "https://www.novinite.bg/articles/173322/68-ot-balgarskite-rabotodateli-sreshtat-trudnosti-pri-naemane-na-rabotnici", "text": "68% от българските работодатели срещат трудности при наемане на работници. Това каза пред БНР председателят на УС на Асоциацията на индустриалния капитал Васил Велев.Той цитира проучване, според което 45% от работодателите в световен мащаб срещат такива трудности. „Обезпокоително е, че ние сме на второ място в ЕС – далече над средното световно равнище по този показател. Ние сме след Румъния“, обясни той в предаването „Преди всички“ и добави, че това е и европейски проблем.По думите му поради тази причина Европейският икономически и социален комитет е разработил специално становище за подкрепящи образователни системи за преодоляване на несъответствията между търсене и предлагане на умения.Според Велев причините са както демографски, така и технологични. „Те изискват мобилизация и подходящ микс от стимули за всички участници за разрешаването на проблема“, подчерта той.„Това се оказва сериозна спирачка пред по-високите темпове на икономическия растеж, а оттам за нашите страни, особено за България и Румъния. Като цяло ЕС се движи с по-бавни темпове в момента, отколкото световната икономика“, отбеляза Васил Велев и добави мнението си:„Проблемите у нас се знаят. Предприемат се мерки за тяхното разрешаване, но те срещат много голяма съпротива и се реализират бавно. Ранното кариерно информиране и ориентация е много важно“.Днес Асоциацията на индустриалния капитал ще домакинства на среща на представителите на най-големите работодателски организации от Полша, Русия, Украйна, Беларус, Латвия, Казахстан, Грузия и България. По време на събитието ще бъдат обсъдени възможностите за реформи на образователните системи, чрез които да се преодолеят несъответствията между уменията и знанията на работниците и изискванията и нуждите на пазара на труда.", "date": "2019.04.01", "title": "68% от българските работодатели срещат трудности при наемане на работници"}
{"url": "https://www.novinite.bg/articles/173321/Trima-dushi-zaginaha-pri-tejka-katastrofa-na-AM-Trakiya", "text": "Трима души са загинали при тежък пътен инцидент, съпроводен с пожар, станал около 21.40 часа снощи в района на 89-ти километър от автомагистрала „Тракия“, съобщават от ОДМВР в Пазарджик.По първоначални данни водачът на лек автомобил „Нисан“ със сливенска регистрация е шофирал с несъобразена скорост в ремонтирания участък и е загубил е управлението над автомобила. Той е преминал през сигналните бализи в насрещното платно, което е в ремонт. В резултат на маневрата автомобилът е паднал от моста в коритото на реката, минаваща отттам и се е самозапалил.По данни от служителите, пристигнали първи на местопроизшествието, в автомобила са пътували петима души. Трима от тях са загинали, а мъж и малко момиченце са транспортирани в МБАЛ-Пазарджик с различни травми и наранявания. Пожарът, предизвикан от катастрофата, е овладян от пожарникарите. Работата по изясняване на случая продължава. ", "date": "2019.04.01", "title": "Трима души загинаха при тежка катастрофа на АМ \"Тракия\""}
{"url": "https://www.novinite.bg/articles/173332/KZP-Veche-polovinata-ot-jalbite-v-KZP-postapvat-po-elektronen-pat", "text": "Половината от постъпилите 23 799 жалби в Комисията за защита на потребителите (КЗП) през миналата година са подадени онлайн, посочва в интервю за в. „Телеграф” председателят Димитър Маргаритов. Според него в бъдеще мобилният телефон ще е основното средство за изпращане на оплаквания, тъй като по данни от проучвания на Потребителския интернационал до 2025 г. около 70 % от интернет потребителите ще „влизат“ в Мрежата през смартфон. „Най-много жалби са в областта на телекомуникациите. Съществена част от оплакванията в този сектор са от дефектни устройства.Рекламацията на потребителя не е била удовлетворена по желания начин, ремонтът се е забавил много време или е бил несполучлив и се е наложило стоката отново да се връща за ремонт. Или пък след три неуспешни опита за ремонт, търговецът отказва приеме обратно дефектното устройство и да върне парите”, разказва Маргаритов. Има и оплаквания след покупки от електронни магазини, които са изпратили нещо съвсем различно по външен вид и качество от поръчаното. При покупка на облекла обаче често възниква спор между потребителя и търговеца дали дрехата, която се връща, не е използвана. „Идеята на правото на отказ е, че когато вие поръчвате нещо по интернет, не можете да го видите, както във физическия магазин, да го пипнете, да го премерите. Целта е точно тази - пробвате и когато прецените, че не ви харесва, да имате възможност да го върнете. Всяко друго действие, извън това пробване, би могло да се третира като употребяване, което препятства упражняването на правото на отказ”, обяснява председателят на КЗП. „Натъкнахме се на мними търговци в онлайн пространството. Сайтове със съмнително страхотни цени, потребителите си поръчват, плащат си, но стоките не идват.В един момент магазинът изчезва”, допълва той. Статистиката на КЗП за миналата година сочи, че жалбите относно качеството на туристическия продукт са под 5 % от всички постъпили в институцията. „Но в туризма всеки неприятен случай се помни дълго. Хората остават много разочаровани, защото понякога с месеци подготвят почивката си, инвестират в нея средства, време и очаквания, а всяко излъгано очакване е проблем. В България се предлага все по-добър туристически продукт. Лошото е, когато някой немарлив търговец създаде проблем на цялата индустрия. Случаят става обществено достояние и хората остават с впечатление, че едва ли не това е масова практика”, коментира Маргаритов. Председателят на КЗП обобщава, че в повече от две трети от случаите Комисията се е произнесла, че има нарушение и са наложени съответните санкции.„Забранили сме редица нелоялни търговски практики. През 2018 г. след обжалване от търговци, голям брой наши решения са потвърдени от съда, тоест произнасянията ни са били правилни”, добавя Маргаритов. „Сред тях са непоисканите абонаменти при комуникационните услуги, които забранихме. Потребителите не могат да бъдат натоварвани допълнително с разходи за нещо, което не са пожелали, а от тях едва ли не се иска активно поведение да се откажат от тази непоискана услуга. Правилното е: Предлага се оферта, потребителят се съгласява и тогава тя става елемент от неговата сделка с търговеца”, разяснява той. Димитър Маргаритов припомня, че всяка година КЗП има програма с кампании за контрол на различни сектори на пазара относно наличието на нелоялни търговски практики, неравноправни клаузи в договорите с общи условия, недопускане разпространението на пазара на опасни продукти, най-вече свързани с отглеждането на децата.", "date": "2019.04.01", "title": "КЗП: „Вече половината от жалбите в КЗП постъпват по електронен път“"}
{"url": "https://www.novinite.bg/articles/173327/EP-shte-razgleda-otnovo-promenite-v-pravilata-za-dejnostta-na-prevozvachite", "text": "Европейският парламент ще обсъди отново тази седмица промените в правилата за дейността на международните превозвачи. Това се съобщава в сайта на парламентарната комисия по транспорт. Предвижда се комисията да заседава извънредно на 2 април, след като по-рано в Страсбург евродепутатите не успяха да се произнесат по множеството предложения за поправки и добавки към внесените законопроекти. През януари парламентарната комисия одобри само един от трите доклада, в които са залегнали предвижданите промени. Според програмата на ЕП на сесията в Брюксел на 3 и 4 април поправките ще бъдат гласувани в пленарната зала. Ако този път гласуването на първо четене бъде успешно, то ще очертае становището на ЕП в преговорите с председателството на Съвета на ЕС и Европейската комисия. Едва когато тези тристранни преговори завършат с успех, ЕП ще трябва да гласува промените и на второ четене. Очаква се, ако тази седмица гласуванията не доведат до напредък, въпросът да остане за евродепутатите, избрани на предстоящите избори през май.", "date": "2019.04.01", "title": "ЕП ще разгледа отново промените в правилата за дейността на превозвачите"}
{"url": "https://www.novinite.bg/articles/173338/Osnoven-remont-na-most-zatvarya-patya-mejdu-Kilifarevo-i-Plakovo", "text": "Основен ремонт на мост затваря от утре /2 април/ четвъртокласния път между Килифарево и село Плаково. Строителните дейности по съоръжението над р. Белица са по разработен от Община Велико Търново проект, който ще бъде финансиран със средства от Междуведомствената комисия за възстановяване и подпомагане. Ще бъдат ремонтирани и подходите към моста. Докато траят дейностите, движението ще се осъществява по следния обходен маршрут: Килифарево – път II-55 /Велико Търново – Гурково/ - с. Нацовци – с. Големаните – с. Плаково /двупосочно/. По това трасе ще пътува и автобусната линия между Велико Търново и с. Плаково. Комисията одобри за финансиране и още един основен ремонт на мост, намиращ се на територията на общината – съоръжението е над р. Елишин и е част от пътя между Велчево – Плаково /VTR 1021/. Строителните работи започват от сряда /3 април/ и ще наложат затваряне на отсечката между двете села. Обходният маршрут ще бъде следният: Велико Търново – Присово – път III-5302 – отклонение към с. Велчево – Къпиновски манастир. Около 800 000 лева са средствата, отпуснати за реконструкциите на двата моста. Очакванията са, че строителните дейности ще продължат около два месеца.", "date": "2019.04.01", "title": "Основен ремонт на мост затваря пътя между Килифарево и Плаково"}
{"url": "https://www.novinite.bg/articles/173339/Armeniya-nagrajdava-Vejdi-Rashidov", "text": "Председателят на парламентарната Комисия по културата и медиите Вежди Рашидов ще бъде награден със специален сертификат на церемония в посолството на Армения в София утре от 11.00 часа, съобщиха от комисията по култура. Сертификатът е признание за безценната помощ, която е оказал Рашидов на жителите на град Спитак в Армения след разрушителното земетресение преди 30 години. Вежди Рашидов е единственият българин, който е почетен гражданин на Армения - признание, което е получил преди години заради дарението си от 60 хиляди долара, направено веднага след земетресението на 7 декември 1988 г. за разрушения град Спитак.", "date": "2019.04.01", "title": "Армения награждава Вежди Рашидов"}
{"url": "https://www.novinite.bg/articles/173358/Maya-Manolova-Deputatite-da-izberat-koi-interesi-shte-zashtityat-na-30-banki-ili-na-65-mln-grajdani", "text": "„Както обещах внесох промени в Гражданския процесуален кодекс (ГПК), които да променят баланса на интересите и правомощията, правото на защита между икономически силните и между гражданите“. Това каза омбудсманът Мая Манолова при участието си в сутрешния блок по Българската национална телевизия. Тя бе категорична, че в момента законодателството в съдебната фаза е изцяло в интерес на монополните дружества, топлофикации, мобилни оператори и банки. Затова, с инициираните от нея промени се цели преди съдът да се произнесе и да издаде съответните заповеди за изпълнение по искане на монополист или на банка, да му бъдат предоставени всички договори и анекси, общи условия, между монополиста и гражданина, за да може да направи служебна проверки. Предложените текстове предвиждат това да става включително и в случаите, в които гражданинът не е възразил срещу неравноправна клауза - съдът да може да я обяви за нищожна.Манолова посочи, че сега само по извлечения на сметки длъжникът бива съден и започва разпродажба на неговото имущество.  Тя подчерта, че внася за четвърти път тези предложения, но този път на нейна страна и на страната на гражданите вече е и Европейската комисия, която предупреди България, че ако не промени своето законодателство и не защити гражданите срещу банките и монополите, ще търпи санкции.„Изключително съм притеснена, че освен предложенията, които внесох, които изработихме, заедно с граждани, с адвокати,  магистрати, с експерти, са внесени и други предложения, както се твърди, изготвени от Министерството на правосъдието, които на практика ще обезсмислят това законодателно усилие, които отново ще оставят и ножа, и хляба у банките, които ще имитират промяна, които ще излъжат хората и които в крайна сметка ще доведат до последващи санкции от ЕК, вече имуществени“, отбеляза омбудсманът. Тя подчерта, че в момента в ръцете на народните представители е да защитят гражданите и че те трябва да избират за кого да работят, дали за 30 банки и за монополистите, или за 6,5 милиона български граждани. „И този път предупреждавам, че няма да оставя да се опитат да си измият ръцете с мен“, отсече Манолова. В студиото на БНТ омбудсманът коментира и казусът със строежа на небостъргача „Златен век“ в столичния квартал „Лозенец“.  Тя уточни, че в институцията са постъпили множество жалби срещу свръхзастрояване, строителство в зелени площи, изграждане на небостъргачи, а специално за случая „Златен век“ – институцията е работила повече от една година.  „Това е разговор, който не е политически, а свързан със законността и правилата. Всякакви опити на политици, защитавайки себе си, да се опитат да окалят няколко институции, че не са си свършили работата, са некоректни.Това не е държавнически подход. Опитвайки се да спасиш и да защитиш себе си, да нападнеш институции, които си вършат работата. Ако г-н Цветанов се интересуваше какво институцията на омбудсмана е направила по „Златен век“, можеше да попита. Като народен представител и председател на ПГ ГЕРБ имаше достатъчно механизми да разбере”, каза Манолова. Омбудсманът подчерта, че първата институция, която е реагирала по отношение на строежа „Златен век“, е именно тази на омбудсмана – през 2017 г., когато граждани сигнализират да се предизвикат проверки по законността на строителните разрешения и книжа и за съответствие между изграждането на небостъргача и устройствените планове на София. „Предизвикахме проверка в ДНСК, обърнахме се към кмета на София, към кмета на кв. „Лозенец“ – кметовете на София и „Лозенец“.Те не отговарят извършили ли са проверки, но ДНСК подробно отговаря за наличната документация, за извършената проверка, която ние сме предоставили на инициативния комитет. ДНСК твърдят, че документите са законни и в съответствие с българското законодателство“, обобщи Манолова. Тя допълни, че по жалба на граждани институцията е предизвикала и втора проверка във връзка с писмо на зам.-министър на регионалното министерство, в което „той се опитва да тълкува и пренаписва закона“, както и във връзка с нарушения на екологични норми. „Тогава единственият орган, който ни отговаря,  е Министерството на околната среда и водите, като казва, че няма необходимост от провеждането на оценка за въздействието върху околната среда.През тази седмица ще имам срещи и с инициативния комитет от „Лозенец“, и с инициативния комитет „Стрелбище“. Аз и моите експерти сме в непрекъсната връзка с гражданите и подкрепяме тяхната битка за законност, за правила и за възможност да реализират гражданското си право да живеят в чиста и благоприятна околна среда“, завърши Манолова.", "date": "2019.04.01", "title": "Мая Манолова: Депутатите да изберат кои интереси ще  защитят - на 30 банки или на 6,5 млн. граждани"}
{"url": "https://www.novinite.bg/articles/173359/Alfa-risarch-Razlikata-v-elektoralnata-podkrepa-mejdu-GERB-i-BSP-se-stopyava", "text": "Съществени щети върху образа и доверието към ГЕРБ във важен политически момент. Това констатира регулярното национално представително проучване на \"Арфа рисърч\", цитирано от БТА. Проучването е направено от 22 до 26 март сред 1011 души и е съвпаднало по време с разкритията за придобити от властимащи на различни позиции евтини апартаменти и подадените в тази връзка оставки. Началните реакции на гражданите, измерени в хода на развитието на скандала, са твърде остри - 10.3 на сто са на мнение, че няма проблем в придобиването на апартаментите и смятат, че това е предизборна атака от страна на опозицията. Според 66.6 на сто обаче това е злоупотреба с влияние на хора във властта. Почти всеки втори от симпатизантите на ГЕРБ (47.3 на сто) също споделя това мнение. Негативен е ефектът и върху персоналния рейтинг на премиера Бойко Борисов (28 на сто доверие срещу 43 на сто недоверие). Разликата в електоралната подкрепа между ГЕРБ и БСП се стопява и вече е под 1 на сто, сочи още проучването. Ако евроизборите бяха днес, 33.9% от гласуващите биха пуснали бюлетина за ГЕРБ-СДС срещу 33.4% за БСП.Според анализаторите сближаването на позициите между ГЕРБ и БСП е резултат от три фактора: лек спад от около 1.5 на сто на електоралната подкрепа за ГЕРБ спрямо февруари, отлив на желаещи да гласуват сред по-широката му електорална периферия, мобилизация на БСП и относително увеличаване на електоралната й тежест при по-ниска избирателна активност. Сред лидерите на основните политически сили Корнелия Нинова бележи ръст от 4 на сто, стигайки до 23 процента. С 3 процента увеличава рейтинга си Красимир Каракачанов, а Валери Симеонов и Волен Сидеров - с по 2 на сто. \"Демократична България\" с вот от 5.1 на сто е все още малко под бариерата от 5.88 процента, необходима за спечелването на мандат.Партиите от коалицията „Обединени Патриоти”, които в рамките на настоящото проучване са измервани поотделно, постигат следните резултати: ВМРО- 4.1 на сто, НФСБ - 2.2 процента, Атака - 2.1 на сто от решилите да гласуват. Така, като партия с най-голям шанс за излъчване на евродепутат се очертава ВМРО, но това ще зависи до голяма степен от способността й да привлече част от вота на останалите националистически формации. Президентът Румен Радев възстановява част от загубеното през декември доверие и към края на март получава положителни оценки от 51 на сто от българските граждани, срещу 15 на сто отрицателни.Народното събрание е \"застинало\" на 8 процента одобрение, но неодобрението, резултат от проблемите с кворума и гласуваните спорни законови текстове, продължава да расте, достигайки 59 на сто.Според данните позитивното отношение към правителството спада с 4 пункта - от 17 на сто на 13 процента, отрицателното нараства до 52 на сто, като отлив на доверие е налице дори сред вътрешния кръг симпатизанти на управляващите партии.Сред министрите, с най-високо доверие продължава да се ползва Томислав Дончев, следван от Екатерина Захариева и Красен Кралев. Социолозите коментират, че липсата на реални дебати по европейските теми и по позицията на България в тях, както и текущите скандали, имат за ефект силно ограничаване на желанието за участие в предстоящите избори. Към края на март, 35 на сто от имащите право на глас българи твърдят, че със сигурност ще участват в изборите за Европейски парламент. Почти две трети се колебаят, или са твърдо убедени, че няма да гласуват.Огромното мнозинство от 84 на сто от пълнолетните жители на страната одобряват идеята за законово регламентиране на задължително основно образование вместо заложеното към момента в Конституцията училищно обучение до 16-годишна възраст,  показват още данните.  Подкрепено от мнозинството българи е и предложението за спиране на всички видове помощи на родители, чиито деца не посещават училище (65,8 на сто). Въвеждането на санкция обаче среща и значим дял противници - 29 на сто, смятат, че отнемането на всички помощи би било в ущърб на детето, а 5 процента -  че помощите въобще не трябва да се обвързват с посещаването на училище. Притеснения, че подобна мярка би ощетила децата споделят хора в по-добро социално и материално положение от големите градски центрове. Категорични противници на мярката пък са представители на уязвимите социални групи.В българското общество доминира очакването за негативно влияние на Brexit - върху самата Великобритания, върху ЕС като цяло и върху България. Тази обща оценка, заедно с факта, че всяко пето домакинство вижда пряк риск за себе си, защото има близки в Обединеното кралство, карат 54 на сто от българите да се обявят категорично против напускането на Великобритания. Мнението, че тя трябва да напусне ЕС споделят 15 на сто.Несъстоялият се на 29 март \"развод\" между ЕС и Великобритания консолидира проевропейската ориентация на българина, коментират социолозите. За 63 на сто членството ни в ЕС е без алтернатива. На обратната позиция са едва 8 процента. Проблемите около Brexit са пример за ползите от членството и мнозинството от 61 на сто подкрепят позицията за повече взаимни отстъпки между държавите в името на по-силен ЕС, срещу 39 на сто, според които националните интереси трябва да бъдат твърдо отстоявани, дори с риск за отслабване на ЕС. Умерените, системни партии пък се припознават като способни да постигнат по-сплотен Европейски съюз и в съотношение 2:1 са предпочитани от българските избиратели пред популистките и противопоставящите се на политическия елит формации. Така, въпреки някои негативни настроения срещу конкретни решения на ЕС, като т.нар. пакет \"Мобилност\", например, потенциалният евроскептичен вот остава ограничен и без консолидираща го политическа сила в сравнение с други страни членки, отбелязват анализаторите.", "date": "2019.04.01", "title": "\"Алфа рисърч\": Разликата в електоралната подкрепа между ГЕРБ и БСП се стопява"}
{"url": "https://www.novinite.bg/articles/173330/Partiyata-na-Erdogan-osporva-rezultata-ot-vota-v-Ankara-i-Istanbul", "text": "Управляващата партия в Турция оспорва резултата от местните избори в Анкара и Истанбул, съобщава БГНЕС. Мансур Яваш, кандидат за кмет на основната опозиционна Републиканска народна партия в Анкара, води в надпреварата с 50,9% от гласовете пред кандидата на ПСР Мехмет Йозхасеки, който е с 47,06%, сочат неофициални резултати. \"Установихме невалидни гласове и нередности в повечето от 12158-те избирателни секции в Анкара. Ще използваме легалните си законни права и няма да позволим волята на нашите граждани да бъде изменена\", каза Фатих Шахин, генерален секретар на Партията на справедливостта и развитието.По информация на председателя на Върховния избирателен съвет Сади Гювен някои от избирателните урни в Истанбул все още не са отворени заради възражения. Към момента е ясно, че основният опозиционен кандидат на Републиканската народна партия - Екрем Имамоглу, води с 4 159 650 гласа.Милиони турски граждани участваха в местния вот за избор на кметове, членове на общински и висши съвети и мухтари за следващите пет години.", "date": "2019.04.01", "title": "Партията на Ердоган оспорва резултата от вота в Анкара и Истанбул"}
{"url": "https://www.novinite.bg/articles/173326/Barekov-Pravata-na-balgarskite-shofori-na-TIR-stanaha-moya-kauza", "text": "Правата на българските шофьори на ТИР станаха моя кауза. Ще се бия в ЕП за тях и за достойни доходи и европейски условия на труд на българските работници. Пакет Мобилност дава повод за това. Ето какви неща ми споделят във фб моите приятели Иван, Диан и Боян (истинските им имена) за ужасяващите условия на труд и заплащане от българските транспортни чорбаджии:  Над 100 хиляди български тираджии работят на трудови договори с минималната работна заплата от 560 лева без да е упоменато в тях длъжността “ шофьор на интернационален камион над 14 тона”. В Европа е забранено плащане на километър. Точно така се плаща на българите - 16-20 стотинки на пробег километър. Над минималната заплата всички уговорки са устни и се плаща на ръка според мнението на началника. Обикновено при разплащане правилата се променят в движение все в ущърб на работника. В началото на курса шофьорът подписва фиктивен документ с фирмата, че са му изплатени по тарифната ставка 47 евро на ден, колкото се плаща по закон в Австрия и Франция. Разбира се, за българите това е фиктивно и е фалшификат. Шофьорите карат нонстоп извън България минимум 3-4 месеца. После един месец почиват без да получават доходи, ако не са се “уредили” с фиктивен болничен. Такива са правилата на играта, наложени от чорбаджиите мултимилионери или направо милиардери. Ужасяващи са условията на труд. Работят нашите международни шофьори зад волана по 20 часа в денонощието. Почивката е 4-5 часа, в които трябва да спят в кабината и да си готвят топла храна на газови котлони в гората или край тира. Пари за паркинг от 10 евро чорбаджията не счита за разход в 90% от случаите и затова шофьорите паркират камионите в отбивки за коли или край някое поле или горичка. В Белгия и Холандия например почти няма крайпътни бани. Тоалетните за хигиенни нужди са по бензиностанции или сред храсталаците в природата. Има и откровени престъпления. Двойни магнитни карти, които се сменят на всяка граница. Тахографи с дистанционни, които се изключват и камионът се движи без да отчита. Давате ли си сметка, че нашите български момчета на сила се превръщат в камикадзета застрашаващи десетки животи на пътя? В снимки ви показвам какво ми пратиха шофьори за “луксозните петзвездни кабини”, за които говорят Джамбазки и Новаков. Двамата евродепутати, които са остриетата на олигархията в ЕП. От 17 български евродепутати само аз съм единствен, който взе страната на шофьорите. Колегите не бранят транспортния бизнес, а интересите на шепа собственици. Мен са ме избрали бедни българи и хора на наемния труд. Заради тях ще браня истината и справедливостта докрай. Очаквам още ваши сигнали, които ще ми помогнат в битката за правата на българските работници. Без европейски доходи и без достойни условия на труд българите ще бягаме в чужбина и ще оставяме България в ръцете на разбойниците.", "date": "2019.04.01", "title": "Бареков: Правата на българските шофьори на ТИР станаха моя кауза"}
{"url": "https://www.novinite.bg/articles/173349/Bivshiyat-ni-konsul-v-Odrin-Turciya-se-e-namesila-vav-vatreshnite-ni-raboti", "text": ",,Със сигурност Турция се е намесила във вътрешните ни работи, спор по този въпросне може да има\", каза в ефира на bTV бившият ни консул вОдрин Георги Димов по повод изказването на турския външен министър МевлютЧавушоглу, който обяви пред симпатизанти, че Турция се е намесила при променитена българския Закон за вероизповеданията.Преди 2 години имаше същата намеса и ние не взехме мерки. Тогава един министър на труда и социалната сигурност – Мехмет Мюезиноглу, който призова на изборите у нас да се гласува за определена политическа сила, посочи Димов.На въпрос дали България е предприела всички възможни стъпки, за да получиизвинение от Турция, той отговори, че това се е случило частично.,Ако управляващата партия в Турция загуби Анкара и Истанбул, това със сигурност е знаково\", отбеляза Димов по повод местните избори в страната.„Специално за Истанбул турският президент Реджеп Тайип Ердоган има силни сантименти, тъй като в продължение на 5 г. беше кмет на града”, допълни той.По думите на Димов с тези избори приключва един цикъл от преминаването наТурция от парламентарна към президентска република.„В хода на кампанията самият Ердоган каза, че е възможно, ако негови опонетиспечелят изборите, срещу тях да бъдат повдигнати най-различни обвинения и да сеприложи тактиката, която се прилага в Югоизточен Анадол в кюрдските райони,където се премахват законно избрани кметове и на тяхно място се назначават настойници”, каза бившият ни консул в Одрин.„За кандидата на опозицията в Анкара– Мансур Яваш, извадиха старо дело срещунего отпреди 15 години и прокуратурата се задейства” , обясни той.Във връзка с намерението на Ердоган да превърне „Света София” в джамиябившият ни консул се съмнява, че това ще стане.„Там нещата са по-сложни и вече няма да я има тази предизборна обстановка. По-важното е, че със „Света София” и с тези изказвания Турция с гигантски крачки бяга от съвременната Република Турция на Ататюрк”, обобщи Димов.", "date": "2019.04.01", "title": "Бившият ни консул в Одрин: Турция се е намесила във вътрешните ни работи"}
{"url": "https://www.novinite.bg/articles/173333/Nad-47-000-godishni-otcheta-na-firmi-sa-obraboteni-prez-poslednite-tri-dni", "text": "Информационната система „Бизнес статистика“ работи с пълен капацитет и до момента  в НСИ са подадени 543 805  отчета  за дейността на фирмите  през 2018 година. Само в петък и почивните дни са обработени над 47 000 отчета. Системата работи от 2009 г. и чрез нея се отчитат годишно над 600 000 физически и юридически лица. Към 1 април в НСИ са приети над 90% от очакваните отчети, като се има предвид, че срокът за едноличните търговци и фирмите, които не са осъществявали дейност, е краят на април. Според споразумение между НСИ и НАП и днес вкл. всички фирми могат да подават годишните декларации за облагане с корпоративни данъци без вписване на задължителния по закон входящ номер на подадения пред НСИ годишен отчет за дейността. Фирмите, подали данъчни декларации, са задължени да подадат и отчетите си в НСИ, като институтът ще изпраща служебно номерата на НАП. Крайният срок за подаване на годишните отчети в НСИ за фирмите, които са данъчно задължени по Закона за корпоративното подоходно облагане, е 5 април.", "date": "2019.04.01", "title": "Над 47 000 годишни отчета на фирми са обработени през последните три дни"}
{"url": "https://www.novinite.bg/articles/173362/Ministar-Petkov-Zapochva-prilaganeto-na-Metodikata-za-individualnata-ocenka-na-potrebnostite-na-horata-s-uvrejdaniya", "text": "Започва прилагането на Методиката за извършване на индивидуална оценка на потребностите от подкрепа за хората с увреждания, която беше приета от Министерския съвет на 27 март 2019 г. Тя е базирана на Международната класификация на функционирането, уврежданията и здравето на Световната здравна организация (ICF).Това съобщи министърът на труда и социалната политика Бисер Петков на кръгла маса „Прилагане на ICF за оценка на функционалността“. Министър Петков обясни, че целта е с методиката да се създаде ефективен модел на индивидуална оценка. Той ще бъде съобразен с функционалните затруднения на хората с увреждания и с препятствията в обкръжаващата среда. Предвидено е да бъде идентифицирано и желанието на човека за извършването на конкретни действия. С тази методиката ще се прави и оценка за нуждата от социални услуги, лична помощ или друг вид подкрепа при условия и по ред, определени със закон. Прилагането на цялостен и комплексен подход, какъвто предлага ICF, може да подобри реализацията на хората с увреждания на пазара на труда, заключи министър Петков. По неговите думи това ще доведе до повишаване на ефективността на предоставяните средства и услуги и до повишаване на жизнения стандарт на хората с увреждания. По този начин капацитетът на ангажираните институции и финансовият ресурс ще се насочат целево към хората с увреждания, които реално се нуждаят от подкрепа и да се подпомогне тяхната интеграция и реинтеграция в обществото. За да се усъвършенства законодателството и да се постигне ефективно управление и контрол на финансовите средства, МТСП разработи Закон за хората с увреждания. Той бе приет през декември 2018 г. Документът е изготвен в контекста на Конвенцията за правата на хората с увреждания. С него се определят нови форми на подкрепа, идентифицирани чрез индивидуална комплексна оценка на потребностите на хората с увреждания.", "date": "2019.04.01", "title": "Министър Петков: Започва прилагането на Методиката за индивидуалната  оценка на потребностите на хората с увреждания"}
{"url": "https://www.novinite.bg/articles/173344/Butat-nezakonni-kashti-v-plovdivskata-Sheker-mahala", "text": "Събарят незаконни постройки в пловдивската \"Шекер махала\". Къщите са разположени в непосредствена близост до училище, съобщава .Обитателите на постройките се разбунтуваха срещу премахването им. Акцията протича при засилено полицейско присъствие. \"Трябва да освободим улица \"Деница\", която е застроена абсолютно неправомерно с над 10 къщи\", заяви кметът на район Северен Ральо Ралев, който ръководи акцията. Той е категоричен, че операцията не е предизборна и припомни, че през есента в същата махала са били съборени 50 къщи.", "date": "2019.04.01", "title": "Бутат незаконни къщи в пловдивската \"Шекер махала\""}
