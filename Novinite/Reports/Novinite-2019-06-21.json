{"url": "https://www.novinite.bg/articles/177265/Balgariya-shte-pregovarya-s-Gazprom-za-namalyavane-na-cenata-na-prirodniya-gaz", "text": "България ще започне преговори с \"Газпром\" за намаляване на цената на природния газ. Това съобщи енергийният министър Теменужка Петкова. България ще се позове на решението на Европейската комисия, което разрешава ощетените от руското дружество заради по-високи цени страни да започнат преговори. От държавната компания \"Булгаргаз\" обясниха, че в момента правят последни анализи, за да започнат преговорите.", "date": "2019.06.21", "title": "България ще преговаря с \"Газпром\" за намаляване на цената на природния газ"}
{"url": "https://www.novinite.bg/articles/177233/Strelcha-vzema-voennovremenni-zapasi-zaradi-krizata-s-vodata", "text": "Заради кризата с питейната вода и обявеното на 10 юни бедствено положение в средногорското градче, Държавна агенция „Държавен резерв и военновременни запаси” предоставя безвъзмездно на общината минерална вода и хранителни продукти. Това информираха от администрацията на кмета Стойно Чачов.\r\nОт 19 юни т.г. /сряда/ са започнали поетапните доставки на освободените държавни резерви, които се приемат и съхраняват в складовите помещения на Оптико-механичния завод в града. Получаването на хранителните продукти и минерална вода от населението ще започне от понеделник – 24.06.2019 г. по допълнително обявен график на кварталите и улиците, публикуван на сайта на общината и разпространен на информационните табла.\r\nПраво на ползване на предоставената помощ има всеки жител на град Стрелча. В същото време в социалните мрежи се появиха коментари и предложения от местни жители, че тези запаси са повече необходими за възрастните хора, които нямат възможност сами да се снабдяват с вода и хранителни продукти.\r\nДокато повечето семейства пазаруват от съседния град Панагюрище и нямат проблеми с водата. В Стрелча действат и изворите с минерална вода, която е годна за пиене. Както вече писахме, вследствие на поройните дъждове, паднали в района на средногорското градче в началото на юни, кал и тиня затлачиха водоснабдителната мрежа на Стрелча и питейната вода не става за употреба.\r\nДовеждащият водопровод е строен преди 47 години и оттогава не е ремонтиран, а по предварителни разчети на общинската власт за нов са необходими около 5 млн.лв. Затова кметът Стойно Чачов се обърна за помощ към държавата, а заради проблема бе обявено бедствено положение и то се удължи с още една седмица.\r\n", "date": "2019.06.21", "title": "Стрелча взема военновременни запаси заради кризата с водата"}
{"url": "https://www.novinite.bg/articles/177234/Tejka-verijna-katastrofa-na-magistrala-Trakiya", "text": "Двама души са загинали при катастрофа на АМ \"Тракия“ в района на отбивката за град Българово, съобщиха от на ОД на МВР – Бургас.Инцидентът е станал на автомагистрала \"Тракия“ в отбивката за слизане в посока гр. Българово. Тежката катастрофа е с няколко автомобила. По първоначални данни има двама загинали.", "date": "2019.06.21", "title": "Тежка верижна катастрофа на магистрала \"Тракия\""}
{"url": "https://www.novinite.bg/articles/177226/Sofiya-i-Plovdiv-sa-na-chelnite-mesta-po-aborti-v-stranata", "text": "Само за първите три месеца на 2019 г. в България са извършени 5 800 аборта, което поставя страната ни сред водещите държави в Европа по брой аборти. Това сочи статистика на Националния център по обществено здраве и анализи, предаде БГНЕС. От тях над 3 600 бременности са прекъснати по желание.Статистиката сочи още, че София и Пловдив са водещите градове, в които се извършват най-много премахвания на плода – само за първите три месеца на годината в Столичната община са извършени 935 аборта, в Пловдив – 571, а в Бургас – 410. Стара Загора се нарежда на четвърто място с 386 аборта от януари до април, а на пето място е Пазарджик – с 363 унищожени ембриона. В Русе, Силистра, Сливен, Плевен, Хасково и Търговище случаите на премахване на плода са около 200 за всеки град.39 от прекъснатите бременности са извършени на деца под 15-годишна възраст, като в 22 от случаите абортът е спонтанен, а в 17 – терапевтичен /тоест, застрашава живота на майката, или плодът е с високи рискове от увреждания/.Най-много аборти правят жените над 30-годишна възраст – близо 2 850. На второ място са жените от 20 до 29-годишна възраст, като за първото тримесечие на годината те са 2 408. И сред тийнейджърките абортът не е табу, като в Стара Загора са извършени най-много аборти на 15-19 годишни момичета – 55. По този показател – аборти сред тийнейджъри, Стара Загора е на първо място в статистиката, после се нареждат отново Пловдив /49 аборта/, след това Столична община /47/, и Сливен /35/.Статистиката на Националния център по обществено здраве и анализи отчита само медицинските аборти, направени по желание, спонтанните, и тези, извършени по медицински показатели, но в държавата няма официална статистика за това колко ембриона биват премахвани незаконно. Според източници в интернет броят на незаконно премахнатите ембриони в частни клиники, както и този на извършените с медикаменти, е даже по-висок от тези, премахнати законно, и описани в официалната статистика.Ако официалната статистика се запази със същия темп до края на 2019 г, то за една година България ще е загубила над 23 000 бъдещи българчета. За сравнение, през 2016 г. официалният брой на прекъснати бременности е 26 446, при 56 хиляди регистрирани живородени деца.Според официалната статистика, от 1954 г. насам, когато абортът е легализиран, са извършени над 6.5 милиона аборта.Общо в света през 2018 г. са извършени близо 42 милиона прекъсвания на бременности. ", "date": "2019.06.21", "title": "София и Пловдив са на челните места по аборти в страната"}
{"url": "https://www.novinite.bg/articles/177238/Predalagat-globata-za-kuche-bez-namordnik-da-skochi-desetokratno", "text": "На брифинг в парламента депутатът от ГЕРБ Десислава Атанасова съобщи, че от партията предлагат промени в Закона за ветеринарномедицинска дейност, с които се завишават глобите за кучета без повод и намордник, предаде Novini.bgТова са вид обществени отношения, които засягат много хора. В последните седмици станахме свидетели на много нападения от кучета, завършили включително и със смърт на човек. Смятаме, че това е дебат, от който обществото ни има нужда. Добре е в този дебат да се чуе мнението на неправителствени организации и експерти. Изглежда, че темата трябва да бъде в дневния ред на обществото. Очаквам другата седмица преди заседанието на ресорната комисия всички заинтересовани страни да изпратят становища, заяви Атанасова.Тя уточни, че в действащия закон санкцията за куче без намордник и повод е 100 лева санкция. Предлагаме за куче над 5 килограма без намордник санкцията да бъде 300 лева, а за агресивно куче без намордник да бъде увеличена десетократно – на 1000 лева, съобщи депутатът от ГЕРБ.Атанасова отбеляза, че контролът за спазването на този закон е отговорност на общините. Може би и общественото внимание трябва да бъде насочено натам как се спазват разпоредбите, добави тя.Десислава Атанасова разясни, че със законовите промени няма да се налагат глоби на собственции, ако разхождат кучета в обособените за това алеи, ако охраняват стада и т.н. Опитали сме се да предвидим всички изключения, но дебатът е отворен. Очакваме редица становища от неправителствени организации и граждани, така че да изработим един подходящ за нашите условия текст, каза още депутатът от ГЕРБ.", "date": "2019.06.21", "title": "Предалагат  глобата за куче без намордник да скочи десетократно"}
{"url": "https://www.novinite.bg/articles/177227/OmbudsmanatOshte-ne-sam-reshila-dali-da-se-kandidatiram-za-kmet-na-Sofiya", "text": "„Все още нямам решение дали да се кандидатирам за кмет на София”, заяви омбудсманът Мая Манолова пред bTV. Тя сподели, че колкото повече „мераклии я натискат за това, толкова повече това я отказва”, но също така безцеремонното отношение на държавата към гражданите я мотивира в обратно посока за кандидатиране.„Законът за партийните субсидии е един откровен опит за легализиране на корпоративното влияние върху партиите и подчиняване на бизнес интереси”, смята омбудсманът, която е убедена, че това оставя под въпрос демокрацията и „политическия плурализъм, за които гражданите се бореха по време на промените”.„Партиите подцениха референдума за субсидиите, който съвпадна с президентските избори”. Това според омбудсмана е една от причините да се стигне до тази ситуация.Омбудсманът коментира и конфликта си със здравния министър заради протестите на медицинските сестри. Според Манолова увеличенията на заплатите намедицинските работници са били между 20 и 60 лева, което е смешно и не отговаря на обещанието, което е било дадено.„Бях против закриването на Фонда за лечение на деца и преместването му в НЗОК”, сподели омбудсманът по повод на случая с малката Мария, която загуби битката с левкемията и почина, след като семейството ѝ получи огромна сметка за нейното лечение от Здравната каса.В момента Манолова работи по Закон за частния фалит, който ще бъде внесен в парламента. „Българският гражданин постоянно задлъжнява и около него се затяга финансовата примка”, смята Манолова, според която този закон ще облекчи положението на длъжниците.", "date": "2019.06.21", "title": "Омбудсманът:Още не съм решила дали да се кандидатирам за кмет на София"}
{"url": "https://www.novinite.bg/articles/177240/Sled-proverkite-Oshte-dve-kashti-shte-vrashtat-subsidii", "text": "Експерти от Държавен фонд „Земеделие“ са открили нередности в две къщи за гости във варненска област, финансирани с европари. Това съобщи директорът на клона на фонда в морския град Айрие Ибрямова.По нейни думи и двата обекта се намират в близкото до Варна село Изгрев. Експертите са установили, че едната къщите там не развива дейност и не приема гости. В друг обект, в който още през юни 2014 година, е правена проверка, също е установено, че не се приемат туристи.„В момента ние изискваме от собствениците субсидията на сто процента с лихвите. Открихме нарушения и обектът не се ползва за туристическа дейност. На това основание сме предприели лошо вземане. Субсидията трябва да бъде върната. Собствениците имат и финансови корекции през годините назад. В другите, проверени досега обекти, колегите констатират, че има туристическа дейност, дори има и гости“, обясни Ибрямова.", "date": "2019.06.21", "title": "След проверките: Още две къщи ще връщат субсидии"}
{"url": "https://www.novinite.bg/articles/177229/Simeon-Slavchev-Stolichna-obshtina-da-si-varne-chetiri-vajni-terena-v-Borisovata-gradina", "text": "Инж. Симеон Славчев: Столична община да си върне четири важни терена в Борисовата градина „Планът на Борисовата градина във вида, в който е представен е добра основа и след необходимите корекции и в резултат на общественото обсъждане трябва да бъде незабавно приет, това заяви съпредседателя на „Политическа група 5” в Столичния общински съвет и председател на ПП МИР инж. Симеон Славчев по повод предстоящото финално обществено обсъждане на подробния устройствен план за най-големия парк в София.Според инж. Славчев бламирането на плана и евентуално започване на нова процедура ще е в услуга на частните интереси, за които най-доброто е да няма цялостен план и да продължават да се откъсват парчета от парка за несвойствени дейности. Общинският съветник е категоричен, че Столична община трябва да предприеме действия да се придобият със статут на публична общинска собственост четири важни за Борисовата градина терена. В тази връзка той е направил четири конкретни предложения.На първо място инж. Симеон Славчев предлага теренът на бившия стадион „Дружба“ (защото съоръжението „Дружба“ няма нищо общо със стадиона „Юнак“, който е бил съборен 1949 г. и е построена ледената пързалка) да стане от частна държавна собственост (сега апортирана в частно държавно дружество) в публична общинска. Според инж. Славчев това е зоната на втория по важност вход към Борисовата градина и следва да се реализира идеята да се приобщи към парка. „Мястото е подходящо за изграждането на уникална зелена площ и летен амфитеатър с приблизително 1 500 места, където да се провеждат културни и масови мероприятия, както на голямата поляна в Южния парк”, посочи още инж. Славчев . На второ място съпредседателя на „Политическа група 5” в Столичния общински съвет предлага теренът на бившата гара „Пионер“, собственост на НКЖИ и която отдавна е с отпаднал статут на гара, да се придобие със статут на публична общинска собственост. Инж. Симеон Славчев предлага мястото на бившата гара „Пионер“ да се развие като спортен център с много тенис кортове и футболни игрища.„Такава дейност е присъща на парка, за разлика от настоящето състояние на складиране и продажба на строителни материали, които освен че привличат паразитно автомобилно движение, но и замърсяват въздуха с прах и фини прахови частици”, категоричен е общинския съветник. Инж. Славчев предлага също така теренът на бившата база на озеленяване, който по неведоми пътища е станал собственост на „Лев корпорация“ на пазарен принцип да се придобие от Столична община и там да се възстанови поддържащата база за озеленяване на парка. „В цялостния си размер съгласно плана, той ще има нужда от сериозна база и поддържаща техника. На този терен би могло да се разположи и конната база с манеж”, допълни още председателят на ПП МИР инж.Симеон Славчев. Четвърто предложение на общинския съветник е терените на автокъща „Капитолия“ и „Веселото село“ да се извадят от капитала на „Софийски имоти“ и да се актуват за публична общинска собственост, за да могат да се присъединят към зелената система на парка. Инж. Симеон Славчев счита, че предложението за възстановяването на ресторант „Тенекиите” и на Климатичното училище е грешка и трябва да отпаднат от плана. „Такова зелено училище може да бъде настанено в т.н. „Лятна общинска резиденция“ срещу Ловния парк, която е оставена недовършена вече повече от 20 години”, каза още инж. Симеон Славчев.Освен това той предлага към Плана за Борисовата градина да бъде включен и теренът на София ленд, който е бил в конкурсния проект, а към момента поради незнайно какви причини не присъства в него. Инж. Славчев предлага теренът на София ленд изрично да се заложи като място за атракции. „София и най-вече децата имат нужда от място за забавления и за това място трябва да бъде възстановено като увеселителен парк”, беше категоричен председателят на ПП МИР инж. Симеон Славчев.След последното обществено обсъждане на 26 юни, когато ще се коментират всички изразени становища и възражения по проекта, те ще бъдат изпратени в обобщен вид на проектантите в НАГ и на ресорните комисии към Столичния общински съвет, за да се прецени кои от тях да бъдат включени в проекта. Накрая коригираният проект за ПУП на Борисовата градина ще бъде подложен на гласуване в общинския съвет. Ако бъде приет, той ще има силата на действащ закон за управление и стопанисване на най-големия парк на София.", "date": "2019.06.21", "title": "Симеон Славчев: Столична община да си върне четири важни терена в Борисовата градина"}
{"url": "https://www.novinite.bg/articles/177243/Kamion-blokira-Prohoda-na-Republikata", "text": "Тежкотоварен автомобил самокатастрофира на Прохода на Републиката и затвори пътя. Инцидентът е станал около 10:30 ч. след с. Вонеща вода в посока Гурково.При инцидента няма пострадали, но заради разпиления товар не се пропускат превозни средства. Товарните изчакват на място. За останалите автомобили и тирове обходният маршрут е през прохода „Шипка”.", "date": "2019.06.21", "title": "Камион блокира Прохода на Републиката"}
{"url": "https://www.novinite.bg/articles/177239/V-Kyustendil-zapochva-Praznika-na-chereshata", "text": "12-ият Празник на черешата в Кюстендил обещава много настроение, атракции, дегустации, конкурси и награди. Той започва тази вечер със спектакъла „Античността оживява на Хисарлъка“. В събота предстоиконкурс за най-красива аранжирана маса с череши и произведения на тема „череши“, награда за най-едър плод. В неделя ще има кулинарна изложба с конкурс за ястия и деликатеси, приготвени от череши.Черешата се утвърждава като символ на Кюстендил, анонсира тазгодишното издание на празника директорът на отдел „Култура\" при общината Дима Укалска. „Кюстендилските череши, знаете, че се продават навсякъде и имат известност не само в нашата страна, но и в чужбина, и те ни вдъхновиха да направим този празник, за да може да покажем пред туристите не само плодородието с череши, но и това, което имаме като танцови състави, като групи, като възможности за изява. Всичко, което има Кюстендил ще бъде показано на този ден, а хората, които са дошли от други градове ще усетят чистия въздух в нашия град\", изтъкна Укалска, предаде БНР.„Античността оживява на Хисарлъка“ е спектакъл-атракция с участието на 30 младежи и девойки. Самият спектакъл е поклон пред историята на града и пред това, което е дала природата на града, обясни още Дима Укалска. Спектакълът е от 21 часа.\"Интересно като съпътстващо събитие са работилниците тази година, които са тематични. Ще имаме правене на сапуни, работа с пластелин\", съобщи тя.В неделния ден десетки ще покажат кулинарни умения в приготвянето на ястия, деликатеси, комбинации с череши. А майстор в този жанр е Виолет Вьорлер, кюстендилката, живяла доста в чужбина, която за втори път ще и в журито.", "date": "2019.06.21", "title": "В Кюстендил започва Празника на черешата"}
{"url": "https://www.novinite.bg/articles/177247/Proveryavat-bezopasnostta-i-higienata-na-basejni-i-plajove", "text": "Прокуратурата възложи проверка за безопасността и хигиената на басейни и плажове, предаде БГНЕС. ВАП възложи проверка за законност за безопасността на услугите и изпълнението на здравните изисквания на плувни басейни, плажове и т. н.С посочените действия са ангажирани председателят на Комисията за защита на потребителите и главният държавен здравен инспектор /респ. регионалните здравни инспекции/, предвид правомощията за извършване на контрол и налагане на санкции по Закона за защита на потребителите и Закона за здравето. По силата на цитираните закони производителите на стоки и лицата, предоставящи услуги, са длъжни да предлагат на потребителите само безопасни стоки и услуги, а посочените места са обекти с обществено предназначение, за които са установени ред здравни изисквания. Сред последните попадат, напр., и правилата, въведени с подзаконови нормативни актове като Наредба № 5 от 30.05.2008 г. за управление качеството на водите за къпане. Предмет на проверката е спазването на тези задължения от съответните лица.Срокът за извършване на възложените действия до 15.08.2019 г., когато на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, съставени актове за установяване на административни нарушения, издадени наказателни постановления, постановени административни актове. Целта на проверката е да се защити здравето на хората във времето, когато ползването на плувни басейни, плажове и т. н. се увеличава.", "date": "2019.06.21", "title": "Проверяват безопасността и хигиената на басейни и плажове"}
{"url": "https://www.novinite.bg/articles/177245/Kmetat-na-Sofiya-varna-plana-za-Borisovata-gradina-iska-prerabotvane", "text": "Столичният кмет Йорданка Фандъкова излезе със свое становище относно проекта за Подробен устройствен план на Борисовата градина, съобщиха от общината. Парк \"Княз Борисовата градина\" е знаково място за София, любимо на поколения софиянци. Изграждането на парка започва в годините след Освобождението, като за него са се грижили градинари, чиито имена и до днес остават в историята на градинското и парково изкуство, като Даниел Неф и Йосиф Фрай.130 години след изработването на първия устройствен план на градината от Даниел Неф, започваме обсъждането на настоящия проект за Подробен устройствен план, чиято основна цел е да съхрани и опази историческия вид на Борисовата градина, която е сред най-големите богатства на София. През 2014 г. Столичният общински съвет реши изработването на проекта за Подробен устройствен план на Борисовата градина да се възложи след провеждане на публичен конкурс.Заданието на плана показва ясната политическа воля за запазване на парка и законовото спиране на всякакви инвестиционни намерения от страна на собственици на частни обекти, придобити в периода 1997 - 2005 г. Замените и продажбите на държавни и общински имоти на територията на парка във времето на прехода са тежко наследство, с което трябва да се справим по законов ред, така че да гарантираме целостта на парка и да го освободим от несвойствени дейности. През 2017 г. по моя заповед са проверени всички терени на територията на парка, които се стопанисват от дружеството \"Софийски имоти\" и сключените договори за наем за прекратени. С доклад до Столичния общински съвет предлагам 4-те терена (\"Кръглото кафене - Кривите огледала\", \"Велописта\", \"Детски кът - Водното каналче\" и \"Трите дансинга\") да бъдат върнати за управление на Столична община.Въз основана на анализ на собствеността се установяват неточности в кадастралните регистри, които са използвани от проектанта. Поради тази причина възлагам изготвяне на правен анализ на собствеността, който да изследва съществуващите актове за общинска и за държавна собственост и те да бъдат отразени коректно в подробния устройствен план. За имотите, които са маркирани като \"неустановена собственост\" в проекта, Столична община разполага с актове за общинска собственост.Конкурсът за разработване на проекта за ПУП на Борисова градина беше спечелен от дружеството \"Ковачев архитекти\", което предложи най-консервативният вариант за запазване на парка. Изработването на плана от арх. Ковачев и неговия екип започна през 2016 г. , а проектът е предаден за разглеждане и обсъждане през 2019 г.В настоящето становище изразявам своите предложения по представения за обществено обсъждане проект, които настоявам да бъдат включени в окончателния вариант на плана:Да не се възстановява сградата на Климатичното училище по архивни данни, каквото е предложението в проекта. Теренът да бъде запазен като част от зелената система на Борисовата градина.Конната база и базата на \"Спортна София\" да се запазят на местата, на които са, като не съм съгласна с предложението да се местят на нови терени в парка. Конната база от години е място, на което децата на София се запознават с конния спорт, а много деца със специални потребности идват тук със своите родители.Да не се допуска никакво ново строителство на сгради за създаване на \"Музей за зелена памет\" на мястото на автокъща \"Капитолия\". За осигуряване на достъпа до парка, без да се допуска движение на автомобили в него, подкрепям предложението за изграждане на подземен паркинг под съществуващия в момента терен на автокъщата.Да се разгледа възможността за възстановяване на атракциона \"Кривите огледала\" в съществуващата в момента малка сграда на терена на автокъща \"Капитолия\". Автокъща \"Капитолия\" да бъде премахната от Борисовата градина.Да не се допуска застрояване в имота на съществуващия преди години ресторант \"Тенекиите\".Да не се допуска създаването на нови паркови оси при Обелиска и от стадион \"Юнак\" към Розариума.В специфичните правила и норми да се опишат ясно допустимите дейности за реконструкция и ремонт на съществуващите спортни съоръжения. Те трябва да бъдат запазени като обществена база за спорт, като не се допуска увеличаване на съществуващата застроена площ.Да се преосмисли подлезът при Строителния техникум и да се предложи вариант за широко и безопасно пешеходно преминаване на ниво терен между Борисовата градина и градската територия. Вкарването на пешеходното движение в подлез ще затрудни придвижването на пешеходците.Да се подобри структурата на веломрежата в парка на местата на връзка с околните територии. Политиката на Столична община да поощрява велосипедното движение изисква да се отдели особено внимание на възможността за безпрепятствен и удобен велосипеден достъп от съседните територии, като се гарантира безопасността на пешеходците.Да се изследва възможността на мястото на предвидените с плана пасарелки с ограничен до техническия им минимум размер да се предвидят по-широки и съвременни преминавания с подходящи наклони, за да се осигури както преминаване на пешеходци и велосипеди, така и пространствена връзка на територията на Борисовата градина с околните квартали.Не подкрепям предложението в проекта за изграждане на атракционна железница на част на участък от съществуващата жп линия.Да се прецени възможността за разширяване на обхвата на плана, като се присъедини и територията около река Аджибарица, граничеща с парка, която попада в плана на жилищния комплекс Дианабад.Считам за целесъобразно планът да се преработи съгласно приетите предложения, след което да се проведе процедура по ново обществено обсъждане.", "date": "2019.06.21", "title": "Кметът на София върна плана за Борисовата градина, иска преработване"}
{"url": "https://www.novinite.bg/articles/177223/40000-deca-shte-poluchat-podkrepa-chrez-socialni-uslugi", "text": "Продължителността на операция „Услуги за ранно детско развитие“ е удължена до 2020 г., а бюджетът е увеличен до 52,3 млн. лв. По този начин се очаква 40 000 деца да получат подкрепа чрез социалните услуги.Това реши Комитетът за наблюдение на Оперативна програма „Развитие на човешките ресурси“ по време на заседанието си, което се проведе вчера в София. По време на дискусията единодушно беше взето решение създаването на новата Агенция за качеството на социалните услуги да бъде подкрепено по операция „Гарантиране на качеството и ефективността на социалните услуги“.Бюджетът й ще е 8 млн. лв., а продължителността й до 2023 г. Целта на процедурата е да се укрепи и подобри капацитетът на системата за социални услуги чрез подкрепа за създаване на Агенция за качеството на социалните услуги като изпълнителна агенция към министъра на труда и социалната политика. Операцията ще се изпълнява от Министерството на труда и социалната политика в партньорство с Агенцията за социално подпомагане и асоцииран партньор – Националното сдружение на общините в Република България. Очакванията са над 600 служители да придобият квалификация, а 500 доставчици да повишат качеството на предоставяните услуги. До 2023 г. ще бъдат реализирани дейности за пилотно въвеждане на ежегоден национален мониторинг на състоянието и ефективността на социалните услуги.Планирано е обучение на доставчици на социални услуги по отношение на стандартите за качество на социалните услуги. „Благодарение на европейските средства успяхме не само да затворим всички домове за деца в България, но и стартирахме голямата реформа в сферата на институционалната грижа за възрастни“, заяви заместник-министърът на труда и социалната политика и ръководител на Управляващия орган на ОПРЧР Зорница Русинова.Тя припомни, че за първи път в България със средства от ОПРЧР се създават интегрирани здравно- социални услуги, а иновативните модели в сферата са дали резултат в новия Закон за социалните услуги. Комитетът за наблюдение на ОПРЧР одобри промени в продължителността и бюджета на вече действащи процедури. Поради големия интерес за участие в операция „Родители в заетост“, продължителността й се удължава до 2023 г., а бюджетът й се увеличава с 5 млн. лв. до 35 млн. лв. С увеличението на бюджета Агенцията по заетостта предвижда през есента на 2019 г. да обяви нов прием за набиране на заявления от страна на родители на малки деца. По този начин ще бъдат предоставени възможности на родители, които не са се възползвали досега, да продължат не само своето кариерно развитие, но и да осигурят сигурна и качествена грижа за децата си.Очакванията са общо в процедурата да се включат 4 200 безработни лица, а 3 740 родители да бъдат подкрепени да се върнат на работното си място. От стартирането на проекта през м. септември 2017 г. до момента са подадени общо 4 851 заявления от родители, а 4 882 безработни лица са заявили желание да бъдат включени в проекта като детегледачи. Поради засилен интерес операция „Младежка заетост“ е удължена до 2023 г., а бюджетът й се увеличава с 20 млн. лв. и така средствата стигат общо 102 млн. лв.Очакванията са през операцията да преминат най-малко 19 375 безработни лица до 29 г. До края на първото тримесечие на 2019 г. по проекта са сключени 11 851 договора с работодатели. В заетост са включени 18 694 безработни лица до 29 г., като до момента 9 823 от тях са наети на постоянни трудови договори. Само за първото тримесечие на 2019 г. от страна на работодателите са подадени 718 заявки за разкриване на 1 726 свободни работни места за младежи. Стойността на сключените договори с работодатели до момента възлиза на 76,5 млн. лв. След включването на младежите в операцията, приблизително 51% от тях остават на работа при същия работодател, а други 24% се преориентират и с вече натрупания опит, започват работа при друг работодател. 89% от младежите изразяват удовлетвореност от включването си в обучение на работното място или стажуване.Операцията е полезна и за работодателите, тъй като чрез нея успяват да увеличат производителността на труда, като разпределят по-добре дейностите и процесите, с цел разрастване на бизнеса. С 50 млн. лв. се увеличава общият бюджет по операция „Обучение и заетост“. Така общият бюджет става 201 млн. лв. Очакванията са в операцията 8 510 неактивни и безработни лица с трайни увреждания над 29 г. да започнат работа. До момента работодателите са подали 3 156 заявки за разкриване на 10 698 свободни работни места за хора с увреждания. Продължителността на операция „Готови за работа“ се удължава до 2023 г., а финансирането от Европейския социален фонд се увеличава с 5 млн. лв. Така общият бюджет по процедурата става 15 млн. лв.Дейностите по активиране на неактивни младежи до 29 г. ще се фокусират в по-малките населени места, където процентът им е сравнително висок, спрямо средното равнище в Европейския съюз. Очакванията са в операцията да се включат 17 500 неактивни участници от 15 до 29 г., които нито работят, нито учат. Около 5 250 неактивни участници ще получат квалификация или ще имат работа, вкл. като самостоятелно заети лица. До момента по процедурата са активирани общо 10 858 неактивни младежи на възраст от 15 до 29 г. Процедура „Работа“ се удължава с една година до 2020 г., като очакванията са в 7 850 безработни и неактивни лица да са придобили квалификация или да имат работа при приключване на проекта. “Скоро ще говорим за маргинализиране на цели групи на пазара на труда заради липсата на дигитални умения.Цифровите умения винаги са били част от политиките, които подкрепяме в МТСП чрез Европейския социален фонд. Затова ресурсът по Приоритетна ос 1 „Подобряване достъпа до заетост и качеството на работните места“ ще бъде насочван към подобряване уменията на работната сила, която има най-голяма нужда от подкрепа“, коментира зам.-министър Зорница Русинова. От Европейската комисия изразиха удовлетвореност от участието на хората с по-ниско образование и квалификация в операциите на ОПРЧР. „Трудности с реализацията на пазара на труда все още имат хората с ниско образование или недобре развилите професионални умения. Затова те трябва да са на преден план“, коментира Станислав Рангелов от Главна дирекция „Заетост, социални въпроси и приобщаване“ на Европейската комисия.", "date": "2019.06.21", "title": "40 000 деца ще получат подкрепа чрез социални услуги"}
{"url": "https://www.novinite.bg/articles/177222/Carkvata-pochita-Sv-Machenik-Yulian-Tarsijski", "text": "Майка му била усърдна християнка и рано внушила на единствения си син любов към Господ. Когато настанало гонението против християните при император Диоклетиан, Юлиан бил задържан под стража. Жестоките изтезания обаче не го отказали от вярата. След всички мъчения Юлиан бил хвърлен в морето заедно с майка си.", "date": "2019.06.21", "title": "Църквата почита Св. Мъченик Юлиан Тарсийски"}
{"url": "https://www.novinite.bg/articles/177214/Dneven-horoskop-za-petak", "text": "Денят е перфектен за отваряне на нови врати и насочване в нови посоки. Имате вятър зад гърба си, а посоката я определяте вие. Не мислете твърде много за възможностите. Трябва да избегнете изкушението днес. Можете да постигнете невероятен успех, ако се трудите усърдно днес. Енергията ви е подходяща за постоянна работа и може да успеете да преминете на следващо ниво.Способността ви да се учите от грешките на другите ще ви е от огромна полза днес. Ще откриете, че сте способни да управлявате хората. Това ще ви бъде от полза както в работата, така и в дома, стига да не се страхувате.Днес ще имате проблеми с работата или домакинството, но няма да е нищо кой знае колко сериозно. Ако нямате нищо, най-веероятно ще се сблъскате със закъснения или прекъсвания. Вижте повече на :", "date": "2019.06.21", "title": "Дневен хороскоп за петък"}
{"url": "https://www.novinite.bg/articles/177231/Spipaha-50-000-kasa-kontrabandni-cigari-v-jilishte-na-vidinchanin", "text": "Гранични полицаи от ГПУ \"Брегово\" задържаха мъж с 50 000 къса контрабандни цигари. Специализираната полицейска операция срещу контрабандата и разпространението на акцизни стоки без бандерол е проведена на 19 юни.Служители от ГПУ \"Брегово\" претърсили жилище на 37-годишен мъж от Видин. На адреса са открити и иззети 2 500 кутии цигари без акцизен бандерол. Мъжът е задържан в рамките на 24 часа.По случая е образувано досъдебно производство за извършено престъпление по чл. 234, ал. 1 от НК, работата по документирането му продължава под ръководството на Районна прокуратура - Видин.", "date": "2019.06.21", "title": "Спипаха 50 000 къса контрабандни цигари в жилище на видинчанин"}
{"url": "https://www.novinite.bg/articles/177228/Silna-burya-udari-Kozloduj", "text": "Пороен дъжд наводни Козлодуй. 50-годишно дърво е било прекършено от бурята. Короната му е паднала върху три автомобила, но щетите по тях са минимални, съобщи за NOVA отговорникът по мобилизационна подготовка в Община Козлодуй Виолета Илиева.Само за 30 минути са паднали 40 литра на квадратен метър. Няма данни за пострадали хора. ", "date": "2019.06.21", "title": "Силна буря удари Козлодуй"}
{"url": "https://www.novinite.bg/articles/177267/Tragna-deloto-za-otnemane-na-imushtestvo-na-osadeniya-do-jivot-Georgi-Valev-ot-Kilarite", "text": "Започна делото за отнемане на имущество за 3,6 милиона лева на осъдения до живот Георги Вълев от групата за поръчкови убийства \"Килърите\", съобщи БНР. То протече в негово отсъствие, тъй като късното призоваване на Вълев не е позволило охраната да се организира по неговото довеждане от затвора в Плевен.Адвокатът на Вълев Боян Жеков оспори допустимостта на иска с мотива, че клиентът му има законни доходи, с които е придобил всичките си имущества. Той бе категоричен, че те нямат връзка с престъпната дейност, за която е осъден.Съдът изслуша строително-техническа експертиза на запорираните имоти, за които се иска конфискация в полза на държавата. В следващо съдебно заседание ще бъде представена счетоводно-икономическа експертиза.Това е трети опит на държавата през последните 8 години да отнеме имущество на Георги Вълев. Искът на Антикорупционната комисия е за парични средства за общо 3 611 169 лева и 41 имота - терени в Царево, в курорта Слънчев бряг, земи в Еленския балкан, в Свищовско, жилища и търговски площи във Велико Търново и Арбанаси.", "date": "2019.06.21", "title": "Тръгна делото за отнемане на имущество на осъдения до живот Георги Вълев от \"Килърите\""}
{"url": "https://www.novinite.bg/articles/177264/Pocheten-znak-na-lyubimata-pejka-na-Nevena-Kokanova-shte-ni-napomnya-za-neya", "text": "\r\nПочетен знак на любимата пейка на Невена Коканова от днес ще ни напомня за нея. Тя се намира в градинката на \"Свети Седмочисленици\" в София. Именно там след репетиции в Сатиричния театър първата дама на българското кино е обичала да сяда.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.21", "title": "Почетен знак на любимата пейка на Невена Коканова ще ни напомня за нея"}
{"url": "https://www.novinite.bg/articles/177225/Remontite-na-AM-Trakiya-organichava-dvijenieto", "text": "За улеснение на трафика, в участъците с ремонт на виадуктите по АМ „Тракия“ при 13-ти, 15-ти и 20-ти километър, в края на работната седмица в петък и събота има две ленти за Бургас и една за София, а в края на уикенда лентите съответно ще са две за София и една за Бургас, съобщиха от пресцентъра на Агенция „Пътна индрастриктура“ (АПИ).Необходимо е шофьорите да карат внимателно, със съобразена скорост и да спазват стриктно поставената пътна сигнализация.Пътноподдържащото дружество „Автомагистрали“ ЕАД работи изключително мобилизирано, за да може предвидените строителни работи да завършат колкото се може по-скоро и да не се затруднява трафикът. Амбицията им е до края на месеца ремонтите да приключат.", "date": "2019.06.21", "title": "Ремонтите на АМ \"Тракия\" органичава движението"}
{"url": "https://www.novinite.bg/articles/177250/Povdignaha-obvineniya-na-lihvarite-ot-Berkovica", "text": "Специализираната прокуратура привлече към наказателна отговорност петима участници в организирана престъпна група за лихварство и рекет чрез заплахи и насилие, жители на кв. „Раковица“ в Берковица .Те бяха задържани в четвъртък при операция на ГДБОП и Специализираната прокуратура в Берковица и видинското село Арчар, със съдействието на служители на Дирекция „Жандармерия“. Петимата участници в групата са в роднинска връзка и носят една и съща фамилия.При извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 кг златни накити, тефтери със списъци и данни на длъжници, мастербокс с цигари без акцизен бандерол, луксозни автомобили.Събраните до момента доказателства сочат, че групата е действала от 2016 г. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви - обикновено 30% месечно. В много случаи „заемодателите“ искали лихвите да се възстановяват с по 100 лв. седмично. При забавяне на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили. Има данни, че участници в групата са принуждавали длъжниците си да извършват против волята им незаконни действия, докато намерят начин да се издължат.Петимата обвинени са с дълги криминални досиета. Проверява се произходът на средствата, с които са купени луксозните им автомобили и дали просторните им къщи са законно построени със законни средства.В хода на разследването са разпитани множество свидетели, в т.ч. пред съдия.С постановления на прокурор от Специализираната прокуратура на петимата участници в групата е наложено задържане до 72 часа. На 22 юни 2019 г. в Специализирания наказателен съд ще бъде внесено искане за определяне на мярка за неотклонение за всеки от тях.", "date": "2019.06.21", "title": "Повдигнаха обвинения на лихварите от Берковица"}
{"url": "https://www.novinite.bg/articles/177266/Evroliderite-shte-se-sreshtnat-otnovo-na-30-yuni", "text": "\r\nЛидерите от Европейския съюз не се разбраха за ръководните позиции в европейските институции и ще се срещнат отново на 30 юни на извънредна среща на върха. Разговорите продължиха до 2 след полунощ, но нито един от кандидатите не получи достатъчна подкрепа.\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.21", "title": "Евролидерите ще се срещнат отново на 30 юни"}
{"url": "https://www.novinite.bg/articles/177236/Evgeni-Krusev-otiva-na-sad-za-shteti-nad-900-000-leva", "text": "Спецпрокуратурата предаде на съд бившия заместник-кмет по транспорта на София Евгени Крусев. Той е обвинен за нарушение на Закона за обществените поръчки. В началото на седмицата заместник-главният прокурор Иван Гешев заяви, че прокуратурата е изчислила и предполагаема щета от над 5 милиона лева, която можела да настъпи от действията на Крусев. Бившият заместник-кмет обаче ще отговаря за значително по-малка сума, а именно около 920 000 лв., съобщиха от държавното обвинение днес.Разследването е стартирало по сигнал на организацията \"Спаси София\" за нередности по една от обществените поръчки, свързани с ремонта на ул. \"Граф Игнатиев\". Става въпрос за т. нар.виброизолационните подложки на трамвайното трасе, за чието поставяне са кандидатствали четири фирми.  Поръчката е спечелена от GP group, тъй като останалите кандидати не отговаряли на изискванията.Бившият заместник-кмет на София Евгени Крусев ще отговаря пред съда за ремонта на \"Граф Игнатиев\" за щети под 1 милион лева, а не както първоначално прокуратурата твърдеше - предполагаеми над 5 милиона за длъжностно престъпление и нанесени близо 1 млн. лева щети. Това стана ясно от съобщение на спецпрокуратурата.Евгени Крусев е с мярка за нeотклонение „Подписка“ и наложена забрана да напуска страната. Той подаде оставка през декември м. г. именно поради казуса с ремонта на \"Графа\".Предстои Специализираният наказателен съд да насрочи дата за разпоредително заседание по делото. ", "date": "2019.06.21", "title": "Евгени Крусев отива на съд за щети над 900 000 лева"}
{"url": "https://www.novinite.bg/articles/177217/ES-ne-moja-da-izbere-naslednik-na-Yunker", "text": "Преговорите за определяне на приемлив кандидат за председател на Европейската комисия, се провалиха. За да се намира изход от ситуацията беше свикан кризисен Европейски съвет на 30 юни. Сред основните проблеми се оказа френският президент Еманюел Макрон, който отхвърля подкрепяната от Ангела Меркел кандидатура на Манфред Вебер, водещия кандидат на Европейската народна партия.Претенденти са още холандецът Франс Тимерманс от групата на социалистите и датчанката Маргрете Вестагер от групата на либералите и центристите. Наследникът, който ще заеме на 1 ноември поста от Жан Клод-Юнкер, трябва да получи подкрепата на 21 от 28 европейски лидери и да събере мнозинство от поне 376 гласа в ЕП., заяви председателят на Европейския съвет Доналд Туск.поясни канцлерът на Германия Ангела Меркел.", "date": "2019.06.21", "title": "ЕС не можа да избере наследник на Юнкер"}
{"url": "https://www.novinite.bg/articles/177207/Dnes-otnovo-shte-bade-predimno-slanchevo", "text": "Днес отново ще бъде предимно слънчево, след обяд и горещо. В следобедните часове ще се развива купеста, над планинските и северните райони и купесто-дъждовна облачност и на места там ще превали и прегърми. Възможни са локални интензивни валежи и градушки. Вятърът ще е слаб от север. Максималните температури ще са между 29° и 34°, в София 29°-30°. Над планините преди обяд ще бъде предимно слънчево. Около и след пладне ще се развива купеста и купесто-дъждовна облачност и до вечерта на много места ще превали и прегърми, като в отделни райони са възможни и мощни гръмотевични бури. Ще духа слаб север-северозападен вятър. Максимална температура на 1200 метра около 23°, на 2000 метра – около 15°.Над Черноморието ще бъде слънчево, след обяд с временни увеличения на облачността. На отделни места по северното крайбрежие краткотрайно ще превали. Ще духа слаб северен вятър. Максимални температури между 30° и 32°. Температурата на морската вода е между 24 и 27°. Вълнението на морето ще бъде 1-2 бала.", "date": "2019.06.21", "title": "Днес отново ще бъде предимно слънчево"}
{"url": "https://www.novinite.bg/articles/177211/Dnes-se-provejda-NVO-po-chujd-ezik-za-sedmoklasnicite", "text": "Днес се провежда национално външно оценяване по чужд език за седмокласниците. Оценяването е по 6 езика – английски, немски, френски, италиански, испански и руски език.Изпитът, който е по желание, започва в 9 часа и продължава 60 минути. Той включва три компонента – слушане и отговор на въпроси към чутите текстове, граматика с въпроси с избираеми и кратки свободни отговори и писане на кратък текст по зададена тема. За всеки компонент учениците имат по 20 минути.Желание да се явят на този изпит са заявили 1823 ученици от цялата страна. Най-много желаещи има за изпита по английски - 1744 ученици, като в София те са 625, във Варна - 130, а по 121 желаещи за изпит по английски има в област Благоевград и София-област.  Малко под сто са седмокласниците в  Бургас, Велико Търново, Добрич, Разград и Шумен, които също искат да държат изпит по английски език.  37 ученици от цялата страна са пожелали да се явят на изпит по немски език, а 29 - на изпит по руски език. Италиански и френски език са избрали по 6 ученика, а само един  е пожелал да провери знанията си по испански език. В областите Кърджали, Сливен и Смолян има само по двама ученици, желаещи да държат изпит по английски език. В две области - Враца и Ямбол, седмокласниците не са пожелали да се явяват на изпит по чужд език.", "date": "2019.06.21", "title": "Днес се провежда НВО по чужд език за седмокласниците"}
{"url": "https://www.novinite.bg/articles/177210/Oshte-dve-kompanii-kandidatstvat-da-sabirat-patni-taksi", "text": "Още двама кандидати за Национален доставчик на услуги (НДУ) искат да партнират на Агенция „Пътна инфраструктура” (АПИ) в събирането на пътни такси. С решение на Управителния съвет на АПИ от 16 май 2019 г. в Регистъра на НДУ на сайта www.bgtoll.bg е вписан „Конкорд Смарт Инфраструктура” АД, който желае да продава електронни винетки, както и маршрутни карти и бордови устройства при старта на търговската експлоатация на тол системата. Дружеството е преминало проверка по същество дали отговаря на изискванията и вече има решение на Управителния съвет на АПИ за подписване на договор.На 4 юни 2019 г. заявление за регистрация е подал и четвърти кандидат за НДУ – „Иком“ ООД, който все още е в първия етап на процедурата – да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси. Регистрираният от АПИ втори Национален доставчик на услуги, с който беше сключен договор на 14 май 2019 г. – „Телетол” АД, няма да има възможност да продава електронни винетки, тъй като не постигна оперативна съвместимост на база интерфейс с Електронната система за събиране на пътни такси. Съгласно Общите условия за регистриране на НДУ, дружеството имаше 10 дни, за да установи съвместимост на база интерфейс и договорът да влезе в сила.На 4 юни 2019 г. в АПИ е получен отговор от представляващия “Телетол” АД Мартин Димитров, в който той предлага “осигуряване на техническо решение за собствена сметка, което представлява непрекъснат канал за покриване на гореописаните изисквания”.Това по същество означава изцяло нова технология, която няма нищо общо с изпълнението на изискванията от Общите условия за осигуряване на техническа съвместимост на оборудването на НДУ с Елекронната система за събиране на пътни такси. Предложеното от “Телетол” АД представлява сериозно неизпълнение на Договора от 14 май 2019 г. и опит за пренаписване на Общите условия и договора. Ако то бъде прието, това би довело до негативно засягане на сигурността на Електронната система на АПИ, а от там и на националните интереси, които тази система следва да гарантира чрез правилната й и сигурна експлоатация. Поради непостигане на изискваната в Общите условия оперативна съвместимост, със свое решение от 19 юни 2019 г. Управителният съвет на пътната агенция прекрати договора на “Телетол” АД.Дружеството остава в регистъра на Националните доставчици на услуги и ако на по-късен етап постигне успешна оперативна интеграция с интерфейса на централната система при въвеждане в търговска експлоатация на тол системата, ще може да партнира на АПИ в събирането на тол такси. Съгласно Общите условия процедурата за регистриране на НДУ включва три етапа – първият завършва с вписване в Регистъра на Националните доставчици на услуги на сайта .Втора фаза завършва с договор между Агенция “Пътна инфраструктура” и кандидата. Процедурата приключва с трети етап - влизане в сила на този договор след доказване на оперативна съвместимост на база интерфейс с електронната система на АПИ. До момента единствено “Интелигентни трафик системи” АД е приключила успешно цялата процедура за регистриране на Национален доставчик на услуги за продажба на електронни винетки и тол.", "date": "2019.06.21", "title": "Още две компании кандидатстват да събират пътни такси"}
{"url": "https://www.novinite.bg/articles/177218/Roditelite-na-onkobolni-deca-gotvyat-protest", "text": "Родителите на деца с онкологични заболявания с ултиматум към държавата.„Сдружението деца с онкохематологични заболявания“, подкрепен от родители на деца, които в момента се лекуват, такива, които са излекувани и тези, които загубиха битката, дава срок на отговорните институции до 10 юли да вземат спешни и адекватни мерки за изпълнение на поставените искания и осигуряване на лекарства в трите клиники и по този начин да се гарантира адекватно, навременно и качествено лечение на всички деца с онкохематологични заболявания в страната. В противен случай родителите излизат на протест.Тежък и трънлив е пътят, който изминават родителите на деца с онкохематологични заболявания. Джина Петкова е майка на такова дете. Разбира за болестта, когато то е на 4-годишна възраст. „Минах през ада. Най-страшно е когато това дете, което е на химиотерапия и трябва да го заведеш в някоя институция, където не знаеш дали има болни хора и дали няма да се разболее и по този начин да спре лечението”, сподели тя в предаването „Здравей, България”.„Проблемите не са от сега. Те съществуват от 10 години и всички институции са наясно с тях. Непрекъснато сигнализираме и Министерството на здравеопазването, и Здравната каса. Те знаят какви са проблемите”, обясни друга майка на онкоболно дете.", "date": "2019.06.21", "title": "Родителите на онкоболни деца готвят протест"}
{"url": "https://www.novinite.bg/articles/177219/Naprejenie-mejdu-ISUL-i-Zdravnata-kasa-sled-smartta-na-malkata-Mimi", "text": "Напрежение между ИСУЛ и Здравната каса след смъртта на 6-годишно момиченце. Малката Мими беше болна от левкимия. Въпреки че се лекуваше в българска болница, семейството на Мими получи фактура за 14 000 лв. за скъпи лекарства. След трагичния случай се откроиха два проблема. Единият е свързан с бавеното на протоколи на деца, които трябва да се лекуват в чужбина, а другият с това защо касата не поема всички лекарства, необходими на онкоболните. „От медицинска гледна точка правим максималното, за да не лишаваме нашите деца от стандартно лечение. Проблемът не е само в България. Има определен списък с лекарства, които на пръв поглед изглеждат много леснодостъпни. Всъщност, има една тежка международна процедура по регистрация на някои лекарства. Това се прави, за да не се стига до използване на медикаменти, които не са разрешени. Получават се два проблема. Единият е доставката на медикаменти. Другият проблем е, че неразрешените лекарства не могат автоматично да влязат в листата на Здравната каса и да бъдат заплащани от нея”,  заяви за „Здравей, България” началникът на Клиниката по детска клинична хематология и онкология в ИСУЛ проф. Добрин Константинов.По думите му е важно да се опрости процедурата по която медикаментите достигат у нас.„За съжаление, за да осигурим част от тези лекарства в аптеките по нашите болници, ние трябва да ги платим предварително. Ние сме търговски дружества и нямаме свободен бюджет”, поясни проф. Добрин Константинов.", "date": "2019.06.21", "title": "Напрежение между ИСУЛ и Здравната каса след смъртта на малката Мими"}
{"url": "https://www.novinite.bg/articles/177248/Spirat-vremenno-tirovete-po-AM-Hemus-zaradi-remont", "text": "Временно се спира движението на товарни автомобили по АМ “Хемус“, съобщават от пресцентъра на МВР.Алтернативен маршрут през път I - 6 и Хаинбоаз. В посока София от Видин алтернативният маршрут е по път II-16 през Ребърково и Своге.Поради предприети ремонтни дейности на АМ “Хемус“ в посока Варна – Русе е затруднено движението и има опасност от възникване на инциденти. Това е причината временно да бъде спряно движението на товарните автомобили в тази посока. Водачите могат да използват алтернативен маршрут през път I - 6 и Хаинбоаз.", "date": "2019.06.21", "title": "Спират временно тировете по АМ “Хемус“ заради ремонт"}
{"url": "https://www.novinite.bg/articles/177212/V-Teteven-byaha-pochisteni-pametnicite-na-Petko-Milev-Strashniya-i-Vasil-Levski", "text": "В град Тетевен бяха почистени паметниците на Петко Милев Страшния и Васил Левски. Дейностите бяха свързани с предстоящото честване на 200 години от рождението на Петко Милев Страшния, което ще се отбележи на 29 юни.Почистването бе извършено със спомоществователството на Фондация Българска памет и Фондация ,,Доцент Борислав Великов – Монтана“, като доц. Борислав Великов е потомък на Петко Страшния. Освен почистване на самите паметници с пясъкоструйка и водоструйка, бяха почистени и буквите на Тетевен, които красят входа на града, заедно с водната каскада и чешмата, като паметникът на Петко Милев Страшния бе импрегниран.", "date": "2019.06.21", "title": "В Тетевен бяха почистени паметниците на Петко Милев Страшния и Васил Левски"}
{"url": "https://www.novinite.bg/articles/177216/Nov-protest-sreshtu-zabranata-za-svobodno-kampinguvane", "text": "Нов протест под надслов \"Бетономорие\". В петък недоволните ще поискат от президента да наложи вето върху гласуваните текстове в Закона за Черноморското крайбрежие.Промените предвиждат палатки, кемпери и каравани да могат да бъдат разполагани само на изрично определените за частта места. Според протестиращите това е ограничение на свободното къмпингуване.", "date": "2019.06.21", "title": "Нов протест срещу забраната за свободно къмпингуване"}
{"url": "https://www.novinite.bg/articles/177261/Makedonskiyat-prezident-Goce-Delchev-e-balgarin-tova-e-neosporim-fakt", "text": "Гоце Делчев се е определял като българин и това е безспорен исторически факт, каза новоизбраният македонски президент Стево Пендаровски в интервю, което ще бъде излъчено тази вечер по местна телевизия.\"Има два неоспорими исторически факта и това трябва да бъде като компромисен вариант за личността и делото на големия революционер, който създаде напрежение в отношенията между Скопие и София и който заплашва да създаде отново нови противоречия между двете държави”, каза Пендаровски. Бившият премиер на Македония: Гоце Делчев е бил директор на българско училище", "date": "2019.06.21", "title": "Македонският президент: Гоце Делчев е българин, това е неоспорим факт"}
{"url": "https://www.novinite.bg/articles/177252/Blizo-1000-zarazenite-s-morbili-u-nas", "text": "Регистрираните случаи на морбили в България към 17 юни са 933, каза министърът на здравеопазването Кирил Ананиев по време на парламентарния контрол.Заразените с морбили растат, 90% от случаите сред ромиНай-засегнати са децата във възрастовите групи 0-1 г. - 140 случая, 1-4 г. - 287 случая и 5-9 г. - 275 случая, посочи министър Ананиев, цитиран от БТА. В Министерство на здравеопазването е създаден Национален координационен съвет за контрол на морбили, за анализ на обстановката, оценка на етапното изпълнение на мерките, предложения за предприемане на нови мерки и др., припомни той.За изпълнението на профилактичните имунизационни мерки са осигурени мобилни кабинети за обхващане на подлежащите лица в областите София-град и Благоевград, а в Софийска област е разкрит временен имунизационен кабинет. В страната са осигурени достатъчни количества ваксина срещу морбили за обхващане на подлежащите деца. Здравните медиатори по места оказват съдействие в издирването на неимунизираните, разясняване на нуждата от своевременно търсене на медицинска помощ при заболяване и повишаване на информираността на населението.През първите 5 месеца на 2019 г. са издирени и обхванати с ваксина срещу морбили, паротит и рубеола 68 559 деца във всички области на страната. Към настоящия момент заболяването е регистрирано в единадесет области. С най-висока заболяемост на 100 хил. население е Софийска област - 296 случая, област Кюстендил - 105 случая, Благоевград - 172 случая и София-град - 305 случая. Останалите засегнати области са Бургас, Велико Търново, Монтана, Пазарджик, Перник, Пловдив и Русе, където са регистрирани единични случаи или малки епидемични взривове, като в Бургас, Велико Търново, Пловдив, Русе и Перник от последния регистриран случай е изтекъл повече от един инкубационен период, без да се регистрира нов случай.През последния месец няма нови засегнати административни райони на страната. Към момента се отчита тенденция на задържане на развитието на епидемичния процес.", "date": "2019.06.21", "title": "Близо 1000 заразените с морбили у нас"}
{"url": "https://www.novinite.bg/articles/177256/Bezplatni-pregledi-za-tuberkuloza-v-cyalata-strana", "text": "\r\nЗа втори път през 2019 година ще се проведат безплатни прегледи за туберкулоза в лечебни заведения за диагностика и лечение на туберкулозатав страната, съобщиха от здравното министерство.\r\n\r\n\r\n\r\n\r\n\r\n\r\n\r\n", "date": "2019.06.21", "title": "Безплатни прегледи за туберкулоза в цялата страна"}
{"url": "https://www.novinite.bg/articles/177209/KZP-Prez-lyatoto-shte-proveryavame-turisticheski-obekti-v-cyalata-strana", "text": "Първоначалните ни представи за лятна почивка са насочени към морето, но ние и в предишни периоди в контролната си дейност сме обхващали и летния планински туризъм. Даваме си сметка, че той също е много важна компонента от цялостния туристически продукт в България.Още повече, че – ако условно го наречем алтернативен на морския туризъм – в последните години той печели все по-голяма популярност с условията, които се предоставят в планинските места, с природните забележителности, с възможностите за използването на изключително богатите находища на минерална вода в България. Естествено, че ние като контролен орган сме длъжни да присъстваме и да установим, че всичко е така, както законът изисква. Това каза по „Дарик” радио председателят на Комисията за защита на потребителите Димитър Маргаритов. Той добави, че при анализ на данни на неправителствения сектор се вижда, че дори и в летния сезон морският и алтернативният, в това число и планинският туризъм са почти равностойни. „Разбира се, трябва да отчитаме и някои особености. Например, че обикновено пътуванията са по-кратки, когато говорим за планината през лятото – обикновено уикенд. Докато почивките на морето са свързани с по-дълъг престой”, коментира председателят на КЗП. Актуално в днешно време е рекламирането на места за настаняване като СПА обекти, затова и един от сериозните акценти в контролната дейност на КЗП през лятото ще бъде именно върху тях.„Проверяваме дали коректно е предоставена информацията на потребителите. Дали в тези комплекси, в които се твърди, че има СПА центрове, тези центрове са сертифицирани съобразно изискванията на нарочната наредба. И като цяло дали наистина хората, когато гласуват доверие и решат да направят един такъв тип почивка, ще получат онова, което им е обещано и за което са платили”, обясни Маргаритов. Най-честите нарушения в СПА обектите са липса на сертификат, предоставяне само на част от рекламираните за конкретното място за настаняване услуги и непоставяне на видно място на ценоразписа с услугите и тяхната стойност. Димитър Маргаритов предупреди при избора на СПА хотел за лятната почивка да се търси повече информация.„Специално за такъв тип обекти със СПА центрове, балнеолечебни, уелнес, таласотерапевтични има регистър, който съществува на страницата на Министерството на туризма. Когато четат конкретна оферта и нещо в нея не е ясно или ги притеснява като информация, като цени – не само високи, но и подозрително ниски – да търсят директния контакт с този, който дава тази оферта. Да пристъпват към резервация и заплащане на такава почивка тогава, когато са вътрешно убедени, че са наясно с параметрите и когато имат възможност срещу плащането да получат документи – ваучери, касов бон и пр.”, препоръча председателят на КЗП. Маргаритов каза още, че инспекциите за новия летен сезон вече са в ход. Интензивните проверки ще започнат от началото на месец юли, когато се очаква да работят вече всички сезонни обекти по морето и във вътрешността на страната.", "date": "2019.06.21", "title": "КЗП: „През лятото ще проверяваме туристически обекти в цялата страна”"}
{"url": "https://www.novinite.bg/articles/177257/Ministar-Ananiev-zapochva-obikolka-na-oblastni-lechebni-zavedeniya", "text": "Министърът на здравеопазването започва обиколка на лечебни заведения в страната през следващата седмица. В рамките на посещенията си в областните болници, Кирил Ананиев ще представи на директорите на лечебните заведения новата Методика за образуване на разходите за персонал и работните заплати, която екипът на министерството разработи. Министърът ще провери на място как се разпределят и разходват всички средства, които Министерският съвет, Министерството на здравеопазването и НЗОК допълнително предоставиха през последните месеци на лечебните заведения за извършена медицинска дейност. Допълнителните средства трябва да бъдат насочени приоритетно за разходи за персонал в лечебните заведения.На 28 юни т.г. министър Ананиев ще бъде гост на Годишната среща на Националното сдружение на общините, на която ще бъде обсъдено състоянието на общинските болници в страната, проблемите, пред които са изправени и възможните решения за оказването на по-качествена здравна грижа за населението. ", "date": "2019.06.21", "title": "Министър Ананиев започва обиколка на областни лечебни заведения"}
{"url": "https://www.novinite.bg/articles/177251/Obnovyavat-39-balgarski-grada-s-evropejski-pari", "text": "В момента с ресурс от 1,6 млрд. лв. по Оперативна програма „Региони в растеж“ се обновяват 39 големи и средни български града. Досега са одобрени 10 проекта от фондовете за градско развитие на обща стойност малко над 33 млн. лв., включително средства от Оперативна програма „Региони в растеж“ в размер на 17,3 млн. лв. Сред тях са проектът за възстановяване на синагогата във Видин и превръщането ѝ в туристически обект, градска зона в Плевен и други. Това стана ясно по време на конференция „Бизнесът и регионите“, на която присъстваха министърът на регионалното развитие и благоустройството Петя Аврамова и вицепремиерът Томислав Дончев. Аврамова посочи, че с 369,7 млн. лв. към Фонда на фондовете са били създадени три Фонда за градско развитие, които заедно с привлечените средства управляват около 585 млн. лв. Условия на този вид финансиране са с усреднена лихва по кредитите под пазарната. Те имат до 20 години срок за погасяване за проекти за градско развитие и в сферата на туризма, както и 15 г. за проекти за енергийна ефективност. Има и гратисен период за главницата по финансирането, който е до 3 г. за градско развитие и в сферата на туризма и културното наследство и до година и половина за проекти за енергийна ефективност. Регионалният министър напомни, че инициативата JESSICA е привлякла четири пъти по-голямо частно финансиране. 66 млн. лв. от нея са били финансирани от Оперативна програма „Регионално развитие“ 2007-2013 г. С финансовия инструмент са били реализирани 40 проекта и са разкрити над 600 нови работни места в София, Пловдив, Варна, Бургас, Русе, Стара Загора и Плевен. Сред най-значимите инвестиции с участието на българския бизнес са строителството на завод за замразени тестени изделия в Пловдив, за резервни части в зона с потенциал за икономическо развитие в Русе, реконструкция и покупка на ново оборудване за болници в София, строителството на спортните комплекси Арена Бургас и „Зона Б-5-4” в столицата и много други. Инициативата е отворена за кандидатстване за българския бизнес и местните власти и към настоящия момент е до 2025 г. Вицепремиерът Томислав Дончев напомни, че едни от белезите за слабо развита държава са свръхцентрализацията и много строгите закони, които според него не се спазват. „Абсолютна илюзия е, че публичното финансиране, изливано, наливано в слабо развитите райони, е панацеята и ще реши проблема“, посочи Дончев. Според него исторически е доказано, че това не е така и че тук имаме чисто морални дилеми. Той посочи, че България в момента е във фазата на „фините настройки“ в регионалната си политика. По думите му първото изискване за регионално развитие би трябвало да е транспортната свързаност. Според него в следващите 4-5 години трябва да имаме поне 10-15 индустриални зони, с цялата съпътстваща инфраструктура - път, газ, вода, което може да е ангажимент на държавата. Вицепремиерът изтъкна като необходимост за ускореното развитие на регионите иновационната инфраструктура. А като пречка той вижда липсата на междинно звено между общините и централната власт.", "date": "2019.06.21", "title": "Обновяват 39 български града с европейски пари"}
{"url": "https://www.novinite.bg/articles/177254/KEVR-ima-gotovnost-da-proveri-sdelkata-ChEZ", "text": "КЕВР следи сделката за закупуване на активите на ЧЕЗ от \"Еврохолд\" и ако се стигне до такава, ще извърши проверка. Това увери Иван Иванов, председател на Комисията по енергийно и водно регулиране /КЕВР/. Иванов участва в заседание на парламентарната комисия по енергетика, на което се обсъдиха промени в Закона за енергетиката, регламентиращи либерализацията на пазара на природен газ. В заседанието участва заместник-директорът на Генерална дирекция \"Енергетика\" в ЕК Клаус Дитер Борхард.Иванов каза, че ако се наложи проверка от страна на КЕВР, регулаторът ще изпълни закона. \"В момента ние следим това, което се случва в сделката между ЧЕЗ и \"Еврохолд\" и ако се мине през всички останали институции, които трябва да дадат разрешение, накрая се произнася КЕВР. Ние ще изпълним закона, такъв какъвто е\", коментира Иванов.По думите му, все още не са ясни критериите, по които КЕВР ще извърши проверката, тъй като институциите, които е трябвало да подготвят такива, не са го направили.\"В крайна сметка, ако се стигне до нас, ние сами ще се постараем да създадем обективните критерии. Надявам се действително, ако се стигне до тази проверка, да бъдем подпомогнати в изработването им\", каза Иван Иванов.", "date": "2019.06.21", "title": "КЕВР има готовност да провери сделката ЧЕЗ"}
{"url": "https://www.novinite.bg/articles/177259/Ustanoviha-razrusheni-dyuni-na-plaj-Kamchiya-sever", "text": "\r\nПроверка на Министерството на туризма и на екоинспекцията във Варна показа, че на неохраняемия плаж Камчия-север има разрушени дюни. Проверката е започнала след подаден сигнал на природозащитници, по случая е сезирана и прокуратурата, тъй като плажът няма концесионер.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.21", "title": "Установиха разрушени дюни на плаж Камчия-север"}
{"url": "https://www.novinite.bg/articles/177268/ChEZ-izleze-s-oficialna-poziciya-za-sdelkata-s-Evrohold", "text": "ЧЕЗ Груп подписа договор за продажба на българските си активи с „Еврохолд АД“, която е най-голямата публично търгувана компания в България и основен играч в Централна и Югоизточна Европа. Това се казва в официалната позиция на компанията с централен офис в Прага. „Еврохолд планира да финансира придобиването и рефинансирането на съществуващи заеми от български компании на ЧЕЗ Груп отчасти със собствени ресурси отчасти със заеми от водещи световни банки“, посочват от ЧЕЗ. Продажбата включва всичките седем български дружества на ЧЕЗ Груп (ЧЕЗ България, ЧЕЗ Електро България, ЧЕЗ Разпределение, ЧЕЗ Трейд България, ЧЕЗ ИКТ България, Проект за свободна енергия Орешец и Бара Груп). Сделката подлежи на одобрение от Българската комисия за защита на конкуренцията (КЗК) и Българската комисия за енергийно и водно управление (КЕВР). Международният арбитраж, който ЧЕЗ предприе срещу България през юли 2016 г., не е засегнат от продажбата и ще продължи да се поддържа от ЧЕЗ. ЧЕЗ навлезе на българския пазар през 2004 г., като закупи две трети дял в три дистрибуторски компании. През 2007 г. разпределението е отделено от електроснабдяването („отделяне“) и е създадена ЧЕЗ Разпределение България АД. В момента ЧЕЗ Разпределение доставя електроенергия на приблизително 3 милиона клиенти. През 2018 г. ЧЕЗ Електро България и ЧЕЗ Трейд България продадоха 10.5 TWh електроенергия на крайни клиенти. Еврохолд България АД е основен играч в Централна, Източна и Югоизточна Европа и някои страни от бившия Съветски съюз. В същото време Еврохолд е най-голямата публично търгувана компания в България и акциите й се търгуват на Българската и Варшавската фондови борси. Дъщерните дружества на Еврохолд са активни в застраховането, лизинга, продажбите на автомобили, управлението на активи и инвестиционните услуги в 12 европейски страни. Еврохолд притежава Euroins Insurance Group (EIG), която оперира на европейските пазари и притежава дъщерни дружества в България, Румъния, Северна Македония, Украйна, Грузия, Беларус и Чехия.", "date": "2019.06.21", "title": "ЧЕЗ излезе с официална позиция за сделката с „Еврохолд“"}
{"url": "https://www.novinite.bg/articles/177224/Specialisti-po-medicinski-griji-shte-blokirat-AM-Trakiya", "text": "Специалистите по медицински грижи в Стара Загора излизат отново на протест днес по обяд. Исканията им остават същите - достойно заплащане и подобряване на условията на труд. Медицинските специалисти настояват основното им възнаграждение да се равнява на две минимални заплати, както и болниците да престанат да бъдат търговски дружества.Протестиращите в Пазарджик ще блокират днес и магистралата за Пловдив.От 26-и юни започва ефективна стачка в Троян. Във Видин се очаква другата седмица да има масови оставки на специалистите по медицински грижи.Медицинските специалисти обмислят и нов национален протест през септември, обяви организаторът на протестите Мая Илиева.„Въпреки отпуснатите пари, въпреки методиката, която обхваща само общинските и държавни болници и не засяга останалата част от медицинските специалисти и структурите, в които те работят, въпреки всичко това, не сме стигнали доникъде“, посочи тя и добави, че нямат никаква комуникация със здравното министерство, освен писмата, останали без отговор.Според нея е необходима промяна в самата система, за да може нещата да тръгнат нормално. По думите ѝ никой не е усетил нещо от отпуснатите от правителството 50 млн. лв.„Хората от различни градове коментират, че няма увеличение. Ако има такова, то е между 50 и 80 лв.“, обясни тя. ", "date": "2019.06.21", "title": "Специалисти по медицински грижи ще блокират АМ „Тракия“"}
{"url": "https://www.novinite.bg/articles/177213/Valeri-Simeonov-GERB-vleze-v-koalirane-s-DPS", "text": "\r\nЛидерът на НФСБ Валери Симеонов коментира в студиото на БНТ, че предложението за намаляване на партийната субсидия на 1 лев на глас ще \"ликвидира тотално многопартийната демокрация\". Според Симеонов американският модел, който е предложен, ще ликвидира всички малки политически сили и ще доведе до двупартиен модел.\"Цялата тази тема започна с един ненормален начин за правене на политика - политика на емоция, политика на инат.\"\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.21", "title": "Валери Симеонов: ГЕРБ влезе в коалиране с ДПС"}
{"url": "https://www.novinite.bg/articles/177220/Karakachanov-informira-deputatite-za-sdelkata-za-F-16", "text": "Заместник министър-председателят по обществения ред и сигурността и министър на отбраната Красимир Каракачанов. ще информира депутатите относно хода на преговорите с американската страна за доставка изтребителите F-16 блок 70, количествената сметка за охрана на масови мероприятия, както и закупуването на автобуси за нуждите на армията.", "date": "2019.06.21", "title": "Каракачанов информира депутатите за сделката за F-16"}
{"url": "https://www.novinite.bg/articles/177221/Osvobodiha-kato-deputati-Elena-Joncheva-i-Petar-Vitanov", "text": "\r\nДвамата стават евродепутати и ще бъдат заменени със следващите в листата на БСП.\r\n\r\n\r\n\r\n\r\n\r\n", "date": "2019.06.21", "title": "Освободиха като депутати Елена Йончева и Петър Витанов"}
{"url": "https://www.novinite.bg/articles/177208/Manolova-kam-deputatite-Nezabavno-shte-dam-chastnoto-finansirane-na-partiite-na-KS", "text": "Омбудсманът Мая Манолова призова народните представители да не приемат промените за неограничено частно финансиране на политическите партии.Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм. Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание“ ще сезира Конституционния съд заради погазване на принципите на демократичната и правова държава и на политическия плурализъм.", "date": "2019.06.21", "title": "Манолова към депутатите: Незабавно ще дам частното финансиране на партиите на КС"}
{"url": "https://www.novinite.bg/articles/177232/Ninova-Balgarite-byaha-upotrebeni-v-politicheskata-igra-na-Bojko-Borisov", "text": "Българите бяха употребени в политическата игра на Бойко Борисов - процедурата победи справянето с бедността и неравенствата. Това каза лидерът на БСП Корнелия Нинова в декларация от името на група, предава \"Фокус\". \"Какво се случи в последните седмици в българския политически живот.Четири неща, които бихме събрали в една дума - подмяна. Уважаеми български граждани, вие бяхте употребени в политическата игра на Бойко Борисов. Първата подмяна - вашето справедливо искане за намаляване на партийните субсидии беше употребено и подменено с опит да се узакони купуването на политици и цели партии от олигарси чрез частно финансиране на партиите. Не, че и сега това не се случва, но сега това е престъпление и го има в НК.Внесените предложения щяха да избелят това престъпление и да го направят законно. Това е поредният опит на управляващите да превърнат корупцията в законна. Втората подмяна - официалното управляващо мнозинство беше подменено скрито - коалицията ГЕРБ и ОП не управлява страната. Управляват ДПС и ГЕРБ. Трета подмяна - истинските въпроси за вашия живот бяха подменени от процедури, процедурата победи бедността и неравенствата.Предложенията на БСП за данъчни облекчения за млади семейства, за преизчисляване на ДДС за храни и лекарства не бяха допуснати дори за обсъждане с процедурни хватки. Важно е защо не бяха - защото не са важни за ГЕРБ\", подчерта Нинова във връзка с вчерашното заседание на Бюджетна комисия, на която не бяха разгледани предложенията на БСП, касаещи социалната политика и пенсиите.\"Докато ви хвърляха прах в очите, че ще намалят субсидията на 1 лв., ЧЕЗ беше продадена на втората Гинка. От 1 юли ще се увеличат цените на ток и вода, а при уж огромен излишък в бюджета Министерство на финансите взема  нов дълг от 400 млн., който ще плащаме всички следващите 20 години\", каза Нинова.По думите й подменена е била парламентарната република с еднолична власт от Бойко Борисов. \"Без обсъждане в парламентарната група на ГЕРБ дойде в парламента и разпореди 1 лв. субсидия. Разпореди го гръмко и с фанфари\", каза Нинова.Тя посочи, че днес това е отложено с аргумента, че няма доклад за второ четене от комисията. \"Това е подмяната. Хубавото е, че ние БСП за България като най - голямата опозиция, вие гражданските структури, омбудсмана, президента, реагирахме на тази политика на подмяната. Докато има такъв отпор, има надежда, че ще спрем безконтролната власт, която си играе с живота на хората единствено да оцелее самата тя\", допълни още лидерът на БСП. Тя призова всички да се обединят.", "date": "2019.06.21", "title": "Нинова: Българите бяха употребени в политическата игра на Бойко Борисов"}
{"url": "https://www.novinite.bg/articles/177235/Borisov-sabira-koalicionnite-partnori-za-partijnite-subsidii", "text": "Премиерът Бойко Борисов събира коалиционните партньори в понеделник, за да обсъдят въпроса за партийните субсидии. З свикването на тъй наречения \"голям\" коалиционен съвет обяви самият той пред медиите в Брюксел.Борисов припомни, че е възложил на ръководството на ПГ на ГЕРБ и на финансовия министър да разговарят и с ОП, и с Воля, както с ДПС, но това не се случи. По думите му коалиционните партньори от ОП са реагирали правилно, като са настояли за консултации с ГЕРБ.\"Сутринта се чух с Валери, Волен и Каракачанов, и в понеделник ще се видим да обсъдим въпроса\", заяви Борисов. Очаквайте подробности.", "date": "2019.06.21", "title": "Борисов събира коалиционните партньори за партийните субсидии"}
{"url": "https://www.novinite.bg/articles/177237/Bojko-Borisov-Partiyata-pobedila-na-evropejskite-izbori-tryabva-da-izlachi-predsedatel-na-EK", "text": "Всички партии признават, че техният водещ кандидат не може да събере необходимата подкрепа, за да бъде гласуван в парламента. Цялата схема с водещите кандидати не можа да проработи. Шансовете на всички са еднакво малки към днешна дата. Това заяви министър-председателят Бойко Борисов в Брюксел, където участва в заседанието на Европейския съвет, съобщиха от правителствената информационна служба.Премиерът отбеляза, че държавните и правителствените ръководители предстои да се съберат отново в края на месеца. „На тото не трябва да играем, несериозно е“, каза още Борисов. Той беше категоричен, че партията, победила на европейските избори, трябва да излъчи председател на Европейската комисия.„Ревност в предложенията, кой колко пари да похарчи в държавата, за да станат безплатни колкото може повече неща - всички партии имат подобни предложения. По-малко са предложенията как да съберем повече приходи в държавата. А това правим ние, в правителството – как да привлечем повече инвеститори, как да се вдигне Брутният вътрешен продукт“, отбеляза министър-председателят Борисов, попитан от медиите за партийните субсидии.Министър-председателят Борисов отговори и на въпрос за преговорите със САЩ. „В момента военно министерство получи оферта от Съединените щати, обсъждат я, водят финални преговори, и тъй като тези пари ги няма в бюджета, стигнем ли до подписване на договор, ще влезем в парламента, ще актуализираме бюджета съответно, ще се дадат тези пари от резерва, който имаме“, изтъкна премиерът.", "date": "2019.06.21", "title": "Бойко Борисов: Партията, победила на европейските избори, трябва да излъчи председател на ЕК"}
{"url": "https://www.novinite.bg/articles/177246/Ananiev-Nyamat-vina-nito-NZOK-nito-ISUL-za-fatalniya-kraj-na-Mimi", "text": "Нямат вина нито Националната здравноосигурителна каса (НЗОК), нито \"Царица Йоанна\"-ИСУЛ по отношение на фаталния край на детето, коментира пред журналисти в НС трагичния случай с починалото от левкемия шестгодишно момиченце Мария здравният министър Кирил Ананиев.По думите му, всичко, което е било възможно, е направено и от двете институции. \"Родителите няма да платят нищо, за съжаление детенцето е било в много напреднала фаза на заболяването и, въпреки грижите на лекарите, се е стигнало до този фатален край\", посочи министърът.Все пак Ананиев добави, че от разговорите с болницата и с родителите, с майката на детето, и всички, свързани с проблема, вижда определено забавяне на Здравната каса на документите, но не по вина на касата.Касата, обясни министърът, е трябвало да получи от ИСУЛ един документ, с който да се посочикаква е цената на медикамента, но понеже той е свършил, направена е нова заявка, която е в други грамажи, и те не са могли да подадат съответно необходимата цена, за да се впише в документацията. Кирил Ананиев изрично обаче подчерта, че това не е довело до лишаване на детето от съответната медицинска грижа.Той припомни, че Изпълнителна агенция \"Медицински надзор\" вече проверява случая, изискани са всички необходими документи.Според него, вливането на фонда за лечение на деца в НЗОК само подобрява организацията, превръщането на Касата в единна контактна точка, която да осъществява цялостния процес по регистриране, администриране и финансиране лечението на деца.", "date": "2019.06.21", "title": "Ананиев: Нямат вина нито НЗОК, нито ИСУЛ за фаталния край на Мими"}
{"url": "https://www.novinite.bg/articles/177249/Prezidentat-Rumen-Radev-shte-uchastva-v-41-ata-sesiya-na-Saveta-na-OON-po-pravata-na-choveka-v-Jeneva", "text": "На  президентът Румен Радев ще бъде на посещение в Конфедерация Швейцария за участие в 41-aта сесия на Съвета на ООН по правата на човека. От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание на ООН в Ню Йорк. В сградата на ООН в Женева президентът Румен Радев ще има изказване пред Съвета по правата на човека на В рамките на същия ден държавният глава ще проведе срещи с Върховния комисар по правата на човека Мишел Башле, с генералния директор на Службата на ООН в Женева Майкъл Мьолер, с генералните директори на Световната здравна организация и на Световната търговска организация – Тедрос Гебрейесус и Роберто Азаведо. Президентът Румен Радев ще се срещне с представители на българската общност в Женева. В целия кантон живеят близо 1000 наши сънародници. На  президентът Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията. Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията.", "date": "2019.06.21", "title": "Президентът Румен Радев ще участва в 41-ата сесия на Съвета на ООН по правата на човека в Женева"}
{"url": "https://www.novinite.bg/articles/177215/Otlojiha-namalyavaneto-na-partijnata-subsidiya", "text": "Парламентът отложи въпроса с приемането на промените, свързани с намаляването на партийните субсидии. Те бяха предвидени да минат на второ четене като първа точка от дневния ред на Народното събрание. Причината планираната за днес промяна да отпадне, е, че не е готов докладът на бюджетната комисия. Мнозинството от депутатите подкрепиха отлагането.Само преди ден депутатите от комисията приеха на второ четене промени в Закона за политическите партии, с които свиха държавната субсидия за партиите от 11 лева на 1 лев за получен действителен глас.Поправките в закона позволиха и юридически лица да предоставят дарения на политическите формации. Все още не е ясно кога законовата поправка ще влезе отново за гласуване в пленарната зала. ", "date": "2019.06.21", "title": "Отложиха намаляването на партийната субсидия"}
{"url": "https://www.novinite.bg/articles/177253/Borisov-Shte-platim-F-16-s-pari-ot-rezerva", "text": "Премиерът Бойко Борисов заяви днес пред журналисти в Брюксел, че средствата за изтребителите ще бъдат отделени от резерва., изтъкна премиерът, цитиран от кореспондент на БНР.Късно вчера Борисов съобщи, че САЩ искат в офертата си 2,2 милиарда лева за доставката на 8 изтребителя F-16.Министърът на отбраната Красимир Каракачанов заяви, че идната седмица в България идва екип за преговори за новите изтребители. Той не коментира цената в американската оферта.", "date": "2019.06.21", "title": "Борисов: Ще платим F-16 с пари от резерва"}
{"url": "https://www.novinite.bg/articles/177260/Vazstanoveno-e-dvijenieto-na-AM-Trakiya", "text": "Катастрофата на автомагистрала Тракия край Бургас, при която загинаха двама души - семейство, затвори пътната отсечка за пет часа. От ОД на МВР съобщиха, че пътят вече е разчистен. Движението по отсечката е възстановено. Припомняме, че инцидентът стана около 10 сутринта.Движението от София към Бургас в района на разклона за Българово бе спряно, а обходът бе през Карнобат и Айтос. Загиналите са от Пловдив - мъж на 79 години, управлявал автомобила и съпругата му на 76.", "date": "2019.06.21", "title": "Възстановено е движението на АМ \"Тракия\""}
{"url": "https://www.novinite.bg/articles/177258/DPS-vidya-tejka-korupcionna-tishina-pri-sdelkata-za-ChEZ", "text": "ДПС упрекна властта, че сделката за ЧЕЗ се осъществява непрозрачно, и настоя да се произнесат компетентните регулаторни органи. От партията призовават правителството да даде разяснение в Народното събрание.\"Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин\", заяви Йордан Цонев, цитиран от пресцентъра на партията. \r\n\"Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни, да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията\", каза още зам.-председателят на ПГ на ДПС.\r\n\"Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите. Впрочем тази сделка много съмнително се лансира и от медиите от кръга „Капитал“ като ни я представят като вече свършен факт.\", посочи Цонев. Междувременно председателят на КЕВР Иван Иванов изрази готовност регулаторът да провери сделката.По-рано днес в декларация от парламентарната трибуна соцлидерът Корнелия Нинова разкритикува, че управляващите дават ЧЕЗ на втора Гинка. Пред медиите в НС пък енергийният министър Теменужка Петкова коментира, че държавата няма отношение към тази сделка, защото тя се реализира по чешкото законодателство.", "date": "2019.06.21", "title": "ДПС видя тежка корупционна тишина при сделката за ЧЕЗ"}
{"url": "https://www.novinite.bg/articles/177241/Ninova-kam-balgarite-Vsichki-mileeshti-za-pravova-darjava-i-politika-za-choveka-da-se-obedinim", "text": "Нинова към българите: Всички милеещи за правова държава и политика за човека- да се обединим Гражданите бяха употребени в политическата игра на Борисов Декларация от името на ПГ на „БСП за България“ Какво се случи в последните седмици в българския политически живот- четири неща, които бихме събрали в една дума – подмяна. Уважаеми български граждани, Вие бяхте употребени в политическата игра на Бойко Борисов. Първата подмяна - вашето справедливо искане за намалява не на партийните субсидии беше употребено и подменено с опит да се узакони купуването на политици и цели партии от олигарси чрез частно финансиране на партиите. Не че и сега това не се случва, но сега това е престъпление и го има в Наказателния кодекс. Внесените предложения щяха да избелят това престъпление и да го направят законно.Това е поредният опит на управляващите да превърнат корупцията в законна. Втората подмяна – официалното управляващо мнозинство беше подменено от скритото – коалицията ГЕРБ и ОП не управлява страната. Управляват ДПС и ГЕРБ. Трета подмяна - истинските въпроси за вашия живот бяха подменени от процедури. Процедурата победи бедността и неравенствата. Предложенията на БСП за данъчни облекчения за млади работещи семейства, за преизчисляване на всички пенсии, намаляване на ДДС на храни и лекарства не бяха допуснати дори и за обсъждане с процедурни хватки. По-важно е защо не бяха. Защото не са важни за ГЕРБ. Бедността и неравенствата, демографската катастрофа не са проблем за тях. И докато ви хвърляха прах в очите, че ще намалят субсидията на 1 лв, намерение, което никога не са имали искрено, ЧЕЗ беше продадена на втората Гинка. От първи юли ще се увеличат цените на ток и вода. А при уж огромен излишък в бюджета, Министерството на финансите взема нов дълг от 400 млн. лв., които ще плащаме всички в следващите 20 години.Подменена беше за пореден път парламентарната република и правовата държава с еднолична авторитарна власт на един човек – Бойко Методиев Борисов. Ето как – без споразумение дори с коалиционните си партньори, с които управлява – Обединени патриоти, без обсъждане в парламентарната група на ГЕРБ, дойде в парламента и разпореди 1 лв. субсидия, гръмко и с фанфари, и днес го оттегли тихичко с оправдание – нямало доклад от комисията. По същия начин, от медии от Брюксел, разбрахме, че държавата ще вземе нов заем от 400 млн. лв., без обяснения за какво, за какъв срок, при какви условия, без обсъждане с обществото и Народното събрание, където му е мястото. Това е подмяната. Хубавото е, че ние - „БСП за България“, като най-голямата опозиция, вие – гражданските структури, омбудсманът на републиката, президентът, реагирахме на тази политика на подмяната.Докато има такъв отпор, има надежда, че ще спрем безконтролната власт, която си играе с живота на хората, единствено, за да оцелее самата власт. Нека всички милеещи за правова държава и справедливост, нормален живот и политика за човека- да се обединим, независимо от това какви постове заемаме в партиите или в държавата, независимо от това какви позиции имаме в обществото. Да се обединим и да продължим. Вярвам, че ще успеем.", "date": "2019.06.21", "title": "Нинова към българите: Всички милеещи за правова държава и политика за човека- да се обединим"}
{"url": "https://www.novinite.bg/articles/177244/Petkova-Prodajbata-na-ChEZ-se-realizira-po-cheshkoto-zakonodatelstvo", "text": "\"Еврохолд България\" АД се споразумя да придобие бизнеса на чешката енергийна компания „ЧЕЗ Груп“ в България, съобщи официалният сайт на дружеството. Двете страни са подписали договор днес. \"Еврохолд\" ще плати 335 млн. евро за придобиването на активите на „ЧЕЗ Груп“ в България, се посочва в съобщението.\"Това е сделка, която се реализира по реда на чешкото законодателство и българската държава няма отношение към този процес\", заяви днес пред журналисти в парламента по повод продажбата на ЧЕЗ ресорният министър Теменужка Петкова.Петкова участва в заседание на парламентарната комисия по енергетика, на която се обсъждат промени в Закона за енергетиката, регламентиращи либерализацията на пазара на природен газ. В заседанието участва заместник-директорът на Генерална дирекция \"Енергетика\" в ЕК Клаус Дитер Борхард.", "date": "2019.06.21", "title": "Петкова: Продажбата на ЧЕЗ се реализира по чешкото законодателство"}
{"url": "https://www.novinite.bg/articles/177230/V-pismo-do-premiera-DPS-nastoyava-za-bezplatni-detski-gradini", "text": "ДПС написа писмо до премиера Бойко Борисов, в което поиска среща с него и изразява разочарованието си от нежеланието на бюджетната комисия да разгледа предложените от движението промени за безплатни детски градини и освобождаване на книгите от ДДС. Това обяви пред медиите в кулоарите на Народното събрание зам.-председателят на ПГ на ДПС Йордан Цонев, който заедно с Делян Пеевски и Халил Летифов е вносител на поправките. \"Написахме писмо до министър-председателя Бойко Борисов и до финансовия министър Владислав Горанов, в което изразяваме своите аргументи и изразяваме своето учудване\", коментира Цонев. Той припомни, че въпреки публично поетия ангажимент от управляващите за строеж на детски градини, отпадане на таксата за децата и намаляване на ДДС, въпросът въобще не беше обсъден на заседанието на бюджетната комисия вчера. Въпреки консултациите между ГЕРБ и ДПС, председателят на бюджетната комисия Менда Стоянова отказа да подложи на гласуване предложенията с аргумента, че е извън полето на бюджетния закон. \"Ние отказваме да повярваме, че във внесен лично от министър-председателя проект за промени в бюджета, грижата за българските деца може да е извън обхвата на този закон. И го призоваваме решенията да не са в ущърб на децата\", заяви Цонев.Депутатът от ДПС коментира и отлагането на въпроса с партийната субсидия, като посочи, че официално причината е в липсата на доклад от бюджетната комисия, но неофициално вероятно се прави заради по-малкия коалиционен партньор Обединени патриоти, които се оплакаха, че не е имало консултации с тях. ", "date": "2019.06.21", "title": "В писмо до премиера ДПС настоява за безплатни детски градини"}
{"url": "https://www.novinite.bg/articles/177263/Petar-Haralampiev-izleze-ot-aresta", "text": "Бившият шеф на Държавната агенция за българите в чужбина (ДАБЧ) Петър Харалампиев излезе от ареста срещу парична гаранция от 100 000 лева, предаде fakti.bg.Решението за освобождаването на Харалампиев е на Апелативния спецсъд, който прецени, че трябва да се измени мярката му за неотклонение от ''задържане под стража'' към ''парична гаранция''.В края на октомври 2018 година Харалампиев бе арестуван след разследване на корупционна схема за незаконно издаване на удостоверение за българско гражданство.След броени дни срокът за задържане изтича и Харалампиев няма как да бъде държан повече в ареста, а напредък в обвинението срещу него очевидно няма.''С много висок и бодър дух съм, защото това, което не ме убива, ме прави по-силен. Аз вярвам в справедливостта, тя ще възтържествува, защото аз съм човек с достойнство, с отговорност и с огромна неизмерна любов към всички българи в България и в целия свят. Животът продължава, борбата за България и българското продължава, само напред и нагоре'', заяви Петър Харалампиев на излизане от ареста.''Искам да благодаря на всички мои приятели, на всички верни съратници и български патриоти, които събраха парите за моята гаранция. Искрени благодарности за тях, напред и нагоре. Оттук насетне аз продължавам моята борба за българщината и за България, както съм възпитаван от моите дядовци и баща ми'', завърши изказването си Харалампиев.", "date": "2019.06.21", "title": "Петър Харалампиев излезе от ареста"}
{"url": "https://www.novinite.bg/articles/177255/Ministar-Angelkova-uchastva-v-proverka-na-kashta-za-gosti-v-Sveti-Vlas", "text": "Къща за гости „Арт“ в Свети Влас няма никакво основание да предлага туристическа услуга. Тя действа изцяло в нарушение на българското законодателство, защото удостоверението й за категоризация е изтекло през 2015 година. Ще настояваме пред Комисията за защита на потребителите, в чиято компетентност е това, обектът да бъде запечатан веднага, заяви министърът на туризма Николина Ангелкова след проверка на къщата за гости.Инспекцията се извършва след подаден сигнал от родител, че 25 деца са били настанени при изключително лоши условия. Веднага след получаване на сигнала експерти на Министерството на туризма, Комисията за защита на потребителите, РЗИ и местната администрация направиха съвместна проверка на място. Специалистите са установили, че обектът е имал удостоверение за къща за гости, 2 звезди, издадено от кмета на община Несебър от 21.06.2007 година, което е изтекло през 2015 г. Оттогава досега тя функционира без документи и разрешения, каза министър Ангелкова. При проверката преди ден експертите са видели, че в хотела са настанени деца, за които собствениците обяснили, че са на познати, а не туристи. Стартираме процедура за издаване на акт за административно нарушение и глоба, която за юридическо лице е до 10 хил. лв. а за физическо лице – до 5 хил. лв., информира министър Ангелкова.Тя посочи още, че заради факта, че обектът е функционирал без разрешителни, е сигнализирана Националната агенция за приходите, за да се направи данъчна проверка и да се установят какви са постъпленията от тази незаконна, нерегистрирана дейност. Вижда се, че хигиената е под всякакви критерии и норми, басейнът и водата са мръсни, каза министърът. Представители на РЗИ са съставили акт за нарушение заради липсата на здравословни и безопасни условия. Взети са проби и от водата в басейна, които ще бъдат изследвани, а резултатът от тях ще бъде ясен в следващите дни. Министър Ангелкова бе категорична, че в такива случаи ще се действа безкомпромисно. Тя благодари на родителя, подал сигнала, и апелира всички да информират институциите при подобни случаи. Недопустимо е по този начин да се руши имиджът на българския туризъм, всички трябва да спазват законите и ще продължим да следим стриктно това да е факт, категорична бе министър Ангелкова.", "date": "2019.06.21", "title": "Министър Ангелкова участва в проверка на къща за гости в Свети Влас"}
{"url": "https://www.novinite.bg/articles/177262/Avramova-Traseto-ot-Stara-Zagora-do-AM-Trakiya-shte-se-razshiri-dvojno", "text": "През тази година ще бъде възложена актуализация на проекта за удвояване на съществуващото трасе на пътя от гр. Стара Загора до връзката с АМ \"Тракия“ и през 2020-2021 г. ще се търси финансиране за него. По предварителна оценка индикативната стойност на обекта се очаква да бъде около 25 млн. лв., като стойността на строително-монтажните работи може да бъде конкретизирана едва след преработването на проекта.Това съобщи министърът на регионалното развитие и благоустройството Петя Аврамова при участието си в парламентарния контрол.Областно пътно управление - Русе и община Русе обсъждат варианти и ще предприемат общи действия за изготвяне на проект за кръгово кръстовище на мястото на сега съществуващото, на което се пресичат републиканските пътища Русе – Разград и Русе – Кубрат и общинския път към кв. \"Средна кула“. За обезопасяването му общината вече е опреснила хоризонталната маркировка и е поставила нови пътни знаци. Областното пътно управление е положило шумна маркировка по направленията Русе – Разград и Разград – Русе. В резултат от началото на годината до момента в участъка са регистрирани 2 леки пътно-транспортни произшествия само с материални щети, информира още министърът в отговор на въпрос.Безопасността на пътната инфраструктура е основен приоритет на Министерството на регионалното развитие и благоустройството и Агенция \"Пътна инфраструктура“, заяви още тя. В момента експерти по пътна безопасност в АПИ извършват анализ, оценка и набелязване на мерки за всички установени през 2018 г. участъци с концентрация на пътнотранспортни произшествия.На въпрос за републиканския път от Симитли до границата с Република Гърция Петя Аврамова коментира, че той е с добри технико-експлоатационни качества. Преди началото на зимния сезон е подновена маркировка в участъка от Симитли до Банско, а до края на месец септември ще бъде положена такава и в останалата част на трасето. След края на зимния сезон са изпълнени дейности по отводняване, ландшафтно оформяне и почистване на сервитута на пътя, като АПИ ще продължи да насочва ресурс за осигуряване на видимост и комфорт в участъка.Като част от мерките, които се предприемат за регламентиране на отрасловата политика, МРРБ започна подготовка на специален Закон за водоснабдяване и канализация. В момента се сформира работна група, която да подготви предложения, които се очаква да бъдат финализирани и подложени на обществена дискусия през есента. Чрез въвеждането на нови разпоредби трябва да се постигне съответствие с европейските директиви за питейни и отпадъчни води и адекватна поддръжка и експлоатация на системите и съоръженията. Ключов момент в закона ще бъдат мерките за повишаване на ефективността чрез консолидация, икономии и въвеждане на модерни практики. Ще се предложи и създаването на по-широки възможности за кадрово обезпечаване на отрасъла и адекватно заплащане на работещите в него, каза министър Аврамова в отговор на въпрос за заплащане на труда на заетите във ВиК отрасъла. Тя обърна внимание, че ВиК операторите имат задължение да спазват разчетите за труд, предвидени в представените и одобрени от Комисията за енергийно и водно регулиране бизнес планове, която в качеството си на регулаторен орган следи за цената на ВиК услугите. Средната месечна работна заплата към 31.12.2018 г. е 873 лв. и се е увеличила с близо 10 % спрямо 2017 г., информира министърът.На въпрос за консолидацията на ВиК операторите в област Благоевград Петя Аврамова съобщи, че поради отказ на 2 общини да са членове на областната асоциация, останалите 12 няма да имат възможност за европейско финансиране на проекти за модернизиране на водоснабдителна и канализационна инфраструктура.Оперативна програма „Околна среда“ следва регионален подход, финансиране на ВиК инфраструктура в области, които се обслужват от един ВиК оператор, като обектите се определят въз основа на регионално прединвестиционно проучване. МРРБ е разработило такива проучвания за 15 административни области, като това за Смолян беше направено пилотно през миналия програмен период. Останалите 14 области регионалните проучвания завършиха през 2018 г. и в периода февруари- април 2019г. ВиК операторите от тези области подадоха проектни предложения към Оперативна програма „Околна среда 2014-2020“. В момента проектите са в етап на оценка от Управляващия орган на ОПОС.МРРБ ще изготви регионални прединвестиционни проучвания за още 6 области – Велико Търново, Хасково, Габрово, Софийска област, Плевен, Търговище, в които през предходните години всички общини взеха решения и са членове на областна асоциация по ВиК.В случай на установена забава в изпълнението на конкретна дейност, последната се разглежда като изменение на сключения договор с изпълнител и се извършва проверка за законосъобразност на констатираното изменение, като при установено нарушение от Управляващия орган на Оперативна програма „Региони в растеж“ ще бъде наложена финансова корекция, информира още регионалният министър в отговор на въпрос за изпълнението на проект за изграждане на спортна зала и рехабилитация на дворното пространство в „ОУ „Проф. Димитър Димов“ – Ловеч.", "date": "2019.06.21", "title": "Аврамова: Трасето от Стара Загора до АМ \"Тракия\" ще се разшири двойно"}
