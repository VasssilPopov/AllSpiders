{"url": "https://www.novinite.bg/articles/183786/5-balgarski-hiji-koito-da-posetite-prez-zimata", "text": "Въпреки че разходките сред природата не са толкова приятни през зимния сезон, за щастие съществуват места, които са сравнително леснодостъпни, дори и сега. Става въпрос за няколко български хижи, които, освен че предоставят чудни снежни гледки, са и с удобно местоположение.Ето ги и тях: Тази хижа се намира в Пирин, като изходен пункт за достигането ѝ е град Добринище. От града до хижата се стига по 10-километров асфалтов път. В близост до хижа “Гоце Делчев” се намират и някои интересни забележителности, като Високата ела и местностите “Мочарата” и “Чатърлъка”, до които по-големите ентусиасти могат да се разходят. Тръгвайки от “Гоце Делчев” човек може да стигне пеша и до хижа “Безбог”, но все пак е препоръчително това да става през летния сезон. също се намира в Пирин, в подножието на връх Безбог, на височина 2236 м. Мястото е изключително красиво – хижата, заедно с Безбожкото езеро, разположено съвсем близо до нея, представляват уникална гледка. За да стигнете до хижа “Безбог”, първо трябва да отидете до хижа “Гоце Делчев” и оттам да хванете лифта, който за около половин час ще ви отведе до набелязаната цел. Районът е подходящ за практикуване на различни зимни спортове, както и за разходки сред природата..Четете повече в: ", "date": "2019.12.22", "title": "5 български хижи, които да посетите през зимата"}
{"url": "https://www.novinite.bg/articles/183907/Burite-v-Zapadna-Evropa-vzeha-9-jertvi-a-naj-strashnoto-predstoi", "text": "Броят на жертвите от бури, които се стовариха върху Испания, Португалия и Франция, се увеличи до девет души в неделя, докато регионът се подготвя за още по-силни ветрове и валежи.Бурите Елза и Фабиен доведоха до преливането на реки, прекъснаха електропроводи, изкорениха дървета и прекъснаха железопътния и въздушния транспорт през региона, оставяйки повече от 118 000 домакинства без ток.Досега двама души са загинали в Португалия, а седем са убити в Испания, най-тежко засегнатата държава. Последната жертва е рибар, който бил пометен от скалите в морето в Каталуния.Местните власти заявиха, че трима полицаи и още един рибар трябвало да бъдат спасявани, след като се опитали да спасят мъжа в курортно градче на 100 километра североизточно от Барселона.Смъртните случаи в Испания включват жена от Южна Корея, убита от отломки, паднали от сграда в Мадрид, и холандец, който се удари , докато карал сърф в лошото време край Андалуския бряг.Докато отслабналата като сила буря Елза се движеше над Великобритания в събота, бурята Фабиен бързо се придвижи, носейки съ себе си вятър със скорост 170 километра в час до Галисия в северозападна Испания, принуждавайки отмяната на 14 полета според испанския летищен оператор Aena.Около 8000 домакинства в Галисия бяха без ток поради щети, причинени на електропроводи от вятъра, казаха местните власти.Осем градски парка в Мадрид останаха затворени в събота заради силните ветрове.Испанските власти обаче заявиха в неделя, че Фабиен се отдалечава бързо.Паркове и гробища също бяха затворени в Бордо в югозападна Франция в събота, докато циркът Arlette Gruss, който беше поставен в голяма палатка на главния площад на града, отмени три спектакъла.Метеорологичното бюро на Франция предупреди 15 региона в югозападната част на страната за лошото време, докато бурята очука атлантическото крайбрежие на страната.Вятърът беше със скорост до 148 км / ч при Сокоа, на югозапад близо до границата с Испания.Летищата на остров Корсика бяха затворени заради приближаващите бури. Фериботите също бяха временно спрени.", "date": "2019.12.22", "title": "Бурите в Западна Европа взеха 9 жертви, а най-страшното предстои"}
{"url": "https://www.novinite.bg/articles/183894/Tazi-sutrin-v-0619-chasa-zapochna-astronomicheskata-zima-Denyat-shte-bade-oblachen", "text": "Атмосферното налягане днес ще бъде значително по-ниско от средното за месеца и през деня ще продължи да се понижава, съобщава НИМХ.Ще духа юг-югозападен вятър, на места северно от планините ще е силен и поривист. Минималните температури ще са високи, преобладаващите ще бъдат между 6° и 11°. Тази сутрин в 6 часа и 19 мин. започва астрономическата зима.През деня след временното разкъсване и намаление на облачността, още преди обяд от запад тя отново ще започне да се увеличава. След обяд ще започнат и валежи, отначало в Западна България, а през нощта срещу понеделник ще завали и в Източна. По-значителни количества се очакват в югозападните райони. Ще продължи да духа юг-югозападен вятър, в Източна България и северно от планините умерен и силен. Ще бъде значително по-топло от обичайното с максимални температури между 13° и 18°, в отделни райони на Предбалкана и по-високи. По-ниски, до 9-10° ще останат само в крайните западни райони на Дунавската равнина, където ще е почти тихо, през по-голямата част от деня и с мъгла.В планините ще духа силен и бурен югозападен вятър. Ще бъде облачно, главно след обяд с валеж от дъжд, над 1800-2000 метра от сняг, но през нощта срещу понеделник границата между дъжда и снега ще започне да се понижава. Максимална температура на 1200 метра – около 10°, на 2000 метра – около 3°.Над Черноморието преди обяд ще бъде предимно слънчево, но в следобедните часове облачността ще се увеличи и през нощта срещу понеделник ще има валежи от дъжд. Ще духа умерен и силен юг-югозападен вятър. Максимални температури на въздуха: 15°-18°. Температурата на морската вода е 12°. Вълнението на морето ще бъде 3-4 бала.На 22.12.2019 слънцето ще изгрее в 07:54 часа и ще залезе в 16:56 часа. Продължителност на деня 09:02 часа.На 22.12.2019 луната ще изгрее в 03:28 часа и ще залезе в 14:29 часа. Осветеност на диска в 0h UT 20 %. Фаза на луната: след последна четвърт преди новолуние.", "date": "2019.12.22", "title": "Тази сутрин в 06:19 часа започна астрономическата зима! Денят ще бъде облачен"}
{"url": "https://www.novinite.bg/articles/183903/Tedi-Velinova-jertva-djip-za-200-bona-za-da-se-varne-pri-d-r-Enchev", "text": "Гордата Теди Велинова е върнала тузарския джип „Мерцедес” G класа на вече бившата си половинка д-р Ангел Енчев и движи из София със скромен „Мини Купър\".Бившата моделка получи бялото бижу на четири колела за рождения си ден през май тази година, но е върнала автомобила на бащата на децата си.Според мълвата в светските среди, Велинова е решила отново да спечели сърцето на богатия пластичен хирург и очевидно е решила да покаже, че не е била с него заради парите. Затова и му дала ключовете на мерцедеса на стойност над 200 бона, пише \"Уикенд\".„Ангел й остави огромна къща в квартал Симеоново. Той никога не би си поискал колата обратно. Тя умишлено му е върнала джипа, за да покаже, че може да се справи и без него. Това е тактиката й да си го върне”, коментират от обкръжението на някогашната моделка.В средата на май Теди Велинова бе изненадана със скъпия дар от съпруга си д-р Енчев за рождения си ден. Поводът бе 40-годишният юбилей на брюнетката. Велинова, която се подвизава като дизайнерка, веднага се похвали със супер мощното автомобилно бижу. Малко преди да получи поръчковия „Мерцедес” G класа, Теди се прости със стария си автомобил, който бе откраднат на паркинг пред централно столично заведение. И до днес тя се чуди как апашите са успели да го вдигнат буквално за секунди, при това пред очите й. Същевременно в светските среди плъзна мълвата, че именно кражбата е провокирала раздялата на семейството. До ушите на ваятеля на силиконови цици и дупета достигнала мълвата, че апаша, задигнал возилото на жена му, май е имал по-специални срещи с нея преди това.Припомняме, че Теди и д-р Енчев се разделиха след 8 години съвместно съжителство. Двамата се залюбиха през 2011 г., а в началото на 2013 г. пластичният хирург предложи на любимата си брак в Рим, с което отбелязаха една година от връзката си. До сватба така и не се стигна, но въпреки това семейството бе смятано за едно от най-стабилните в светските среди. Двамата имат две деца. Синът им, който се роди през 2013 г. се казва Филип, а дъщеричката им София дойде на бял свят в началото на 2017-а. Теди остана в семейната къща и се грижи за малчуганите, а лекарят се премести да живее в Пловдив.", "date": "2019.12.22", "title": "Теди Велинова жертва джип за 200 бона, за да се върне при д-р Енчев"}
{"url": "https://www.novinite.bg/articles/183906/Vlado-Iliev-zavarshi-godinata-s-20-o-myasto-v-masoviya-start-na-biatlona", "text": "Спортист номер 1 на България Владимир Илиев завърши календарната година с 20-о място в масовия старт на 15 километра от Световната купа по биатлон в Анеси (Франция).Илиев финишира за 45:11.1 минути, като допусна общо шест грешки. Фатална се оказа първата от двете стрелби от положение прав, в която той свали само една от петте мишени.Носителят на всички глобуси през миналия сезон Йоханес Тингес Бьо (Норвегия) продължи доминацията си, като записа пета победа в седемте старта през настоящата кампания.Световният шампион в дисциплината от Осло 2016 допусна само една грешка при четирите си стрелби и финишира 41:36.3 минути за общо 42-ия си успех.Французинът Емилиан Жаклен завърши втори на 42.1 и регистрира най-доброто класиране в кариерата си, след като също свали 19 от 20 мишени.Тарей Бьо (Норвегия) също с един пропуск се нареди трети на 51.8 секунди, следван от французите Кентен Фийон-Мейе и Мартен Фуркад с изоставане от малко повече от минута.Още един норвежец Йоханес Дале оформи шестицата с изоставане от 1:51.9 минути.В генералното класиране Йоханес Тингес Бьо води убедително с 374 точки, следван от брат си Тарей Бьо с 313 точки и от Фийон Мейе с 281 точки.Илиев е 24-и със 102 точки.От другите българи, които не участваха в днешния старт, Красимир Анев е 46-и с 26 точки.Световната купа при мъжете се подновява със спринт на 10 януари в Оберхоф (Германия)", "date": "2019.12.22", "title": "Владо Илиев завърши годината с 20-о място в масовия старт на биатлона"}
{"url": "https://www.novinite.bg/articles/183896/Silen-vyatar-ne-ostavi-stolichani-da-spyat-53-signala-za-porajeniya", "text": "Цяла нощ аварийни екипи на дирекция на „Аварийна помощ и превенция“ към Столична община са разчиствали паднали клони на дървета в столицата след бурния вятър през нощта, съобщиха от пресцентъра на Столичната община.Премахнати са и клони, паднали на пътните платна. Екипите са се отзовали и на сигнали за срутени огради на новостроящи се сгради, като общо сигналите, на които е било реагирано, са 53.Към момента градският транспорт се движи по обичайните си маршрути и без закъснение.Заради бурята снощи са скъсани и кабели на електрозахранване, собственост на ЧЕЗ Разпределение в кв. Дружба 2. В Горна баня клони с ападнали върху коли.Аварийни екипи на електроразпределителното дружество работят за възстановяване на захранването.От Столична община напомнят на гражданите да бъдат внимателни при придвижването си, да избягват маршрути под балкони и други места, на които има опасност от падащи предмети.Строителните фирми трябва да обезопасят скелета и строителни огради на обектите си, а собствениците на обществени обекти да проверят за незакрепени предмети на тераси и прозорци.", "date": "2019.12.22", "title": "Силен вятър не остави столичани да спят! 53 сигнала за поражения"}
{"url": "https://www.novinite.bg/articles/183897/Spomeni-ot-soca-Po-kakvi-nachini-se-borihme-sas-snega-i-kak-5-meseca-ne-se-stopyavashe", "text": "Преди години снегът започваше да вали през ноември и си отиваше чак през март. И никой не се оплакваше от времето, защото това си беше нормална зима. Тогава също имаше много села, които оставаха под снега, но хората си имаха лични стопанства, животни, кокошки, зимнина, дърва за огрев и просто изчакваха да бъдат изринати от снегорините на местното ТКЗС, припомня Ретро.бгКооперативните стопанства бяха задължени да оборудват по 4-5 големи трактора с гребла за снегопочистване. Освен че ринеха дори най-затънтените улици по селата, те се грижеха денонощно за почистването на снега и между отделните селища.На всеки 15-20 км по пътищата имаше оборудвани кантони, които освен че се използваха за даване на дежурства от механизаторите, заети с почистването, предоставяха подслон на закъсали пътници при големи снеговалежи. Край шосетата имаше засадени снегозащитни пояси от дървета.Повечето „живи“ пояси са били направени по времето на Вълко Червенков. Това е било задача №1 за спасение от зимните виелици и ерозията. В резултат на изсичането на тези пояси след 1989 г. много селища в Добруджа и Северна България буквално остават зарити от виелиците. На местата с опасност от снегонавяване, в нивите в близост до пътя се поставяха устойчиви снегозадържащи ограждения, които се монтираха през зимата и напролет се прибираха.Една част бяха метални ограждения, а друга - направени от дървени жп траверси забити в земята. От тези снегозащитни съоръжения имаше двоен ефект – задържаше се снегът в нивите, като се поддържаше добра почвена влажност и нямаше навявания по пътя. Тогава с изкупуване на метали се занимаваше държавата и нямаше как да се краде, така че металните огради си стояха през цялата зима по местата.Снегът се чистеше основно със зилове, грейдери или трактори „Беларус“ с прикачни устройства за снегорини, които щъкаха постоянно по заснежените шосета. Снегът се извозваше със самосвали и се изхвърляше в полетата. Службите, които отговаряха за почистването, бяха комуналните стопанства и пътните управления по места.Непочистени пътища почти нямаше, защото отговарящите за даден участък даваха отчет и пред партийния секретар, а при пропуски се тръгваше нагоре по системата. Нека не забравяме, че тогава имаше и БНА, които също осигуряваха ресурс и техника. При тежки зими войничетата се включваха в снегопочистването и помагаха на затъналите в преспите хора.", "date": "2019.12.22", "title": "Спомени от соца: По какви начини се борихме със снега и как 5 месеца не се стопяваше"}
{"url": "https://www.novinite.bg/articles/183895/Livarpul-stapi-i-na-svetovniya-futbolen-vrah-s-gol-v-99-ata-minuta", "text": "Настоящият властелин на Европа - Ливърпул, завоюва трофея и от Световното клубно първенство. Успехът се подслажда от факта, че това се случва за първи път в историята на гранда от града на Бийтълс. На финала мърсисайдци стигнаха до инфарктна победа над Фламенго с 1:0 късно снощи.Мачът протече по изключително драматичен начин, като в по-голямата част от мача сякаш нямаше халфова линия и ситуациите се редуваха една след друга пред двете врати. В герой за мърсисайдци се превърна Роберто Фирмино (99'), който успя да се разпише в продълженията на срещата и донесе триумфа за отбора си.Така Ливърпул се доближава до мечтания международен требъл - Шампионската лига, Суперкупата на Европа и Световното клубно първенство - нещо, което нито един английски клуб не е правил до момента.Двубоят започна в ударно темпо и двата отбора си размениха по няколко опасни атаки, като в най-интересната от тях Мохамед Салах бе изведен дълбоко в наказателното поле и подаде към Наби Кейта, който шутира, но прати топката над напречната греда.В 6-ата минута Трент Александър-Арнолд реши да си опита късмета с удар от далечно разстояние. Топката обаче мина на сантиметри от дясната греда на вратаря Диего Алвеш.Последваха много равностойни минути, в които действията пред двете врати се редуваха в разстояние на няколко секунди, но до голова ситуация така и не се стигаше.В 23-ата минута Бруно Енрике бе изведен на скорост в наказателното поле и шутира по диагонала. Ударът му обаче бе геройски блокиран в последния момен от хвърлилия се на шпагат Александър-Арнолд.В следващите минути мърсисайдци предприеха атаки по фланговете, които завършваха с неуспешни центрирания към Мохамед Салах и Роберто Фирмино.В 44-ата минута Жерсон изведе по прекрасен начин Габриел Барбоса зад гърба на защитата на британците, но вратарят Алисон прецени добре ситуацията и напусна вратарското си поле, за да изчисти топката. Така първото полувреме приключи при нулево равенство.През втората част двата отбора продължиха с динамичното темпо. В 47-ата минута Фирмино получи добро подаване в пеналтерията и си освободи пространство за изстрел. Той шутира но нацели лявата греда.Три минути по-късно и Салах се добра до изгодна позиция в наказателното поле след подаване на Александър-Арнолд. Египтянинът дръпна спусъка, но топката профуча покрай дясната греда.В 53-ата минута Габриел се възползва от пространството пред себе си и шутира на ръба на наказателното поле и след това стреля в долния ляв ъгъл. Алисон обаче успя да се намеси решаващо.В 69-ата минута Габриел получи центриране в наказателното поле. Ситуацията го принуди да отиграе по акробатичен начин отправяйки топката към долния десен ъгъл, но Алисон улови.В 86-ата минута удар Джордан Хендерсън на няколко метра от наказателното поле бе спасен по блестящ начин от Алвеш, който се хвърли и изби връхлитащата под гредата топка.В последните минути на срещата мърсисайдци претендираха дузпа след като Рафиня повали на земята откъстващия се сам срещу вратаря Садио Мане. Ситуацията бе много тънка и след дълга консултация с ВАР съдията Абдулрахман Ал Ясим даде само пряк свободен удар. Така се стигна до продължения.Точно тогава една от двете врати най-накрая бе разпечатана. Хубава контраатака завърши с подаване на Мане към Фирмино, който елиминира Алвеш прокара топката през хвърлилите се пред голлинията защитници на Фламенго.", "date": "2019.12.22", "title": "Ливърпул стъпи и на световния футболен връх с гол в 99-ата минута"}
{"url": "https://www.novinite.bg/articles/183898/Darjavata-dade-bez-konkurs-nad-miliard-za-poslednite-889-km-ot-AM-Hemus", "text": "Държaвнaтa кoмпaния \"Aвтoмaгиcтрaли“ EAД щe прoeктирa и изгрaди и пocлeднитe 88.9 км oт AМ \"Хeмуc“, зa кoeтo щe пoлучи 1,150 милиaрдa лeвa, cъoбщaвa \"Oфнюз\". Тoвa e oтceчкaтa мeжду 222-ри и 310-ти килoмeтър - cлeд връзкaтa c пътя Руce - Вeликo Търнoвo дo cтрoящия ce в мoмeнтa учacтък Бeлoкoпитoвo - Бухoвци, cъoбщихa oт Aгeнция \"Пътнa инфрacтруктурa\" (AПИ).Бeз дa oбявявa oбщecтвeнa пoръчкa, вeдoмcтвoтo възлaгa прoeктирaнeтo и изпълнeниeтo нa cтрoитeлнo-мoнтaжнитe рaбoти нa ocнoвaниe чл. 14, aл. 1, т. 6 oт Зaкoнa зa oбщecтвeнитe пoръчки, тъй кaтo МРРБ e eднoличeн coбcтвeник нa 100% oт кaпитaлa нa \"Aвтoмaгиcтрaли“ EAД и прaвaтa нa държaвaтa в дружecтвoтo ce упрaжнявaт oт миниcтърa нa рeгиoнaлнoтo рaзвитиe и блaгoуcтрoйcтвoтo. AПИ cъщo e втoрocтeпeнeн рaзпoрeдитeл нa бюджeтни cрeдcтвa към миниcтърa нa рeгиoнaлнoтo рaзвитиe и блaгoуcтрoйcтвoтo.Въпрocният члeн oт зaкoнa e удoбнa възмoжнocт дa бъдe зaoбикoлeн Зaкoнът зa oбщecтвeнитe пoръчки. \"Aвтoмaгиcтрaли\" EAД нямa нитo дocтaтъчнo тeхникa, нитo дocтaтъчнo рaбoтници зa изпълнeниeтo нa пoдoбeн инфрacтруктурeн прoeкт. Cлeд кaтo му бъдe възлoжeнa пoръчкaтa oбaчe, държaвнaтa кoмпaния имa възмoжнocт дa \"рaзхвърля\" рaбoтaтa нa кoитo cи пoиcкa пoдизпълнитeли пo aбcoлютнo нeпрoзрaчeн нaчин.Кaбинeтът Бoриcoв-3 зa втoри път пoлзвa въпрocнaтa cхeмa. Прeз минaлaтa гoдинa Миниcтeрcкият cъвeт прeдocтaви 1,3 млрд. лв. зa cтрoитeлcтвoтo нa 134 км в oтceчкaтa oт Бoaзa дo връзкaтa c пътя Руce - Вeликo Търнoвo. Тoзи учacтък cъщo e възлoжeн нa \"Aвтoмaгиcтрaли“ EAД.Цялocтнoтo дoизгрaждaнe нa AМ \"Хeмуc“ e ocнoвeн приoритeт в Упрaвлeнcкaтa прoгрaмa нa прaвитeлcтвoтo, тъй кaтo бъдeщeтo нa Ceвeрнa Бългaрия и мoдeрнизирaнeтo нa рeгиoнa e cвързaнo cъc cтрoитeлcтвoтo нa aвтoмaгиcтрaлaтa и ocигурявaнeтo нa бързa и бeзoпacнa пътнa кoмуникaция мeжду Coфия и Вaрнa, утoчнявaт oт AПИ.В мoмeнтa в eкcплoaтaция ca учacтъцитe oт Coфия дo Бoaзa и oт c. Бeлoкoпитoвo дo Вaрнa, c oбщa дължинa oт oкoлo 180 км. Нeизгрaдeнaтa чacт, зaпoчвaщa oт п. в. \"Бoaзa“ и зaвършвaщa при c. Бeлoкoпитoвo, щe cвържe вeчe изгрaдeнитe учacтъци oт двeтe cтрaни нa мaгиcтрaлaтa.Нoвият дoгoвoр e нa cтoйнocт 1 150 000 000 лв. бeз ДДC, a cтрoитeлcтвoтo нa килoмeтър oт бъдeщoтo трace излизa oкoлo 13 милиoнa лeвa. Тoй e зa прoeктирaнeтo и cтрoитeлcтвoтo нa пocлeднитe три учacтъкa oт AМ \"Хeмуc“. Тoвa ca учacтък 7 - c дължинa 43.6 км, cлeд прecичaнeтo нa път I-5 Руce - Вeликo Търнoвo дo км 265-ти км при прecичaнeтo c път II-51 Бялa - Търгoвищe; учacтък 8 - 33.5 км, oт прecичaнeтo c път II-51 Бялa - Търгoвищe дo връзкaтa c път II-49 Търгoвищe - Рaзгрaд; учacтък 9 - 11.9 км, oт прecичaнeтo c път II-49 и дo изгрaждaщия ce в мoмeнтa учacтък Бeлoкoпитoвo - Бухoвци, при прecичaнeтo нa път I-4 c път III-5102).Нa зaceдaниeтo cи нa 11 дeкeмври 2019 г. Миниcтeрcкият cъвeт пoe aнгaжимeнт зa ocигурявaнe нa 1 380 000 000 лв. пo бюджeтa нa МРРБ зa изгрaждaнeтo нa пocлeднитe 88.9 км oт AМ \"Хeмуc“. Цeлият oбeм нa тeзи cрeдcтвa щe бъдe прeдocтaвeн прeз cлeдвaщитe три гoдини. Прeз 2019 г. нa МРРБ ce ocигурихa 483 000 000 лв. зa прeдcтoящи плaщaния. Cрeдcтвaтa щe пocтъпят в cмeткaтa в БНБ, в кoятo e и прeдocтaвeният дoceгa рecурc зa cтрoитeлcтвoтo нa AМ \"Хeмуc“, и щe бъдaт изпoлзвaни зa прeдcтoящи рaзплaщaния.Изгрaждaнeтo нa AМ \"Хeмуc“ e рaздeлeнo нa cлeднитe учacтъци:Учacтък 1 e c дължинa 15.26 км. Зaпoчвa oт Бoaзa, къдeтo щe приключвa изгрaждaщaтa ce в мoмeнтa oтceчкa, и щe e дo прecичaнeтo c път III-307 Лукoвит - Угърчин (км 87+800 дo км 103+060), включитeлнo пътeн възeл \"Дeрмaнци“.Учacтък 2 e 19.2 км. Тoй e oт крaя нa пътeн възeл \"Дeрмaнци“ - при прecичaнe c път III-307 Лукoвит - Угърчин, дo връзкaтa c път III-3005 Рaдювeнe - Кaтунeц, включитeлнo пътeн възeл \"Кaлeник“ (oт км 103+060 дo км 122+260).Учacтък 3 e 17.08 км. Тoй щe зaпoчвa oт крaя нa пътeн възeл \"Кaлeник“ при прecичaнeтo c път III-3005 Рaдoвeнe - Кaтунeц дo връзкaтa c път II-35 Плeвeн - Лoвeч, включитeлнo и п. в. \"Плeвeн“ (oт км 122+260 дo км 139+340).Учacтък 4 e 26.8 км. Тoй e oт крaя нa п. в. \"Плeвeн“ при прecичaнe c път II-35 Плeвeн - Лoвeч дo път III-301 Лeтницa - Лoвeч, включитeлнo пътeн възeл \"Лeтницa“ (oт км 139+340 дo км 166+144.09).Учacтък 5 e 23.2 км. Тoй e oт крaя нa пътeн възeл \"Лeтницa“ при прecичaнeтo c път III-301 дo път III-303 Бутoвo - Пaвликeни, включитeлнo и пътния възeл (oт км 166+144,09 дo км 189+344).Учacтък 6 e 32,6 км. Зaпoчвa oт крaя нa пътния възeл нa път III-303 Пaвликeни - Лeвcки дo път 1-5 Руce - Вeликo Търнoвo, включитeлнo и пътния възeл (oт км 189+344 дo км 222+000).Cтрoитeлcтвoтo нa пocлeднaтa чacт oт AМ \"Хeмуc“ - oт 222-ри дo 310-ти км, e oбocoбeнa в cлeднитe три учacтъкa:Учacтък 7 - 43,6 км. Тoй e cлeд прecичaнeтo нa път I-5 Руce - Вeликo Търнoвo дo км 265-ти км при прecичaнeтo c път II-51 Бялa - Търгoвищe.Учacтък 8 - 33,5 км. Oтceчкaтa e cлeд прecичaнeтo c път II-51 Бялa - Търгoвищe и e дo връзкaтa c път II-49 Търгoвищe - Рaзгрaд.Учacтък 9 - 11,9 км. Тoзи учacтък e oт прecичaнeтo c път II-49 и дo изгрaждaщия ce в мoмeнтa учacтък Бeлoкoпитoвo - Бухoвци, при прecичaнeтo нa път I-4 c път III-5102).", "date": "2019.12.22", "title": "Държавата даде без конкурс над милиард за последните 88,9 км от АМ \"Хемус\""}
{"url": "https://www.novinite.bg/articles/183901/Stolicata-na-katolicite-u-nas-grad-Rakovski-e-obgazena-ot-gorene-na-gumi", "text": "Неизвестни палят гуми и боклуци и обгазяват квартал „Генерал Николаево” в Раковски, алармираха местните. Мястото е известно като  т.нар. „Летище”. \"Явно строгите санкции и високи глоби не стряскат някои”, коментираха хора от квартала. Те допускат, че палежите са дело на бездомници или роми, които вадят тел за вторични суровини. Това се случвало предимно вечер късно и по празници, когато работното време на контролните органи е приключило. Горенето на отпадъци е една от причините за замърсяването на въздуха. Страната ни се нарежда в челните места по мръсен въздух. Завишено съдържание на фини прахови частици в атмосферата е вече проблем не само в големите градове, но и в по-малките.  Трафикът, печките на твърдо гориво, промишлеността и горенето на отпадъци, са факторите, които оказват неблагоприятно влияние върху качеството на въздуха.", "date": "2019.12.22", "title": "Столицата на католиците у нас - град Раковски, е обгазена от горене на гуми"}
{"url": "https://www.novinite.bg/articles/183899/Stanimir-Stoilov-Rodniyat-futbol-e-chalgoteka-za-nyakoi-hora", "text": "Бившият треньор на Ботев Пд Станимир Стоилов вече е готов за ново предизвикателство. Той си почива от началото на годината, след като преди това беше начело на националния отбор на Казахстан:\"Имам някакви предложения, но на този етап няма нещо, което да ме удовлетворява. Починах достатъчно. Вече съм готов за работа, презаредил съм батериите. Бях изморен най-вече психически след седем години работа с много напрежение. Много пътувания, далечни дестинации, изключително трудни мачове в Европа. Естествено от другата страна са успехите, които ти дават криле да продължиш\", заяви Стоилов.Тази тема (за скандалите в БФС) не ми е приятна, а и не мога да кажа нищо. Българският футбол има много проблеми, но първо трябва да се създават бази, терени и цялостна инфраструктура. Да има силно развит детско-юношески футбол, както преди е било, и след това да говорим за националния отбор и класирания. Футболните клубове са частни, те сами си избират развитието.БФС могат да дават напътствия, да съветват и дават екипировки и топки за децата. Някои хора в нашата действителност си мислят, че футболът е чалготека - който дава парите, той поръчва музиката. Само че футболът не е чалготека, а изкуство - честна и почтена игра, измислена за джентълмени, за да радва хората\", каза още Стоилов.Вероятно Мъри визира някои от самозабравилите се собственици на грандовете у нас.", "date": "2019.12.22", "title": "Станимир Стоилов: Родният футбол е чалготека за някои хора"}
{"url": "https://www.novinite.bg/articles/183908/Bojler-predizvika-moshtna-eksploziya-v-burgasko-selo-mlada-jena-zagina", "text": "Млада жена загина нелепо при битов инцидент в банята си. Трагедията се разиграла в бургаското село Българово, съобщава \"Монитор\". 41-годишната М.Х. вземала обичайният си ежедневен душ, когато електрическият бойлер в банята гръмнал. Експлозията била чутовна, а стопанката загинала на място от взривната вълна, разказаха съседите й, които са в шок от случилото се.Една от версиите е, че бойлерът е бил неизправен. Сред комшиите обаче се носи и друга версия, че трагедията е станала заради силен токов удар. По случая се води разследване, което ще изясни точната причина за трагедията.", "date": "2019.12.22", "title": "Бойлер предизвика мощна експлозия в бургаско село, млада жена загина"}
{"url": "https://www.novinite.bg/articles/183893/Godinata-na-Plaha-chuka-na-vratata-kakva-shte-e-tya-spored-kitajskiya-horoskop", "text": "Годината на Земната Свиня е към своя край и вече усещаме влиянието на един нов цикъл, който ще стартира точно на 25 януари 2020 г. Това е и датата, на която китайците празнуват своята Нова година, а енергията на Металния Плъх ще действа чак до 11 февруари 2021 г. Плъхът е първата зодия от китайския календар. Според легендата император Джейд издал заповед, според която редът на животните в хороскопа трябва да се определи според реда им на пристигане на негово пиршество. Плъхът успял да подмами Бивола да го занесе до царските порти на гърба си и точно преди да влязат, той скочил пред него и го изпреварил.Плъхът също така символизира Земните клони (Tиан Ган-Ди Жи) от Системата на времето в китайската традиция. В своята същина той е елементът Ян – мъжки, чист, видим. Свързва се и с утрото и раждането на новия ден.Китайците възприемат Плъха като предзнаменование за просперитет и благополучие.Какви са характеристиките на хората, родени в годината на Плъха? Ако сте родени през 1948, 1960, 1972, 1984, 1996 или 2008, то вие сте зодия Плъх според китайския хороскоп. Плъховете са остроумни, имат бърза мисъл, успешни са в своето поприще, но се задоволяват с тих и спокоен живот, да не кажем посредствен. Те са оптимистични, енергични и хората просто ги обожават. По принцип са мили и възпитани, но при липсващи звена в комуникацията, може да ви се сторят груби и нелюбезни. Справят се доста добре с воденето на бюджета, но в някои крайни случаи биха могли да минат и за скъперници.Мъжете, които са родени под този знак, са интелигентни, адаптивни, бързо се ориентират в нова обстановка и умеят да се възползват от предоставените им възможности. Лошото е, че не винаги имат куража да го направят. Въпреки че обикновено са пълни с интересни идеи, те не са подходящи за заемането на лидерски позиции.Жените Плъхове са традиционалистки. Държат на семейството и умеят да въртят топъл, уютен и подреден дом. Извън тази светлина на перфектната домакиня, тези жени също проявяват завидна доза отговорност и лоялност.Когато се намираме в годината на Плъха, ние имаме нужда да планираме бъдещето си. Това ще ни донесе чувство на сигурност и спокойствие. За целта е необходимо да бъдем наблюдателни и да забелязваме дори и най-дребните детайли. В тях нерядко се намира скрито съкровище. В работата ни очаква повишение както на позицията, така и на заплатата, но това ще се случи, само ако сме си го заслужили с неуморен труд и отговорност. Ако нищо от това не ви се случва, решението е само едно – действие. Това не е година, в която просто да си лежите на стари лаври. Затегнете коланите, запретнете ръкави и се залавяйте за работа, защото каквото посеете през тази година, ще получите двойна реколта през следващата.Въпреки че като цяло 2020 г. няма да бъде никак лесна, тя ще бъде особено щадяща за представителите на зодиакалния знак Плъх. В кариерата ще почувстват, че всички усилия, които са положили до момента, най-после ще бъдат забелязани и възнаградени. Но за сметка на това ще страда тяхното здраве и любовните отношения. Е, няма идеално щастие, но ако ходят редовно на профилактични прегледи и полагат грижа за връзката си, нещата няма да бъдат толкова критични, колкото изглеждат в техните глави.Финансите също ще са стабилни, дори е възможно да удвоят и утроят приходите си. Не е лошо да помислят и за някакъв вид инвестиция, както и да споделят щастието си със семейството. Февруари е удачен месец за планиране на лятната ваканция, като хем ще зарадвате половинката си, хем ще сключите изгодна оферта с по-ниски цени на пакетите. Немалко предизвикателства стоят пред омъжените двойки, но ако успеят да реагират навреме и адекватно на всяка нова драма, ще успеят да държат положението под контрол. Необвързаните могат да се наслаждават на кариерното си развитие, защото на любовния фронт за съжаление не се задава нищо обещаващо.Ето какво очаква и останалите знаци по Китайския хороскоп:Заек (1951, 1963, 1975, 1987, 1999, 2011) Заекът е добре да внимава с финансите си, ако иска да има стабилна година, защото се очаква да бъде доста бохмески настроен през идните 12 месеца. Ще има множество поводи за партита, социални контакти, интересни срещи с приятели. Необвързаните представители на тази зодия може да очакват истинската любов, която ще дойде с фойерверки и светлинно шоу. Към средата на годината ще се появят предпоставки за клюки и спекулации по техен адрес, но ако успеят да ги парират навреме, нещата няма да излязат извън контрол. През месеците април и октомври ще се появят интересни предложения за пътувания.Бивол (1949, 1961, 1973, 1985, 1997, 2009)Биволът се чувства изморен от целия ураган от емоции, който е преминал през него изминалата година. През 2020 г. фокусът отново ще остане върху кариерата, като перспективите пред него ще бъдат наистина обнадеждаващи. Важно е да отдели време и за забавление или отдих, за да внесе баланс в живота си и стресът да не предизвика различни здравословни проблеми. Периодът между месеците март и август ще бъдат доста критични. Дръжте се здраво за вашите приятели, Биволи, и нещата ще се наредят с малко помощ и подкрепа от тяхна страна.Тигър (1950, 1962, 1974, 1986, 1998, 2010) Последните няколко седмици от 2019-а могат да се окажат смущаващи за представителите на зодия Тигър, особено за тези, които се опитват да носят няколко дини под една мишница в работата. Ето защо трябва много да внимават с каква стъпка влизат в новата 2020-а година, за да не продължи порочната серия. По природа Тигрите са креативни и артистични натури и тези от вас, които се занимават професионално с изкуство, ще имат една доста силна творческа година. Трябва да се оглеждате за всякакви изненадващи предложения и предоставени възможности, за да не се окаже, че пиленцето, което ви е кацнало на рамото, е на път да излети. През юли и октомври очаквайте приказни любовни трепети.Змия (1953, 1965, 1977, 1989, 2001, 2013)Изминалата година е била много активна за вас, Змии и знаем, че вече се чувствате доста изтощени и изморени от социални контакти. Заредете се с още сили и енергия и проявете смелост и устойчивост, защото 2020-а се очаква да бъде не по-малко динамична. Но затова пък ще получите резултати, за които дори не сте си и мечтали. Важно е да обърнете специално внимание и на финансите си, особено ако имате намерение да направите солидна инвестиция в някакво имущество. Неочаквана помощ от високопоставена личност ще ви помогне в критичен момент. Изобщо, изненадите няма да имат край. Месец юли ще бъде утешителната ви награда – ще успеете наистина да си починете, макар и само за няколко седмици.Дракон (1952, 1964, 1976, 1988, 2000, 2012) Това ще бъде годината на сбъднатите мечти за всички Дракони. Ще се чувствате в страхотна форма, Дракони, така и ще изглеждате. Е, няма да ви бъде спокойно и лежерно ежедневието, но пък можете да постигнете всичко, за което бленувате. Не изпускайте момента. Също така – планирайте. Добре организираните дейности са ключа към вашия успех през 2020-а. Безработните представители на знака или тези, които искат да сменят попрището си, ще получат примамливо предложение. Внимавайте обаче с документите, които трябва да подписвате, четете и най-дребния шрифт в договорите, за да не се окаже, че сте попаднали в корпоративен капан. Особено активен и интересен в кариерен план ще бъде периодът от март до май.Кон (1954, 1966, 1978, 1990, 2002, 2014) Тази година ще приключи за вас доста оптимистично, така че е нормално да очаквате и следващата да бъде също толкова успешна. Истината е, че ще ви се случи нещо неочаквано, което доста ще ви разстрои. Приемете несгодите като предизвикателство, а ако намерите и поуката от цялото това напрежение, което ще ви се стовари върху раменете, ще сте истински победители. Опитайте се да си направите някакви планове за важните неща, които очаквате да ви се случат през годината, и ще придобиете усещането за контрол над своя живот. Вслушвайте се малко повече в съветите, които получавате от близки и колеги, там се крие съкровище. Март и август са идеалните месеци за отдих и презареждане на батериите.Куче (1958, 1970, 1982, 1994, 2006, 2018 ) Тази година ще премине под егидата на кариерното развитие и финансовите придобивки. Неочаквано предложение за нова работа ще изненада приятно представителите на зодия Куче. Условията ще бъдат значително по-добри от настоящия им източник на доходи и стабилността на новата позиция ще ги стимулира да инвестират в ново имущество. Също така ще подтикне обвързаните да сключат брак или да планират появата на нов член на семейството. Приятелствата също ще бъдат изключително важни в живота на Кучетата тази година. Моментите на успех и радост са най-сладки, когато са споделени с приятелите, нали така?Коза (1955, 1967, 1979, 1991, 2003, 2015) За Козата годината обещава да бъде наистина силна, но само при условие, че планира умело действията си и не се разсейва от своите цели. Възможности за постижения в различни области на живота няма да им липсват. Кариеристите и особено тези, които се занимават с творчество, ще получат интересни професионални предложения, а семейните ще изживеят нови романтични моменти, като сватбени пътешествия, появата на нов член на семейството или просто освежаване на връзката с различни вълнуващи дейности. Финансово нещата също няма да изглеждат никак зле – нови приходи ще дойдат изненадващо в семейния портфейл, вероятно от наследство или отдавна реализиран проект със забавено плащане. Юли и август са идеални за разтоварващи срещи с приятели. Насладете им се на максимум.Петел (1957, 1969, 1981, 1993, 2005, 2017) Годината ще бъде наситена със събития и ангажименти за Петлите, но ако знаят как да приоритизират задачите си, успехът им е гарантиран. Не е удачно да участвате в хазартни игри или залагания, защото вероятността да загубите много пари е голяма. Останете фокусирани и целеустремени, за да избегнете максимално проблемите и недоразуменията, които сякаш ви преследват като папараци. Не е изключено да чуете клюки по ваш адрес, които да ви разстроят. Овладейте емоциите си и се опитайте да не обръщате внимание на интригите, за да не ставате част от тях. Месеците април и август обещават успехи на любовния фронт. Насладете им се и не спирайте да мечтаете. Добрите времена за вас тепърва предстоят.Маймуна (1956, 1968, 1980, 1992, 2004, 2016)Ентусиазмът и решителността са ключовите характеристики, които ще ви отворят всички врати през 2020-та година. През цялата година ще валят предложения и възможности към вас, дори ще ви се наложи да избирате кое първо да приемете. Умът ви работи на бързи обороти, а въображението ви е удивително. Благодарение на тези свои засилени качества, вие ще блестите на работното си място, за което разбира се ще получите стабилно финансово възнаграждение. Стресът от многото ангажименти също ще бъде наличен, но затова имаме идеалния съвет. Не дръжте проблемите си само за себе си, а ги споделете с близки и колеги. Така хем ще се разтоварите, хем може да получите безценни съвети. Август, Ноември и Декември са най-силните ви месеци, в които се очакват щастливи събития и интересни срещи с приятели.Свиня (1959, 1971, 1983, 1995, 2007, 2019) Много поводи за забавление чакат да се отпразнуват през новата 2020-та година от представителите на зодия Свиня, пише woman.bg. От друга страна голямата промяна в живота на всички зодии, която ще се случи под влиянието на годината на Плъха, е доста плашеща за тях, тъй като те обичат нещата да останат такива, каквито са . Но противоборството само ще направи процеса много по-труден и болезнен. Оставете се на течението и не се съпротивлявайте. Бъдете бдителни и не се доверявайте на всеки, с когото разговаряте или правите бизнес. Подводни камъни има навсякъде и заплашват спокойното ви плаване през живота. Месеците май и август са особено важни в кариерното ви развитие.", "date": "2019.12.22", "title": "Годината на Плъха чука на вратата – каква ще е тя според китайския хороскоп"}
{"url": "https://www.novinite.bg/articles/183910/Nov-zakon-ni-kara-da-plashtame-globa-ako-ni-otkradnat-bankovata-karta-i-plashtat-s-neya", "text": "Меко казано странна регулация относно банковите карти, които са откраднати ще се прилага у нас. Оказва се, че българите ще плащаме до 50 евро при нерегламентирани плащания от пластика, която е открадната. Това съобщават от Европейската комисия (ЕК) в брошура за правата на гражданите при плащания в Европа, цитирана от Българска народна банка (БНБ).В указанието експертите предупреждават, че в случай на небрежност, то дължимата сума при открадната карта може да е повече. Отговорност не се носи, само когато банката е уведомена или когато тя, или доставчикът ни на онлайн платежни услуги не са направили достатъчно, за да установят идентичността на клиента.В документа всеки гражданин на Европейски съюз (ЕС) може да провери какви са правата му, от какво може да се възползва при плащане онлайн и каква такса плаща при международни преводи. Плащанията в евро са със същите такси като тези в национална валута. Таксата за теглене на пари в брой в евро извън мрежата от терминални устройства на вашата банка може също да е реципрочна.При пазаруване в магазин, търговците нямат право да начисляват допълнителни разходи, когато се плаща с карта, издадена в ЕС. От ЕК напомнят, че тези права се отнасят за всички видове електронни плащания – кредитни преводи, директни дебити, плащания с карти и други.В случай на проблем пък банката или доставчикът на електронни услуги са длъжни да отговорят в срок от 15 работни дни на изпратената от нас жалба. Ако отговор лиупсва - гражданите имат правото да се обърнат към съответния национален компетентен орган и да бъдат обезщетени.", "date": "2019.12.22", "title": "Нов закон ни кара да плащаме глоба, ако ни откраднат банковата карта и плащат с нея"}
{"url": "https://www.novinite.bg/articles/183900/Stanishev-s-jestoka-ataka-kam-Ninova-BSP-se-GERB-erizira-zagubi-specheleni-izbori", "text": "Краят на годината идва с дебат за Конституционни промени, иницииран от държавния глава Румен Радев. Президентът е в пълномощието си да инициира дебат, но аз бих бил доста предпазлив към неща, които касаят Конституцията – тя е добра и с добри баланси към различните институции. Проблемът е, че тя не се спазва, и оттам идват всички несгоди. Това каза председателят на Партията на европейските социалисти Сергей Станишев пред БНТ.Смяната на мястото на прокуратурата ще бъде огромен институционален трус и не смятам, че сега е времето за това, допълни още лидерът на ПЕС.\"По мое време никога не съм се намесвал в работата на прокуратурата. Тя и сега е достатъчно автономна да изпълнява задълженията си”, смята бившият премиер.На въпрос дали БСП загуби \"спечелени избори” при вота за Европейски парламент и за местни власти тази година, Станишев коментира \"Да, загуби ги заради политически грешки и заради неспособността на ръководството на БСП да извлича и анализира поуки. Дори след президентските избори БСП не успя да хване вълната на победата отново заради политически грешки в партията. БСП не можа да мобилириза левите избиратели на тези избори и да пробие към центра на политическото пространство, а историята сочи, че БСП печели само тогава, когато се насочи към центъра”, допълни Станишев.По думите му БСП се \"ГЕРБ-еризира” с резки послания, дързък стил на говорене, а това изобщо не помага на партията. \"Не спечелихме и изборите за евродепутати, защото много малко се говореше за това каква е визията на БСП за Европа”, допълни Станишев. Затова избирателине дори не са припознали кандидатите на левицата за ЕП.Неуспехът на местните избори пък се дължи на това, че кандидатите на БСП бяха хвърлени да се борят сами срещу тези на ГЕРБ, а на местата, където кандидатите бяха разпознаваеми, нямаше национална кампания, която да ги подкрепи, анализира Станишев.\"Към момента за мен въпросът с шефското място в партията не стои”, – така лидерът на евросоциалистите отговори на въпрос дали ще се кандидатира за председател на партията на изборите на 26 април, когато БСП ще избира нов лидер.\"Проблемът с председателското място в партията е, че с последните промени, които Конгресът прие, лидерът на партията се поставя над Конгреса, над Националния съвет, и вече няма дебат. Лидерът става човек, който управлява с едноличната си воля, и е източник на еднолична власт, като налага своята воля на всички. Това е поредна част от процеса на ГЕРБ-еризацията на партията”, завърши Станишев. ", "date": "2019.12.22", "title": "Станишев с жестока атака към Нинова: БСП се \"ГЕРБ-еризира\", загуби \"спечелени\" избори"}
{"url": "https://www.novinite.bg/articles/183902/Fandakova-dade-golemi-obeshtaniya-za-transporta-vazduha-i-zaplatite-na-medsestrite-v-yaslite", "text": "Бюджетът представлява отражение на управленската програма, която само преди два месеца защитихме пред софиянци, каза кметът на София Йорданка Фандъкова пред БНТ. Няколко важни задачи – поусилена работа в кварталите, повече мерки и повече средства по-скоро за мерките за по-чист въздух, административната реформа и дигитализацията, каза тя. По думите ѝ трябва да се обърне специално внимание на инвестициите в градския транспорт, довършването на метрото, модернизацията на градския транспорт.\"И новата важна задача – въвеждането на довеждащия транспорт, т.е. с пускането на третата линия на метрото да можем да осигурим и малки електрически автобуси в кварталите, които да подпомогнат хората да стигнат по-лесно до метрото”, добави още кметът на София.Според нея това е и една от основните мерки за по-чист въздух. Да насърчим хората, да ги улесним да използват градския транспорт, за да слезем от колите, които са един от двата основни фактора за замърсяване на въздуха, каза Фандъкова.\"Втората важна задача, освен инвестициите, е увеличаване на заплатите на определени професии, за които има отговорност общината. Вие знаете, че държавата увеличи значително средствата за образование, за повишаване заплатите на учителите. Има и средства за увеличаване заплатите на социалните работници. Това, което залагаме ние от нашия бюджет, е увеличение на заплатите на медицинските сестри, които работят в детските ясли и градини и в училищните здравни кабинети”, уточни тя.Кметът на София каза, че досега заплатите на сестрите в училищата и детските градини са били доста ниски и получават най-голямото процентно увеличение за следващата година.", "date": "2019.12.22", "title": "Фандъкова даде големи обещания за транспорта, въздуха и заплатите на медсестрите в яслите"}
{"url": "https://www.novinite.bg/articles/183909/Robart-de-Niro-Iskam-da-vidya-Tramp-udaren-unijen-a-snimkata-da-obikoli-sveta", "text": "\r\n\r\n\r\n\r\n", "date": "2019.12.22", "title": "Робърт де Ниро: Искам да видя Тръмп ударен, унижен, а снимката да обиколи света"}
{"url": "https://www.novinite.bg/articles/183905/Pobeditelyat-v-Balgariya-tarsi-talant-trogna-s-izpoved", "text": "Незрящият Андриян Асенов грабна голямата награда от 50 000 лв. в \"България търси талант\", а с парите ще сбъдне мечтата си да има свой дом. Финалът на шоуто бе гледан от 1,4 милиона зрители на Би Ти Ви.Андриян предизвика истински фурор още с появата си на кастингите на забавното шоу и вдигна на крака цялата публика в залата. 31-годишният имитатор провокира Славена Вътова да натисне златния бутон и да го изстреля директно на финала на шоуто. Така Андриян се превърна в първия участник, получил привилегията да се бори за голямата награда, без да преминава през цедката на останалите кръгове. Слепият артист впечатли зрителите и журито със сполучливите си имитации на Тодор Колев, Слави Трифонов, Тодор Живков, Бойко Борисов и един от членовете на журито – Любен Дилов-син. На финала Андриян успя да се пребори с гениалния математик Георги Георгиев, който смята като калкулатор, виртуозът на цигулката Свет Радославов и тъмнокожият танцьор Реми Тоин. \"Чувствам се много добре. Когато си чух името, се зарадвах. За мен беше голяма емоция. Иначе бях много спокоен. Единственото нещо, което исках да направя, е да изляза на сцената, да дам цялата си енергия, да зарадвам хората и всичко да мине по ноти. Има и други хора като мен, които са печелили предишни формати. Знам, че ще има и такива коментари, че понеже сме в неравностойно положение, затова хората гласуват за нас. От съжаление...\", призна Андриян.  Още след раждането на Андриян станало ясно, че ще е с нарушено зрение. И двамата родители на талантливия артист виждали нормално, а той е единственото им дете. Първоначално лекари му дали надежда, че има шанс да прогледне след тежка операция. След това обаче преминал през куп прегледи и офталмолозите били категорични – никога няма да вижда. \"По рождение съм незрящ и това няма да се промени до края. Примирил съм се със съдбата си\", сподели пред \"Уикенд\" Андриян. Преди години мошеници го залъгали, че могат да му помогнат с иновативна терапия, която струвала над 10 000 лева. Бързо станало ясно, че това е откровена измама. Детството на Андриян преминало във врачанското село Лесковец. После завършил специалното училище \"Луи Брайл\" в столицата. Още като ученик проявил таланта си на имитатор. Пускал си касетките на покойния хуморист Весо Парцала и по тях се учел да възпроизвежда гласовете на популярни личности. Най-лесни за имитации му били Слави Трифонов и Тодор Колев. След като завършил гимназия, Андриян кандидатствал в УНСС, бил приет и завършил \"Икономика на транспорта\". Голямата му мечта била да следва в НАТФИЗ, но се оказало невъзможно. \"Оказа се, че там не приемат хора с увреждания като мен. Странно е, но е факт\", с тъга констатира артистът. В момента той живее в общежитие на бул. \"Европа\", в една стая с баня и тоалетна. Наемът му е символичните 30 лв. на месец. \"Мечтая за свое жилище, партньор и семейство\", откровен е Андриян. Когато получи сумата от предаването, той ще я инвестира именно в покупката на мечтания апартамент. Макар че имал висше образование, намирането на работа се оказало доста трудна задача за него. Кандидатствал в много фирми, но никой не искал да наема човек с увреждания. В момента се прехранвал като продавач в Националната потребителна кооперация на слепите в България, пише \"Уикенд\". За негов късмет, преди две години и половина, директорът на студентския театър \"Алма матер\" в Софийския университет Николай Георгиев, веднага усетил таланта в него. Първата му роля била на незрящия Дядо Йоцо в едноименната пиеса на Иван Вазов. После получил и главната роля на Стефан Стамболов в \"Часът на моето убийство\". Имитаторът актьор грабнал две награди за мъжки роли. Още щом чул рекламата за кастингите на \"България търси талант\", бил категоричен, че ще се запише.", "date": "2019.12.22", "title": "Победителят в \"България търси талант\" трогна с изповед"}
{"url": "https://www.novinite.bg/articles/183904/Slavi-Politikata-v-Balgariya-e-tapo-shou-praveno-ot-nekadarnici-s-lipsa-na-moral", "text": "Гледах по една телевизия един господин, който се упражняваше върху моите “политически амбиции” и ми направиха впечатление неговите думи. Той каза: \"Политиката не ви е шоу, г-н Трифонов”. Лелеее. И се замислих дали е прав?, написа Слави Трифонов на страницата си в социалната мрежа Фейсбук.От една страна ми се струва, че всъщност политиката в България е шоу, само че едно тъпо шоу, което се прави от аматьори, некадърници и хора с абсолютна липса на морал.От друга страна, много често чувам подобни хора да прибавят към моето име определението “шоумен”, ясно намеквайки, че не може някакъв шоумен да се занимава с политика.Тогава си казах - значи, пожарникар може, а шоумен не може. Че Бойко Борисов да не би да се е родил министър-председател? Преди 9 години същият този господин трябваше да каже: “Политиката да не ви е пожарна, г- н Борисов”. Опс, извинявайте, г-н Борисов беше бодигард. Тогава: “Политиката да не ви е охранителна фирма, г-н Борисов.”А Иван Костов беше преподавател. Господинът трябваше да каже: “Политиката да не ви е студент, г-н Костов” и т. н.Така че, уважаеми един господин, поредният обяснявайки какво мога и какво не мога да направя, какви качества имам или нямам, каква заплаха съм или не съм за сегашната политическа система, уверявам ви от опит, че политиката, шоуто, пожарната, университетът са такива, каквито си ги направим. И честно казано - според мен сте глупав и ви е страх.", "date": "2019.12.22", "title": "Слави: Политиката в България е тъпо шоу, правено от некадърници с липса на морал"}
