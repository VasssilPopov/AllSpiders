{"url": "http://www.novinite.bg/articles/148507/Razsledvat-smartta-na-novorodenoto-bebe-v-Pernik", "text": "Продължава разследването около смъртта на новородено бебе в Перник. Тялото на детето беше открито захвърлено между блоковете в пернишкия квартал \"Тева\". Полицията разследва убийство, като основни заподозрени са родителите информира НОВА.Още вчера беше задържана предполагаемата майка на бебето, която е на 20 години.Днес се очаква да станат ясни резултатите от кръвните проби, които трябва категорично да потвърдят кои са родителите на детето. По тялото на бебето няма следи от насилие. ", "date": "2017.08.15", "title": "Разследват смъртта на новороденото бебе в Перник"}
{"url": "http://www.novinite.bg/articles/148525/Grigor-Celta-mi-e-finalniyat-Mastars", "text": "Григор Димитров ще срещне добре познатия си съперник Фелисиано Лопес в първи кръг на Мастърса в Синсинати, който започна днес, съобщава sporta.bg  Първата ни ракета ще мери сили с коравия испанец утре (16 август) след 19 часа българско време. Гришо сподели очакванията си преди турнира, който е един от любимите му в календара на АТР. Той похвали организаторите и, не на последно място, заяви каква е голямата му цел през сезона.\"Ще се опитам да се наслаждавам на седмицата, колкото мога. Особено преди цялата лудост в Ню Йорк, която предстои. Турнирът в Синсинати се развива много добре и от година на година някои неща стават все по-добри и по-добри. Турнирният директор полага неимоверни усилия, за да изведе надпреварата до толкова високо качество. Всяка година тук се чувствам все по-прекрасно и по-прекрасно\", заяви Григор.\"Играчите оценяват публиката, без значение дали са на централния корт, или на корт №5. И без значение дали става въпрос за Америка, Европа или Азия\".Българинът сподели и голямата си цел през този сезон. \"Никога не съм играл на финалния Мастърс в Лондон, след като на няколко пъти бях близо. Това е една от целите, които винаги съм искал да постигна. Имам добри шансове, но знаейки, че съм в добра позиция, напрежението е още по-голямо. Развълнуван съм преди предстоящите седмици\", каза Димитров.В момента той е на 9-а позиция по пътя към финалния турнир при мъжете всяка година. За да участва в Лондон, Гришо трябва да се намърда сред най-добрите 8 по спечелени точки през календарната година. Иначе той се представя доста успешно в Синсинати, като миналата година малко не му стигна за финала. Тогава той отпадна на крачка преди него от бъдещия шампион Марин Чилич.", "date": "2017.08.15", "title": "Григор: Целта ми е финалният Мастърс"}
{"url": "http://www.novinite.bg/articles/148547/Obvinenie-v-ubijstvo-za-majkata-i-babata-na-deteto-ot-Pernik", "text": "Прокуратурата повдигна обвинение за убийство на 20-годишната майка от Перник, чието новородено бебе беше открито мъртво мжду блоковете в квартал \"Тева\", информира Нова.Задържана и обвинена в убийство е и майката на младата жена, съобщиха от прокуратурата. Тя помогнала на дъщеря си да роди у дома. И двете жени остават в ареста за 72 часа. Предстои прокуратурата да внесе искане за най-тежката мярка „задържане под стража”.", "date": "2017.08.15", "title": "Обвинение в убийство за майката и бабата на детето от Перник"}
{"url": "http://www.novinite.bg/articles/148542/Shtastlivite-hora-izrazyavat-gneva-si", "text": "Учени от Еврейския университет в Ерусалим откриха, че тайната на щастието е човек да изразява емоциите си, дори те да са негативни, информира в. \"Дейли мейл\", цитиран от БТА. Докато някои може да си мислят, че щастието е баланс между удоволствието и избягването на болката, според новото изследване хората може да бъдат още по-щастливи, ако изживеят емоциите си, включително негативните усещания.\"Щастието се крие в преживявания, които са значими и стойностни, включително емоции, които вие смятате, че са правилните за определен момент\", каза ръководителят на проучването доктор Мая Тамир.Специалистите проучиха чувствата, които носят щастие на 2324 студенти от осем държави - САЩ, Бразилия, Китай, Германия, Гана, Израел, Полша и Сингапур. Всеки от участниците беше попитан за емоциите, които е искал да има и онези, които действително е преживял в живота си.Резултатите показват, че мнозинството запитани искат да изпитват повече приятни емоции. Изненадващо обаче 11% от участниците са искали да изпитват по-малко любов и съчувствие, а 10% - повече яд и омраза в ежедневието си.\"Например, някой, който не изпитва гняв, когато чете за насилие върху дете, може да си мисли, че трябва да е по-ядосан, отколкото е в момента. Или жена, която иска да напусне партньора си насилник, но няма волята да го направи, може да е по-щастлива, ако го обича по-малко\", обясни доктор Тамир.Представителите на различни култури, които изживяват повече от емоциите, за които копнеят, имат по-висока удовлетвореност от живота и по-малко симптоми на депресия. ", "date": "2017.08.15", "title": "Щастливите хора изразяват гнева си"}
{"url": "http://www.novinite.bg/articles/148536/Izpravyat-pred-sada-shumenec-ubil-i-naryazal-jena-si", "text": "С обвинителен акт на Окръжната прокуратура в Шумен на съд е предаден 46-годишният Стефан Ст., който уби с нож съжителката си и наряза тялото й с моторна резачка, за да прикрие престъплението си, информира ДАРИК.Убийството на 49-годишната Галина е извършено в периода от 13 до 21 август 2016 г. в дома на подсъдимия Стефан на ул. „Червена стена“ в Шумен, който работел като майстор-железар. Сигнал за изчезналата жена подал нейният син от предишен брак. На 21 август 2016 г. при проверка в дома на подсъдимия полицейски служители открили и иззели останки от разчленен труп на жена в напреднал стадий на разложение.Убийството на Галина било извършено с пет прободно-порезни наранявания с нож. Двата смъртоносни удара в областта на шията прерязали сънна артерия. Смъртта на съжителката на Стефан Ст. настъпила от остра кръвозагуба вследствие на прерязването на магистрални кръвоносни съдове.След убийството подсъдимият намерил спестените от работа в Канада пари на съжителката си и с тях купил автомобил „Форд фокус“, с който да превози трупа на жертвата си. Плановете му се провалили, след като в деня на покупката на колата, Стефан катастрофирал.Разследването на убийството установило по категоричен начин, че подсъдимият закарал блъснатия автомобил на ремонт на 16 август 2016 г. Същия ден той закупил моторна резачка, за да разчлени тялото на Галина. За тленните останки купил и чували, в които да ги сложи и извози от дома си, тъй като времето било горещо и трупът на жертвата започнал да се разлага.От съвместното съжителство между подсъдимия и пострадалата жена двамата имали дъщеря. Животът в семейството бил драматичен. Често Стефан Ст. посягал на съжителката си Галина, както и на дъщеря им. След като отношенията станали нетърпими, пострадалата потърсила помощ в полицията. С решение на Шуменския районен съд Стефан бил отстранен от дома им и му била наложена забрана да го доближава за срок от 18 месеца. Със споразумение приключило и досъдебно производство за неизпълнение на съдебно решение за защита от домашно насилие. Дело срещу насилника било водено и  за противозаконното лишаване от свобода на Галина и дъщеря им, след като при посещение на домашния им адрес полицейски служители заварили пострадалата закопчана с белезници за леглото. По същия начин Стефан връзвал и дъщеря си.  То обаче прекратено, след като двете отказали да свидетелстват.46-годишният Стефан Ст. е осъждан 7 пъти. Съдебнопсихиатричната експертиза по делото го определя като индиферентен към  убийството, с липсващо емоционално съпреживяване и формално декларативна критичност. Цялото поведение на подсъдимия според съдебните психолози след тежкото умишлено деяние било насочено към прикриване на следите. ", "date": "2017.08.15", "title": "Изправят пред съда шуменец, убил и нарязал жена си"}
{"url": "http://www.novinite.bg/articles/148512/Liderat-na-Severna-Koreya-se-zapozna-s-planovete-za-raketen-udar", "text": "Лидерът на Северна Корея е бил запознат с плановете за ракетен удар срещу остров Гуам, информира НОВА.Пхенян обяви преди няколко дни, че в средата на август ще са готови плановете за атака срещу американската територия. Националната телевизия показа снимки как генерали запознават Ким Чен-Ун с конкретната стратегия.Но репортажът уточнява, че севернокорейския лидер ще наблюдава действията на съединените щати преди да вземе решение. От миналата седмица Вашингтон и Пхенян отправят взаимни заплахи за военни действия. А в центъра на политическата буря изненадващо се оказа остров Гуам. ", "date": "2017.08.15", "title": "Лидерът на Северна Корея се запозна с плановете за ракетен удар"}
{"url": "http://www.novinite.bg/articles/148513/Kitaj-sprya-vnosa-ot-KNDR", "text": "Китай спря вноса на суровини и стоки от Северна Корея, информира бТВ.Мярката влезе в сила в полунощ и е в изпълнение на санкциите, наложени от ООН заради ядрената програма на Пхенян. Стоки, които чакат на пристанищата или митниците, обаче ще стигнат до пазара, уточниха властите.Пекин внася от КНДР желязо, руда, въглища, рибни продукти и пр. и е най-важният търговски партньор на Пхенян.Забраната за внос е важен момент в прилагането на санкциите на ООН.", "date": "2017.08.15", "title": "Китай спря вноса от КНДР"}
{"url": "http://www.novinite.bg/articles/148509/Golemi-pojari-kraj-Atina", "text": "Цяла нощ огнеборци гасиха големите пожари край Атина. Огънят започна от градчето Каламос, но се разпространи в широк район северно от гръцката столица, информира НОВА.Според пожарната служба, огненият фронт е дълъг \"десетки километри\".Беше обявено бедствено положение.Евакуираните още не могат да се приберат по домовете си.Пътищата в района са затворени. Борбата с огъня продължава както по земя, така и с помощта на хеликоптери.", "date": "2017.08.15", "title": "Големи пожари край Атина"}
{"url": "http://www.novinite.bg/articles/148517/Dneven-horoskop-za-vtornik", "text": "Днес задоволявайте собствените си желания. Избягвайте да вземате решения, защото те ще са прибързани и съответно не особено разумни. Може да има ужасяващи последствия, особено в дни като днешния.Вашето семейство се нуждае от вас, дори ако е на хиляди километри разстояние. Зарежете всичко, с което се занимавате в момента и прекарайте днешния ден с любимите хора. Това ще ви зареди с положителна енергия.Трябва да съберете още няколко парчета от пъзела, за да можете да изградите гледната си точкал. Опитайте да се абстрахирате от всички странични фактори. Денят е подходящ да направите добро дело.Ако сте представител на някой от останалите зодиакални знаци, можете да намерите своя дневен хороскоп ", "date": "2017.08.15", "title": "Дневен хороскоп за вторник"}
{"url": "http://www.novinite.bg/articles/148543/Deset-hrani-i-napitki-za-krasiva-koja", "text": "От риба тон до мюсли - съществуват редица продукти, които оказват благоприятен ефект върху кожата ни. Въз основа на различни международни проучвания, британският в. \"Дейли експрес\" откроява най-полезните сред тях:Черен шоколад (какао)Какаото е богато на естествените съединения епикатехин и катехин. Експерти са установили, че състоянието на кожата на жени, консумирали обогатена с въпросните съединения какаова напитка в продължение на три месеца, се подобрява. Специалната напитка все още не се предлага на пазара, но зеленият и черният чай също са богати на катехини.Моркови: Бета каротинът, съдържащ се в морковите, мангото, сладките картофи и кайсиите, според учените предпазва кожата от увреждане. Една от теориите гласи, че той действа като кожен слънчобран, който отблъсква вредните лъчи и подобрява ефекта на слънцезащитните продукти. ВодаЕкспертите са на мнение, че всяка течност е от полза за кожата, но ако се приемат достатъчно вода или билков чай, ще бъдат поддържани добри нива на хидратация, без тялото да се натоварва с излишни калории. ", "date": "2017.08.15", "title": "Десет храни и напитки за красива кожа"}
{"url": "http://www.novinite.bg/articles/148514/Izraelskata-policiya-zadarja-frensko-izraelskiya-miliarder", "text": "Израелската полиция задържа френско-израелския милиардер Бени Стайнмец и няколко бизнесмени в международно разследване на пране на пари, съобщи запознат с разследването източник, цитиран от Франс прес и ДАРИК.Сред другите задържани е Тал Силберстайн, съветник на австрийския канцлер социалдемократ Кристиан Керн, съобщи австрийският таблоид \"Йостерайх\".Тал Силберстайн беше важен фактор в Австрийската социалдемократическа партия за планираните за октомври предсрочни парламентарни избори. Партията обяви, че спира сътрудничеството си с него \"вследствие появилите се в Израел юридически обвинения\".Стайнмец е 17-ият най-богат човек в Израел, като състоянието му се оценява на повече от един милиард долара в класацията на сп. \"Форбс\".Израелската полиция съобщи, че тази сутрин е задържала петима души по подозрения в извършване на фалшиви транзакции, включително сделки с недвижими имоти в друга държава, както и в използване на подправени документи за прехвърляне и изпиране на пари.Арестите са придружени от обиски в жилищата и офисите на заподозрените и са част от международни разследвания, каза полицията без повече подробности. От май 2016 г. на Стайнмец са повдигнати обвинения в Румъния за създаване на организирана престъпна групировка и съучастие в злоупотреба със служебно положение и пране на пари по дело за неправомерно връщане на имоти, което е струвало на румънската държава 145 милиона евро.Името на Стайнмец се появява и в друго дело за корупция и пране на пари, което се разследва в сътрудничество с американската, швейцарската и гвинейската полиция и касае корумпиране на чуждестранни чиновници. Стайнмец и други живеещи в чужбина израелци са заподозрени, че са замесени в афера с подкупи от десетки милиони долари, давани на високопоставени чиновници в Гвинея в замяна на помощ за развитието на бизнеса им в тази страна, съобщи тогава израелската полиция.61-годишният Стайнмец е бил разпитан в това разследване през декември 2016 г. и поставен под домашен арест. Компанията му БСГР определи обвиненията в подкупване като \"лишени от всякакво основание\". БСГР обвини гвинейското правителство, че е подбудило разследването, за \"да я лиши от правата й\". През 2014 г. в доклад на гвинейското правителство се препоръча да се анулира дадената на Бени Стайнмец концесия за мината за желязна руда в Симанду с аргумента, че тя е била получена чрез корупция, което компанията на Стайнмец отрича.След идването си на власт през 2010 г. президентът на Гвинея Алфа Конде започна антикорупционни разследвания, за да си върне контрола над полезните изкопаеми в страната си, отбелязва АФП. ", "date": "2017.08.15", "title": "Израелската полиция задържа френско-израелския милиардер"}
{"url": "http://www.novinite.bg/articles/148515/Tramp-Rasizmat-e-zlo", "text": "Президентът на САЩ Доналд Тръмп каза, че расизмът е зло и осъди привържениците на идеята за превъзходството на бялата раса, неонацистите и \"Ку-клукс-клан\", които той нарече \"престъпници и бандити\", предадоха световните агенции, информира ДАРИК.Тръмп каза това след среща в Белия дом с американския министър на правосъдието и главен прокурор Джеф Сешънс и с директора на ФБР Кристофър Рей. Срещата се състоя след насилието на расистка основа в събота в Шарлотсвил в щата Вирджиния.Тръмп бе разкритикуван заради думите си, изречени в събота относно случилото се в Шарлотсвил, че много страни трябва да бъдат упреквани за това насилие, припомня Асошиейтед прес.Сега Тръмп каза, че осъжда насилието в Шарлотсвил и че на отговорните за него лица ще бъде потърсена сметка, допълва Ройтерс.\"Расизмът е зло и онези, които предизвикват насилие в негово име, са престъпници и бандити, в това число \"Ку-клукс-клан\", неонацистите, белите супремасисти и други насаждащи омраза групи, които противоречат на всичко онова, което е скъпо за американците\", каза Тръмп.Той допълни, че ненавистта и фанатизмът нямат място в Америка. ", "date": "2017.08.15", "title": "Тръмп: Расизмът е зло"}
{"url": "http://www.novinite.bg/articles/148518/Velikobritaniya-moje-da-poiska-vremenen-mitnicheski-sayuz-s-ES", "text": "Великобритания може да поиска да остане в митнически съюз с Европейския съюз за известно време, за да се избегне хаос по границите след като го напусне и да се запази възможно най-голяма свобода на търговията със стоки, предадоха Асошиейтед прес и Ройтерс.Министерството за Брекзит заяви, че може да има \"временен митнически съюз между Обединеното кралство и Европейския съюз\" и че бъдещо митническо партньорство може да премахне необходимостта от митническа граница между Великобритания и ЕС.В правителствен документ, който ще бъде публикуван днес, се казва, че една от възможностите след март 2019 г., когато Великобритания трябва да излезе от ЕС, е да се създаде временен митнически съюз, който ще бъде \"ограничен във времето\".", "date": "2017.08.15", "title": "Великобритания може да поиска временен митнически съюз с ЕС"}
{"url": "http://www.novinite.bg/articles/148519/Kim-Chen-un-uspokoyava-naprejenieto-mejdu-Severna-Koreya-i-SASht", "text": "Севернокорейският лидер Ким Чен-ун обяви, че за момента отменя планирания ракетен обстрел по американския остров Гуам, но предупреди, че ако „особено опасните и безрасъдни действия” на САЩ продължат – удар ще има.Медията цитира изявление на Ким, в което той призова САЩ даобмислят добре действията си и да претеглят всичките им плюсове и минуси.„За да се елиминира напрежението и да се предотврати опасността от военен конфликт на Корейския полуостров е необходимо първо САЩ да направят правилния избор и да го докажат чрез действията си”, заяви севернокорейският диктатор.", "date": "2017.08.15", "title": "Ким Чен-ун успокоява напрежението между Северна Корея и САЩ"}
{"url": "http://www.novinite.bg/articles/148520/Pojari-bushuvat-v-Grenlandiya", "text": "Пожари бушуват в част от Гренландия, където бяха регистрирани рекордни горещини през миналия месец юли, предаде Франс прес.Заради огнената стихия местната полиция призова населението да избягва две зони в югозападната част на острова. Въпросните зони са разположени над арктическия полярен кръг и според властите пожарите ще продължат и в идните няколко дни.Първи пожари в Гренландия бяха регистрирани на 31 юли. В тази автономна територия на Дания растителността до голяма степен е съставена от тундра. В една от засегнатите от пожарите зони от днес има и забрана за пушене.Според датския метеорологичен институт месец юли е бил изключително топъл в Гренландия. Миналата година пък Гренландия преживя 12-те най-топли месеца от началото на 1900 г., от когато се водят метеорологични статистики, припомня Франс прес.Арктика е особено уязвима и застрашена от глобалното затопляне. В края на юни британско изследване показа, че намаляването на снежната покривка през летните месеци е довело до ускоряване на топенето на ледовете в Гренландия, което пък води до покачване на нивото на океаните.", "date": "2017.08.15", "title": "Пожари бушуват в Гренландия"}
{"url": "http://www.novinite.bg/articles/148532/Tajgar-Uuds-shofiral-s-5-vida-lekarstva-v-kravta", "text": "Тайгър Уудс е бил под въздействието на 5 различни лекарства, когато бе арестуван заспал в автомобила си на магистралата през май. Според токсикологичния доклад в урината на голф звездата имало микс от силни обезболяващи, сънотворни и антидепресанти. Установено е и наличие на веществото THC - химически компонент на марихуаната, информира бТВ.41-годишният Уудс обяви след задържането си, че ще потърси професионална помощ за своето състояние. Той отказа да се признае за виновен на делото, което стартира миналата седмица. Очаква се бившият №1 в ранглистата, който се възстановява от операция на гърба, все пак да сключи споразумение с прокуратурата и да получи по-лека присъда за безразсъдно шофиране, както и 12-месечен изпитателен срок.\"Получих професионална помощ, за да контролирам приема на медикаменти. Опитвах се сам да лекувам болките в гърба и безсънието си. Сега разбирам, че това е било голяма грешка\", обяви Уудс.Той не е печелил турнир от 2013 г., а сушата му откъм големи трофеи датира от 2008 г. През миналия декември бившият шампион се завърна в голфа след 15-месечно отсъствие, но проблемите с гърба се появиха още през февруари.", "date": "2017.08.15", "title": "Тайгър Уудс шофирал с 5 вида лекарства в кръвта"}
{"url": "http://www.novinite.bg/articles/148527/NASA-shte-izprati-pozdravitelno-saobshtenie-do-Voyadjar-1", "text": "НАСА ще изпрати поздравително съобщение до „Вояджър-1“ по случай 40-ата му годишнинаАмериканската космическа агенция НАСА търси предложения за послание, което да изпрати до сондата „Вояджър-1“ по случай 40-ата годишнина от изстрелването й, информира \"Франс прес\", цитирана от НОВА.Публиката ще трябва да гласува в социалните мрежи какво кратко съобщение Земята да изпрати до малкия космически пътник, който продължава да се носи в открития Космос. На своя сайт от НАСА посочват, че обществеността ще може да даде предложенията си за послание до 15 август, което обаче не трябва да е по-дълго от 60 знака. В момента „Вояджър-1“ се намира на 13 млрд. мили от Земята, което я прави най-отдалеченият обект, направен от хора.Сондата е и първият космически кораб, който навлиза в т. нар. междузвездно пространство. НАСА определя неговото начало като мястото, където слънчевите енергийни потоци и магнитно поле вече нямат влияние върху заобикалящата среда.„Вояджър-1“ е изстрелян на 5 септември 1977 г., а неговият посестрински кораб „Вояджър-2“ излита към Космоса две седмици по-рано. Целта и на двата е да изследват големите планети в Слънчевата система – Юпитер, Сатурн, Уран и Нептун.„Вояджър-2“ е изстрелян първи, тъй като неговата траектория е по-дълга и съответно той е по-бавен. Сега той се намира на почти 11 млрд. мили от дома.Неочакваната продължителност на мисиите на двете сонди, както и техният успех продължава да радва астрономите. Така например от НАСА съобщиха, че „Вояджър-1“ е първият космически кораб, забелязал гръмотевици на друга планета, освен Земята – на Юпитер. ", "date": "2017.08.15", "title": "НАСА ще изпрати поздравително съобщение до \"Вояджър-1\""}
{"url": "http://www.novinite.bg/articles/148516/SASht-ne-celyat-smyana-na-rejima-v-Severna-Koreya", "text": "САЩ не целят смяна на режима в Северна Корея или ускоряване на обединението на двете Кореи, увериха министърът на отбраната Джим Матис и държавният секретар Рекс Тилърсън в редакционна статия във в. \"Уолстрийт джърнал\", цитирана от Франс прес и ДАРИК.САЩ \"не търсят никакъв претекст да разположат войски северно от демилитаризираната зона (която бележи границата между двете Кореи). Нямаме никакво желание да навредим на севернокорейския народ, който вече много е изстрадал и който не трябва да бъде отъждествяван с враждебния режим в Пхенян\", пишат двамата министри.Това послание балансира войнствените думи на президента Доналд Тръмп след редица севернокорейски провокации, най-вече двата теста на междуконтинентални балистични ракети. Вашингтон иска също така да успокои Китай за намеренията си.Неотдавнашното разполагане на американски противоракетен щит THAAD в Южна Корея бе остро прието от Пекин.\"Ако Китай желае да играе по-активна роля за осигуряване на мира и стабилността, от които всички ние и на първо място Китай имаме голяма полза, той трябва да вземе решението да упражни своето решаващо дипломатическо и търговско влияние върху Северна Корея\", казват двамата министри в статията.", "date": "2017.08.15", "title": "САЩ не целят смяна на режима в Северна Корея"}
{"url": "http://www.novinite.bg/articles/148533/Evakuaciya-na-stanciya-na-londonskoto-metro", "text": "Станция на лондонското метро бе евакуирана след задействане на аларма за пожар, вероятно заради повреден влак, информира ДАРИК.Съобщено бе за силен гръм и пушек, съобщи в. \"Индипендънт\".", "date": "2017.08.15", "title": "Евакуация на станция на лондонското метро"}
{"url": "http://www.novinite.bg/articles/148508/Zadrastvane-v-Sofiya-zaradi-remonta-na-Carigradsko-shose", "text": "И днес се очакват проблеми с  трафика в центъра на София. Причината - ремонтът на ключовото кръстовище на Орлов мост, информира НОВА.В първия работен ден след началото на реконструкцията, движението по целия булевард „Цариградско шосе” беше затруднено. Натоварени се оказаха и обходните маршрути.Очаква се ремонтът да приключи на 22-и август и трафикът в района на кръстовището да се нормализира. ", "date": "2017.08.15", "title": "Задръстване в София заради ремонта на \"Цариградско шосе\""}
{"url": "http://www.novinite.bg/articles/148506/Uspenie-Bogorodichno-e", "text": "Днес е Голяма Богородица - денят, в който християнската църква почита Света Богородица. Тя е покровителка на майчинството, жените и семейното огнище, информира НОВА.  Денят на Божията майка е най-големият летен християнски празник. Това е денят, в който Божията майка на 64-годишна възраст напуска земния живот и отива при сина си. Нейната смърт била тъй лека и блажена, че приличала на заспиване. Оттук и думата \"успение\" - заспиване. Имен ден празнуват: Мария, Мариана, Богдана, Богдан, Божан, Божидар. По традиция, навръх празника, хиляди миряни се стичат в  троянския манастир, за да запалят свещ и да се поклонят пред чудотворната икона на Пресвета Богородица Троеручица.Хиляди християни се събират за празника и в Бачковската Света обител. Те прекарват нощта преди 15-и там с надежда, че смятаната за чудотворна икона на Богородица ще ги излекува.", "date": "2017.08.15", "title": "Успение Богородично е"}
{"url": "http://www.novinite.bg/articles/148548/Parvite-100-dni-na-Emanyuel-Makron-kato-prezident", "text": "След избирането му на 7 май за президент на Франция британското сп. \"Икономист\" го изобрази как ходи по вода. Сто дни по-късно Еманюел Макрон рязко губи подкрепа в допитванията и е изправен пред нарастващ скептицизъм.Последните анкети са като аларма: само 36 процента от французите са доволни от работата на държавния си глава спрямо 62 процента преди три месеца, показват данните на института Ифоп. Подобен спад имаше само в подкрепата за Жак Ширак през 1995 г.\"Еманюел Макрон излиза от \"медения месец\", навлиза в ежедневието и плаща политическата цена за решенията си\", коментира Жером Фурке от Ифоп.Макар че бяха спазени редица предизборни обещания, като гласуването на закона за етиката на политическия живот след изобилстваща от скандали предизборна кампания, някои мерки за ограничаване на бюджетния дефицит подразниха много французи.Чиновниците се ядосват от обявеното замразяване на заплатите им, пенсионерите се възмущават от готвеното повишаване на данък, който ще намали пенсиите им, а бедните домакинства са разочаровани от ограничаването на месечната държавна помощ за наемане или изплащане на жилище. Намаляването на бюджета на отбраната накара началника на генералния щаб да подаде оставка след грубо скастряне от държавния глава, което предизвика напрежение сред военните.\"Французите разлюбват Макрон\", гласи заглавие от съботния брой на консервативния в. \"Фигаро\".Почти непознатият за широката общественост допреди пет години Еманюел Макрон предизвиква както въодушевление, така и отхвърляне, откакто навлезе в политиката: едни виждат в него надежда за промяна, други го смятат за олицетворение на икономическия и политически елит.Младата му партия \"Република, напред\" спечели през юни мнозинство в парламента, но неопитността на депутатите й породи подигравки.Най-младият президент на Франция, който на 39-годишна възраст победи крайнодясната кандидатка Марин Льо Пен, след като взе 24 процента от гласовете на първия тур, освен това е стъпил на крехки електорални основи.Центристката му линия с програма, която е \"хем лява, хем дясна\", е критикувана и от двата края на политическия спектър.\"Все още не е направено нищо трудно\", казва един от водещите гласове на дясната опозиция Ерик Вьорт, а социалистите активно критикуват програмата, която по думите им \"не е нито лява, нито дясна\".Всеки осъзнава \"мащабите на това, което има да се свърши\", но тези първи 100 дни \"позволиха да се положат основите на едно дълбоко преобразяване на страната\", отвърна говорителят на правителството Кристоф Кастанер в неделя във Фейсбук.Новият политически сезон обаче се очертава бурен, имайки предвид обявената реформа на Кодекса на труда в полза на работодателите. Два синдиката вече призоваха за протести на 12 септември, а крайната левица предвижда \"народна демонстрация\" за 23-и.Приемането на бюджета за 2018 г. също ще е трудно заради обещанието за намаляване с 11 милиарда на задължителните удръжки, които ще трябва да се съчетаят с нови икономии.Френският президент се представя по-добре на международната сцена, където се наложи на страшилищата на световната дипломация Владимир Путин и Доналд Тръмп. И двамата направиха успешни посещения в Париж въпреки някои критики.Макрон е убеден европеец. Той афишира разбирателството си с германската канцлерка Ангела Меркел и се надява да съживи буксуващия заради Брекзита Европейски съюз.По-резервирано е отношението към прагматичната му позиция за Сирия и предложението му да се създадат \"горещи точки\" за мигрантите в Либия.Франция \"отново е в центъра на играта\", изрази задоволство Кастанер.Връзките с обществеността на президента, които наблягат на силата на образите, се приемат различно. След зрелищното му спускане от хеликоптер на борда на подводница появата му в стил \"Топ гън\" по пилотски комбинезон във военновъздушна база в Южна Франция породи подигравки в социалните мрежи.Има риск \"французите постепенно да преминат от \"той е блестящ и постига всичко, с което се захване\" към \"всъщност всичко това е пиар\", подчерта Жером Фурке.Извеждането на преден план на нетипичното в семейната връзка на президента с 64-годишната му съпруга Брижит обаче се приема добре от французите, много от които са очаровани от първата си дама. Тениските \"Брижит\", които пусна в нейна чест известна марка, се продават по-добре от тениските \"Бионсе\".", "date": "2017.08.15", "title": "Първите 100 дни на Еманюел Макрон като президент"}
{"url": "http://www.novinite.bg/articles/148523/Varnenski-advokat-obijda-dete-na-plaja", "text": "Варненски адвокат беше глобен за хулиганство, след като първо обижда малко момченце на плажа, а след това буйства в районното полицейско управление, съобщават от пресслужбата на Апелативната прокуратура в морската столица. Инцидентът е станал в късния следобед в неделя на ивицата в квартал „Аспарухово”. Юристът с инициали К.К. се скарал с 3-годишното дете и започнал да му отправя обидни думи, а после го бутнал на пясъка и то се разплакало. Действията му била забелязани от бащата на момченцето, който по това време бил в морето. Мъжът излязъл от водата, взел плажен чадър и подгонил с него виновника. Семейството на детето повикало полиция, която отвела юриста в местното районно управление. Там той продължил да буйства и да обижда униформените служители. Заради поведението му се наложило да бъде задържан за определено време. Срещу него е била образувана преписка по Указа за борба с дребното хулиганство, която прокуратурата внесла в Районния съд, а той наложи на адвоката глоба в размер на 100 лева.  ", "date": "2017.08.15", "title": "Варненски адвокат обижда дете на плажа"}
{"url": "http://www.novinite.bg/articles/148511/Remontite-v-Sofiya-bavyat-linejkite", "text": "Освен за море по традиция август е и време за... ремонти. София е буквално блокирана от ремонти на ключови кръстовища и булеварди. Как линейките си проправят път и водят ли затворените участъци до закъснения?Малко след 17 часа. Сигналите в „Спешна помощ” в София валят, информиа НОВА.С екипа на доктор Тарашоев тръгваме за Долни Пасарел. Това е 11-ия сигнал за тази линейка и от 7 сутринта тя е изминала 180 километра... в града. Трябва да минем 30 километра за не повече от 30-35 минути, като маршрутът минава през Орлов мост – в ремонт. За късмет минаваме бързо. Но шофьорът Валери се радва, че не е в обратната посока, защото тапата вече е готова в посока център.Така август, когато в центъра се извършват няколко големи ремонта – закъснението за спешен случай е ежедневие. В час пик минутите вече ставали 10. Време, в което екипът може да спаси живот.Оставяме екипа в очакване на нов сигнал с мисълта колко точно са 5 минути и малко повече. Понякога струват човешки живот. ", "date": "2017.08.15", "title": "Ремонтите в София бавят линейките"}
{"url": "http://www.novinite.bg/articles/148505/Shte-preobladava-slanchevo-vreme", "text": "Днес ще преобладава слънчево време. В сутрешните часове, в отделни райони, ще има разкъсана, а след обяд купеста облачност, но вероятността за валежи е малка. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Вятърът ще се ориентира от север и ще е слаб, в Източна България до умерен. Максималните температури ще са предимно между 27° и 32°. Атмосферното налягане е малко по-високо от средното за месеца и през деня ще остане почти без промяна. Над Черноморието ще бъде предимно слънчево с временни увеличения на облачността, но без валеж. Ще духа до умерен северен вятър. Максималните температури ще са 28°-30°. Температурата на морската вода е 26°-27°. Вълнението на морето ще бъде 3-4 бала, в заливите – около 2. Над планините ще преобладава слънчево време, с временни увеличения на облачността, почти без валеж. Ще духа умерен до силен вятър от север-североизток. Максималната температура на височина 1200 метра ще е около 23°, на 2000 метра – около 15°.", "date": "2017.08.15", "title": "Ще преобладава слънчево време"}
{"url": "http://www.novinite.bg/articles/148529/Remontat-na-bul-Praga-v-Sofiya-shte-priklyuchi-do-kraya-na-avgust", "text": "Ремонтът на бул. „Прага” в София всъщност ще приключи на 31 август. Информацията, че ще продължи до 7 септември е техническа грешка, уточниха днес от Столичната община.Булевардът трябва да бъде отворенза движение днес – 15 август. Налага се срокът да бъде удължен заради подмяната на ВиК мрежата, уточни в интервю за предаването „Тази сутрин” столичният кмет Йорданка Фандъкова.До 31 август са в сила следните ограничение и промени в движението на градския транспорт:Забранява се влизането на пътни превозни средства по бул. „Прага“ между бул. „Ген. М. Д. Скобелев“ и бул. „Пенчо Славейков“. Забранява се престоят и паркирането на пътни превозни средства по:- бул. „Пенчо Славейков“ между ул. „Св. Иван Рилски“ и ул. „Св. Г. Софийски“ – западна страна; - ул. „Шандор Петьофи“ между ул. „Христо Станчев“ и ул. „Цар Петър“; - ул. „Доспат“ между ул. „Св. Ив. Рилски“ и ул. „Стрешер“.До 7 септември са в сила промените в маршрута на тролейбусите от линии №№ 2, 2А, 8А, 9 и автобусите от линия № 260 както следва:Тролейбусна линия 2 – скъсена от ж.к. „Бъкстон“ по маршрута си до Център по хигиена – двупосочно.Тролейбусна линия ТБ 2А - от ж.к. „Хаджи Димитър“ по маршрута на тролейбусна линия № 2 до кръстовишето с бул. „Прага“, надясно по бул. „Ген. М. Д. Скобелев“, по ул. „Опълченска“, наляво по ул. „Охрид“, надясно по бул. „Ген. Н.Г.Столетов“ до Пета градска болница. В обратна посока от Пета градска болница, надясно по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“ и по маршрута си.Тролейбусна линия 8 – скъсена от УМБАЛ „Св. Анна“ до „Площад на авиацията“ – двупосочно.Тролейбусна линия ТБ 8 А - от ж.к. „Гоце Делчев“ по маршрута на тролейбусна линия № 8 до Център по хигиена - двупосочно.Тролейбусна линия 9 - от пл. „Сточна гара“ по маршрута си до бул. „Патриарх Евтимий“, надясно по бул. „Ген. М. Д. Скобелев“, по ул. „Опълченска“, наляво по ул. „Охрид“, по ул. „Подп. Калитин“, надясно до надлез „Надежда“. В посока пл. „Сточна гара“ - от надлез „Надежда“ по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“, наляво по ул. „Г.С.Раковски“ и по маршрута си.Автобусна линия А 260 - от кв. „Горна Баня“ по маршрута си до пл. „Руски паметник“ - двупосочно.Разкрива се временна автобусна линия А - – от обръщателното ухо при ВМА, надясно по ул. „Георги Софийски“, наляво по бул. „Пенчо Славейков“, надясно по бул. Ген. Е.И.Тотлебен“ до пл. „Руски паметник“ - двупосочно. ", "date": "2017.08.15", "title": "Ремонтът на бул. „Прага” в София ще приключи до края на август"}
{"url": "http://www.novinite.bg/articles/148535/Zadarjaha-trima-za-napadenie-na-policaj", "text": "Трима души са задържани в Костинброд заради нападение над полицай. Около 1.00 часа вчера полицейски патрул спрял за проверка автомобил \"Пежо\". Водачът и спътникът му, съответно на 62 и 46 години, обаче нападнали един от полицаите, а впоследствие към тях се присъединил и синът на шофьора. Тримата отправили закани към полицая, удряли го с ръце и крака и скъсали униформата му. Те са задържани за 24 часа. Алкохолната проба на водача отчела 0.67 промила. По случая е образувано бързо производство и шофьорът и спътникът му са с повдигнати обвинения. Наложена им е мярка за неотклонение \"подписка\". ", "date": "2017.08.15", "title": "Задържаха трима за нападение на полицай"}
{"url": "http://www.novinite.bg/articles/148541/Lyatna-biblioteka-na-otkrito-v-Ruse", "text": "Инициативата лятна библиотека на открито продължава и днес. Тя ще се състои от 10 до 12 часа в градината на площад \"Батенберг\", информира ДАРИК.Организатори са Информационният център Europe Direct IC Ruse и Регионална библиотека „Любен Каравелов“ – Русе. Посетителите на историческия център на град Русе – площад „Александър Батенберг“, ще могат отново да се запознаят с различни политики на ЕС, да почерпят идеи за свои бъдещи проекти и да споделят свите идеи за бъдещето на ЕС, да получат консултация или съвет по различни теми: Децата в ЕС, Възможности за младите хора в ЕС, Права на гражданите в ЕС и Работа в ЕС. Най-малките русенци отново ще получат като подаръци различни книжки за оцветяване. ", "date": "2017.08.15", "title": "Лятна библиотека на открито в Русе"}
{"url": "http://www.novinite.bg/articles/148540/Speshno-se-tarsi-krav", "text": "Спешно се търси кръв от група А, резосфактор (-) отрицателен. С апел за помощ към Дарик се обърнаха наши слушатели. Който може да помогне, да се обади на г-н Димитров на телефонен номер: 0893 379 606.", "date": "2017.08.15", "title": "Спешно се търси кръв"}
{"url": "http://www.novinite.bg/articles/148539/Klyukite-v-slujbata-sa-polezni", "text": "Американски учени доказаха, че одумването на колегите, които не работят достатъчно, допринася за трудовата дисциплина и честността, информира Нюзру, цитирана от БТА.В експеримента на учените от Станфордския университет са участвали повече от 200 души.Доброволците са работили по проект, изгоден за всички. Много от тях се стараели за общото благо, но някои предпочитали работата вместо тях да вършат останалите. Добросъвестните работници често споделяли с другите впечатленията си от тунеядците. Тази информация помагала на някои да решат с кои да работят.В крайна сметка доброволците избягвали недобросъвестните колеги. По тази причина някои от лентяите променили поведението си и започнали да се стараят. Тези, които продължавали да мързелуват, имали най-лошата репутация в офиса.Клюките не винаги са нещо добро, но понякога могат да накарат хората да променят към добро поведението си, убедени са учените.", "date": "2017.08.15", "title": "Клюките в службата са полезни"}
{"url": "http://www.novinite.bg/articles/148546/Makedonskata-policiya-hvana-balgarin-s-22-kg-narkotici", "text": "Митническите инспектори от ГКПП „Блаце“ на границата с Косово задържаха в понеделник български автомобил с 22 кг марихуана, съобщи „Фокус”. Той е бил управляван от български граждани от с. Беляковец, община Велико Търново. Наркотиците са били скрити в специално пригоден тайник. Преди започване на проверката българинът е твърдял, че няма нищо съмнително в автомобила. Открити са 25 опаковки пълни с тревиста маса, за която при тест е било потвърдено, че става въпрос за марихуана. Автомобилът и българският гражданин са задържани, а според поделението за разследване задържаният е действал съвместно с косовски гражданин като се е съгласил да пренесе марихуаната срещу хонорар от 3000 евро. На българския гражданин най-вероятно ще му бъде наложена временна мярка за неотклонение - 30 дни затвор.", "date": "2017.08.15", "title": "Македонската полиция хвана българин с 22 кг наркотици"}
{"url": "http://www.novinite.bg/articles/148510/V-podkrepa-na-Akciya-Tishina-po-moreto", "text": "„Психическият тормоз започва от 12 часа в полунощ до 7 часа. И въпреки недоспиването, на другия ден трябва да се усмихвам. Прави чест на Валери Симеонов, че е първият човек, който се зае да промени това”,заяви Ганка Инджова, управител на хотел. Изказването й бе по повод Акция „Тишина”, която се провежда по Българското Черноморие, информира НОВА.Ганка Инджова живее в Стария град, но въпреки това всяка вечер спокойствието й е нарушено от среднощната музика в заведенията. Тя разказа как туристите й се оплакват от шума по морето и се заричат да спрат да идват на Черноморието, защото не могат да си отпочинат.Припомняме, че вчера няколко организации на собственици на имоти и земи, както и сдружение на хотелиери написаха отворено писмо, с което обявиха, че подкрепят Валери Симеонов и неговата акция против шума по морето.Вицепремиерът, заедно с екипи на НАП, полицията и Агенцията по храните, провери култови заведения по Южното Черноморие. От НАП са констатирали издаване на фалшиви касови бележки, а здравните инспектори открили храни с изтекъл срок на годност. Констатирани са и случаи на неспазване на противопожарните норми. Собствениците на нощни заведения обаче твърдят, че това саботира бизнеса им и са готови да търсят правата си в съда.", "date": "2017.08.15", "title": "В подкрепа на Акция \"Тишина\" по морето"}
{"url": "http://www.novinite.bg/articles/148549/DPS-Dogan-ne-e-i-nikoga-ne-e-bil-konsultant-na-proekta-Cankov-kamak", "text": "Почетният председател на ДПС Ахмед Доган не е и не следва да бъде свързван нито с проекта\"Цанков камък\", чийто консултант не е и никога не е бил, нито с каквито и да е други спекулативни твърдения. Това се заявява в позиция на ДПС, разпространена от пресцентъра на партията. \"Пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност, които белязаха първите 100 дни на правителството\", заявяват от ДПС. \"Всеки опит за реализиране на внушения в стил \"теория на конспирацията\" погазва етичните и професионални медийни правила, а всяко съучастие в производството и тиражирането на фалшиви новини от страна на представителите на управляващата партия, коалиционните й партньори, както и на медиите, които ги публикуват, отдалечава България от европейските стандарти. Нещо повече - подава тревожни сигнали към европейските ни партньори за състоянието на демокрацията в страната, която ще поеме председателството на Съвета на ЕС само след по-малко от 5 месеца\", се посочва още в позицията на ДПС.", "date": "2017.08.15", "title": "ДПС: Доган не е и никога не е бил консултант на проекта “Цанков камък”!"}
{"url": "http://www.novinite.bg/articles/148544/Ted-Kochev-V-moeto-sarce-i-dusha-az-sam-balgarin", "text": "Книгата е озаглавена „Моята история“ - каква е Вашата история и кои са най-значимите моменти от нея?Всички неща са интересни. Моето детство е много интересно. Когато бях дете, живеехме в Торонто и два пъти бях много близо до смъртта.Баща Ви е българин, какво е за Вас нашата страна? Следите ли какво се случва тук, какви са проблемите и поводите за радост?Какви са за Вас недостатъците и позитивните страни на България?Аз не обичах комунистите... София прилича сега на голям европейски град. Изглежда, че хората са по-заможни, но не знам дали тези от работническата класа получават правилното отношение или не. От различни доклади разбирам, че хората от работническата класа са обслужвани от сегашното правителство по същия начин, по който са работили по времето на последното комунистическо правителство. Затова не знам дали това, което ми беше казано е вярно или не. Това, което беше за българите след комунизма вече го няма. Затова според мен това все още е съществуващ проблем за България.Обиколили сте много страни, кои са местата, които никога няма да забравите и които са оставили по-специален белег във вас?Живеех цигански живот. Правил съм филми в цял свят. Интересува ме всичко. Най-хубавия си филм създадох в Австралия (бел. ред. „Wake in Fright“ - познат и като „Outback“ - и до днес се смята за един от най-добрите австралийски филми и става първият австралийски филм на кинофестивала в Кан). Интересува ме разбира се и Канада, аз съм роден там. Направих филма „Apprenticeship of Duddy Kravitz“ ( „Обучението на Дуди Кравиц“), написан по романа на мой приятел (бел. ред. с този филм печели „Златна мечка“ на Берлинския кинофестивал и през 1975 г. е номиниран за \"Златен глобус\" за най-добър чуждестранен филм, а сценарият получава номинация за „Оскар“).   ", "date": "2017.08.15", "title": "Тед Кочев: В моето сърце и душа аз съм българин"}
{"url": "http://www.novinite.bg/articles/148524/Kade-i-koga-nyama-da-ima-voda-v-Sofiya", "text": "СОФИЯ Къде и кога няма да има вода в София? 15 август 2017 10:27 На 16 август 2017 г. (сряда), във връзка с монтаж на спирателни кранове на ул. „Искър“ Център се налага спиране на водоподаването от 9.00 до 21:00 часа на клиентите на „Софийска вода”, живеещи в района на: по ул. „Искър“ от бул. „Васил Левски“ до ул. „Петра“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ №90. На 16 август 2017 г. (сряда), във връзка с подмяна на сградни водопроводни отклонения на ул. „София“ и ул. 256 кв. „Орландовци“ се налага спиране на водоподаването на клиентите на „Софийска вода”:На 16 август 2017 г. (сряда), във връзка с монтаж на спирателни кранове на ул. „Искър“ Център се налага спиране на водоподаването от 9.00 до 21:00 часа на клиентите на „Софийска вода”, живеещи в района на: по ул. „Искър“ от бул. „Васил Левски“ до ул. „Петра“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ №90. На 16 август 2017 г. (сряда), във връзка с подмяна на сградни водопроводни отклонения на ул. „София“ и ул. 256 кв. „Орландовци“ се налага спиране на водоподаването на клиентите на „Софийска вода”: от 9.00 до 19:00 часа по ул. „София“ от ул. „Съзнание“ до ул. „Първа Българска армия“ от 9.00 до 17:00 часа ул. „Герена“, ул. „Простор“, ул. 256, ул. 255 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“София“ ъгъла с ул. „Съзнание“; ул. „Герена“ ъгъла с ул. „Простор“. На 16 август 2017 г. (сряда), във връзка с реконструкция на уличен водопровод на ул. „Гюешево“ жк. „Сердика“ се налага спиране на водоподаването от 10.00 до 22:00 часа на клиентите на „Софийска вода”, живеещи в района на: бул. „Инж. Иван Иванов“, ул. „Арх. Петко Момчилов“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов“, ъгъла с ул. „Арх. Петко Момчилов“ . На 16 август 2017 г. (сряда), във връзка с подмяна на сградно водопроводно отклонение на ул. „Никола Петров“ жк. „Триъгълника - Надежда“ се налага спиране на водоподаването от 9.00 до 14:00 часа на клиентите на „Софийска вода”, живеещи в района на: по ул. „Никола Петров“ от ул. „Болярска“ до бул. „Ломско шосе“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Болярска“ ъгъла с ул. „Никола Петров“ . На 16 август 2017 г. (сряда), във връзка с реконструкция на уличен водопровод и подмяна на сградно водопроводно отклонение на ул. 78 вилна зона „Симеоново – север“ се налага спиране на водоподаването от 9.30 до 20:30 часа на клиентите на „Софийска вода”, живеещи в района на: Ул. 78 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 78 ъгъла с ул. 82 . На 16 август 2017 г. (сряда), във връзка с подмяна на сградно водопроводно отклонение на ул. 7 с. Долни Богров се налага спиране на водоподаването от 10.00 до 16:00 часа на клиентите на „Софийска вода”, живеещи в района на: по ул. 7 от ул. 1 до ул. 13 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 7 №16. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.15", "title": "Къде и кога няма да има вода в София?"}
{"url": "http://www.novinite.bg/articles/148531/Ninova-shte-sadi-vsichki-obvarzali-imeto-j-s-Cankov-kamak", "text": "Лидерът на БСП Корнелия Нинова обяви, че завежда съдебни дела срещу премиера Бойко Борисов и всички от ГЕРБ, които са обвързали името й с проекта \"Цанков камък\". \"В последните дни министър-председателят Борисов и депутати от ГЕРБ, в опити да заглушат корупционни скандали в управлението на суджука, твърдят, че проектът \"Цанков камък\" е стартирал, докато съм била зам.-министър и, че съм обвързана с него. И двете са лъжа.Проектът стартира в правителството на Симеон Сакскобурготски през 2001г. и нямам никакво отношение към него, дори и като зам.-министър в друго правителство от 2005 до 2007 г. Личните нападки към мен нямат никакво значение, но имат значение членовете и симпатизантите на БСП и онези 1 милион българи, които ни подкрепиха на изборите\", се казва в официална позиция, разпространена от пресцентъра на партията. \"Завеждам дела на всички, които в последните дни обвързваха името ми с този проект и правеха внушения, че съм корумпирана - така, както на 23.05.2017 г. заведох дело на лицето Бойко Методиев Борисов за твърдението му, че съм била член на СДС и за това, че ме нарече \"г-жа Лъжа\". Както той, така и всички, които сега ме обвързват с проекта \"Цанков камък\", ще отговарят в съда, където ще трябва да доказват несъществуващи факти\", пише още в позицията. Нинова ще депозира и писмо до главния прокурор Сотир Цацаров, в което пита дали името й фигурира в направените експертизи, разпити на свидетели и проверка на документи, извършени от държавното обвинение. \"Изпращам писмо до посланика на Австрия в България, като го моля той да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. По този начин той въвлича държавата Австрия в корупционен скандал\", казва още Корнелия Нинова. От партията припомнят, че проектът \"Цанков камък\" е в изпълнение на договор между България и Австрия, която участва във финансирането. През 2004 г. е сключено споразумение с \"Verbundplan\" GmbH за изготвяне на работен проект и упражняване на авторски надзор по време на строителството. Самото строителство е изпълнено от консорциум от 3 австрийски фирми: \" Аlpine\", \"Vatech hydro\" и \"Verbundplan\".\"Моля австрийската страна да провери твърдението на българския министър-председател и да се произнесе - участвали ли са австрийски фирми в корупционни сделки в България и с кои български политици. Ние от БСП се обявихме за борба с паралелната държава и настояваме за пълната истина по този проект. Вярваме, че тя може да победи паралелната държава, която днес прикрива кражбите си с манипулации и лъжи\", казва Корнелия Нинова. ", "date": "2017.08.15", "title": "Нинова ще съди всички, обвързали името й с \"Цанков камък\""}
{"url": "http://www.novinite.bg/articles/148526/Izpisaha-ot-bolnicata-padnalata-v-Pirin-francuzojka", "text": "Французойката, която пострада при преход в Пирин планина, е оперирана и изписана, съобщиха от \"Окръжна болница\", информира Нова.Френската гражданка беше приета в УМБАЛ \"Св. Анна\" - София със счупена предмишница. Тя пострада в петък при преход в планината и беше оперирана в Клиниката по ортопедия и травматология. \"Операцията й е преминала успешно. Пациентката е изписана\", сподели проф. Стефан Станчев, началник на клиниката.", "date": "2017.08.15", "title": "Изписаха от болницата падналата в Пирин французойка"}
{"url": "http://www.novinite.bg/articles/148530/Novo-pokolenie-Viber-stikeri-ot-Credissimo", "text": "     Водещата ФинТек компания Credissimo e сред първите партньори на Viber на Балканите, които предлагат на потребителите кликаеми стикери.    Новият пакет „!“ позволява на потребителите да изразяват емоциите си и да споделят различни ситуации от ежедневието си. Те предоставят възможност на всеки да кликне и да бъде насочен към credissimo.bg, където получава допълнителна информация и се възползва от редица предимства. Кликаемите стикери правят връзка с уебсайта на компанията, като им предоставят опцията да заявят с няколко клика, желана от тях сума, с преференциална отстъпка от оскъпяването.   Credissimo предлага на потребителите на Viber пакет от 24 уникални стикера.Те са вдъхновени от популярни образи от рекламите им инавлезли в ежедневието актуални фрази. Ново поле за изява намира и най-добрият служител на компанията — SIMO, познат като първият чатбот за заявяване на  във Facebook Messenger.    Стартиращото партньорство между Viber и Credissimo е поредното доказателство, че иновативните решения са посоката, в която модерните компании трябва да се развиват, за да могат да предложат удобни за клиентите си услуги. Иновациите, които Credissimo въведоха в последните години, са ясен пример, че компанията е готова да отговаря на потребностите на своите потребители, като следва световните тенденции във ФинТек индустрията. Чрез внедрените автоматизирани процеси и нововъведения в сферата, дружеството е предпочитан партньор за големи международни корпорации, които се доверяват и споделят своя опит и експертиза.   Чрез публичния акаунт в комуникационната платформа, Credissimo предлага на последователите си допълнителен канал, в който могат да заявят кредит онлайн и да научат първи за ексклузивни промоции и новини, както и полезни съвети, свързани с финансите. Стикерите се радват на огромен интерес – доказателство за това са стотиците хиляди сваляния, осъществени в рамките на първата седмица от публикуването им. А публичният Viber канал на компанията достигна до трето място по големина и популярност в страната, отново в рамките на седем дни.Стикер пакетът „Стига глупости“ е безплатен за сваляне във Viber Sticker Market на адрес:  Credissimo е българска ФинТек компания, основана през 2007 г., от 2016 г. има дейност и на пазара на република Македония. Със своя 10-годишен опит и над 2,000,000 потребители на credissimo.bg, за трета поредна година фирмата е №1 в онлайн кредитирането на българския пазар1 и е една от водещите и най-бързо развиващите се технологични компании в България.Компанията има актуален кредитен рейтинг издаден от Българската Агенция за Кредитен Рейтинг (БАКР) - “стабилна“ или ВВB- - максималния допустим за територията на България. Трайно позиционирана в онлайн пространството, компанията е активен поддръжник на безхартиената икономика и на пестенето на енергия и материали.Екологосъобразната й дейност бе отбелязана с наградата за най-зелена компания в категорията „Финансови, банкови, счетоводни и правни услуги“, както и специалната награда „Безхартиен офис“ в едноименния конкурс на b2b Media. Credissimo притежава собствена CRM платформа за цялостно управление на процесите по обработка на заявления за кредит в реално време, която позволява, при определени условия, един кредит да бъде разгледан, одобрен и отпуснат в рамките на минути.Credissimo е член-основател на Асоциацията за Отговорно Небанково Кредитиране (АОНК). Като член на АОНК, в интерес на потребителската защита, участва активно в обученията и контактите с правоприлагащите органи като Комисията за Защита на Потребителите (КЗП) и Комисията за Защита на Личните Данни (КЗЛД. Credissimo е индивидуален и колективен член на секторната помирителна комисия към КЗП и е колективен член на КРИБ.", "date": "2017.08.15", "title": "Ново поколение Viber стикери от Credissimo"}
{"url": "http://www.novinite.bg/articles/148522/Mlad-maj-postrada-pri-sbivane-v-Studentski-grad", "text": "23-годишен мъж е пострадал при сбиване в Студентски град, информира ДАРИК. Около 6.00 часа той е бил приет в Спешното отделение на столичната болница \"Св. Анна\", съобщават от лечебното заведение.Пострадалият е със счупена долна челюст и разкъсно-контузни рани. Няма пряка опасност за живота му. ", "date": "2017.08.15", "title": "Млад мъж пострада при сбиване в Студентски град"}
{"url": "http://www.novinite.bg/articles/148545/Slaj-V-Balgariya-mojesh-da-namerish-Wi-Fi-v-gora-zaobikolen-ot-valci", "text": "Холивудската звезда Силвестър Сталоун се оплака от безжичния интернет в Санта Кларита, Калифорния, сравнявайки го с доброто покритие в България./ DARIK/„Много е иронично, че в България можеш да намериш безжичен интернет в гора, където си заобиколен от вълци, но не можеш да откриеш такъв в Санта Кларита“, казва във видео актьорът, който е в Калифорния за снимките на хитовия сериал This Is Us.“Това е една от най-големите мистерии в живота ми. Можем да стигнем до всички краища на Вселената, а е толкова трудно да откриеш добро покритие“, оплака се Слай в текст към публикуваното видео.Силвестър Сталоун няколко пъти е снимал у нас, включително част от екшън поредицата „Непобедимите“. В момента той е в калифорнийския град Санта Кларита, където са снимките на втория сезон на телевизионната поредица This Is Us.В сериала 71-годишният Сталоун си партнира с актьора Джъстин Хартли. Слай дори пусна тяхна обща снимка в Instagram, като написа „На снимачната площадка на This Is Us – прекрасен сериал, а с Джъстин се работи страхотно“.", "date": "2017.08.15", "title": "Слай: В България можеш да намериш Wi-Fi в гора, заобиколен от вълци"}
{"url": "http://www.novinite.bg/articles/148552/Izvajdat-na-tezgyaha-markata-SDS", "text": "Марката СДС може да бъде продадена също като марката на футболния отбор ЦСКА. Заради неплатени хонорари на адвокат Диньо Бозаджиев, съдeбен изпълнител запорира патентованите 11 знака на Съюза на демократичните сили, сред които легендарното лъвче и абревиатурата на политическата сила.Запорирани са и банкови сметки. Те обаче се оказали празни. До разрешаване на казуса, СДС не може да използва графичните знаци, които са интелектуална собственост. Ако партията не изплати дължимите суми за извършените правни услуги, търговската марка СДС ще бъде продадена, като може да я купи всеки.11-те графични изображения на търговската марка СДС са патентовани от партията през 1991 и 2011 г. В момента обаче партията не може да ги ползва, защото са запорирани заради неплатени сметки, обясни пред Дарик адв. Диньо Бозаджиев.\"Това се случи по едно изпълнително дело, по което те имат задължения към мен, тъй като не са ги изплатили, чрез съдия изпълнител съм образувал дело. Те не са платили до края на срока за доброволна покана, са предприети принудителни действия-запор на банкови сметки. Оказа се, че имат минимални суми и единственият актив, който съм намерил и може да бъде осребрен е тази интелектуална собственост-търговската марка, която подлежи на продажба\", обясни юристът.От партията съобщиха, че парите, за които адв. Бозаджиев твърди, че не са му изплатени, и заради които е запорирал търговската марка, са инкасирани служебно от началото на 2017 г. от субсидията на СДС, от банката, която обслужва сметката на партията. Въпросните суми са преведени към частния съдебен изпълнител  Иван Чолаков, нает от адв. Бозаджиев. От СДС заявяват, че не знаят и не могат да контролират дали сумите са преведени от частния съдебен изпълнител към адв. Бозаджиев. От партията посочват още, че за тях случаят е приключен. По думите на адв. Бозаджиев обаче има само частични плащания. \"Тази сума е под 10 000 лв. Има частични плащания, но няма цяло плащане, тъй като по делото има присъединил се кредитор-НАП\", обясни той. Ако се стигне до продажба на търговската марка СДС, всеки може да кандидатства за участие в търга, да наддава и съответно да я купи. ", "date": "2017.08.15", "title": "Изваждат на тезгяха марката СДС"}
{"url": "http://www.novinite.bg/articles/148553/Biznesat-obvini-prirodozashtitnici-che-pechelyat-ot-zelen-reket", "text": "България ще изтръпне, когато разбере колко са териториите, включени в мрежата Натура 2000, предупреди Тодор Георгиев, секретар на Национална асоциация „Българско черноморие\". Преди седмица правителството напомни, че земите в Натура  2000 в страната ни са 34%, а средния процент за Европа е една 18%.Природозащитници обаче отрекоха тези проценти и заявиха, че те са далеч по-малко. Междувременно бизнесът отчита отлив на инвестиции заради несигурността на бъдещето на проектите. \"В България има неоснователно висок процент на земите в Натура 2000, защото прородозащитни организации получават милиони от Европейския съюза за опазване на биоразнообразието\", алармира за Дарик Тодор Георгиев.\"Те не са 34%, а 38,5%, тъй като природозащитниците крият едни биокоридори, които никой не е извадил наяве. Ще изтръпне България, когато види и тях. Не е включена и зона \"Био\", която 2014 г. по спешност бе приета и докладвана в ЕК. Доста неща не са включени, а заедно с тях и новите морски зони, които трябва да бъдат обявени, макар че си имаме достатъчно\", обясни той.Природозащитникът Тома Белев отрече зелените организации да печелят от зелен рекет. \"За съжаление не е толкова висок процентът на защитените територии. Германия е с 67%-най-голям дял защитени територии по европейските директиви. Ние сме много далеч от Германия в това отношение. Натура 2000 за съжаление не е 34%, а 20 на сто. Навсякъде опазването на природата е свързано с устойчиво развитие и не пречи\", посочи той. Тодор Георгиев обаче предупреди, че все по-голям ще става отлива на инвестиции у нас, заради земите в Натура 2000. \"По медиите виждате, че всички излизат и говорят за природа, а зад всичко това са само пари. През предишния програмен период над 401 милиона евро са взети за опазване на биоразнообразието\", коментира Георгиев и цитира знаменитата фраза на Мечо Пух \"Колкото повече, толкова повече\".", "date": "2017.08.15", "title": "Бизнесът обвини природозащитници, че печелят от \"зелен\" рекет"}
