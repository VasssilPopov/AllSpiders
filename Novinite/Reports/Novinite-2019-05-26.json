{"url": "https://www.novinite.bg/articles/176019/Jotova-V-Evropa-tryabva-da-izpratim-gramotni-hora-sas-silna-volya-za-promyana", "text": "„Гласувах за знаещите и грамотни хора, които трябва да изпратим в Европа, а не хора, които вдигат само лозунги. Гласувах за хора със силна воля и кураж да променят Европа, които владеят най-голямото изкуство – да търсят и намират съюзници. Няма значение от коя страна идваш – малка или голяма, важното е да знаеш какво искаш и как да го отстояваш.“ Това заяви вицепрезидентът Илияна Йотова пред журналисти, след като гласува на изборите за български представители в Европейския парламент.Според вицепрезидента е необходима промяна в европейските политики и тяхното съдържание. „Трябват по-координирани политики в сферата на сигурността, на отбраната, на миграцията“, изтъкна Илияна Йотова.„На прага сме на приемането на следващата Многогодишна финансова рамка на съюза. От това как ще бъдат разпределени средствата зависи как ще се развива Европа през следващите пет години“, заяви вицепрезидентът. Илияна Йотова е категорична, че по-лоша от липсата на реформа в Европейския съюз е инерцията, в която той се намира в момента.На въпрос ще успее ли България да се пребори с „акулите“ в ЕС, вицепрезидентът посочи, че това зависи от 17-те българи, които ще изпратим в Европарламента, от правителството и позициите, които отстоява в Съвета, от следващия български еврокомисар. „Надявам се следващият български еврокомисар да бъде резултат от публичен дебат, а не кабинетно решение, от което след това да се срамуваме“, заяви Илияна Йотова. Вицепрезидентът посочи, че би било добре той да отговаря за разширяването, предвид успешното Българско председателство на Съвета на ЕС. „България е най-добрият посредник между ЕС и страните от Западните Балкани“, отбеляза Илияна Йотова.Вицепрезидентът призова всички, които не са гласували, да дадат своя глас, защото „трябва да имаме самочувствието, че ние променяме Европа“. Илияна Йотова посочи негативната кампания срещу ЕС като фактор много граждани да не гласуват.", "date": "2019.05.26", "title": "Йотова: В Европа трябва да изпратим грамотни хора, със силна воля за промяна"}
{"url": "https://www.novinite.bg/articles/176009/Spryaha-mashinnoto-glasuvane-v-10-sekcii", "text": " Проблеми основно има с машинното гласуване, което в 10 секции е преустановено по различни причини - логистични и технически, предаде БНТ.Затова ЦИК прие решение в тези секции да бъде преустановено машинното гласуване, допълни Цанева. ", "date": "2019.05.26", "title": "Спряха машинното гласуване в 10 секции"}
{"url": "https://www.novinite.bg/articles/176006/11-13-aktivnost-v-Sofiya-kam-1230-ch", "text": "Избирателната активност на територията на София, измерена към 12 и половина часа е около 11-13 на сто. Това обобщиха за „Хоризонт“ Валери Цолов, председател на 24-та Районна избирателна комисия и Виолета Темелкова, председател на 25-а РИК:„Като цяло машинното гласуване преминава спокойно, тъй като ние имаме много машини. Имаме изолирани случаи, но те са незначително малко на общия фон“.„Нормално протича изборният ден. Към момента  при нас няма постъпила информация за проблемите с машините. Единственото, което ни безпокои е, че представителите на някои от политическите сили не се явиха, в резултат, на което известна  бройка секции работят в намален състав“. ", "date": "2019.05.26", "title": "11-13% активност в София към 12,30 ч"}
{"url": "https://www.novinite.bg/articles/176033/Kam-2100-ch-vsichki-izborni-sekcii-u-nas-veche-sa-zatvoreni", "text": "В Централната избирателна комисия вече се събира и обобщава информация от районните избирателни комисии, съобщиха от ЦИК.Паралелно с това става ясно, че изборният ден насвякъде в България е приключил. В изборните секции, където е имало чакащи да гласуват в 20:00 ч., когато урните по принцип трябва да бъдат затворени, вратите са останали отворени до 21;00 ч. След този час секциите са били затворени и никой не е успял да пусне повече бюлетини.", "date": "2019.05.26", "title": "Към 21:00 ч. всички изборни секции у нас вече са затворени"}
{"url": "https://www.novinite.bg/articles/176027/Blizo-30-sa-glasuvali-kam-1900-ch", "text": "Близо 30 на сто от имащите право на глас са го упражнили към 19:00 ч. Това показва екзит пола на \"Галъп интернешънъл болкан\". Според данните на агенцията избирателната активност към час преди затварянето на избирателните секции е 29,5%. ", "date": "2019.05.26", "title": "Близо 30% са гласували към 19:00 ч."}
{"url": "https://www.novinite.bg/articles/176011/Padanliyat-kraj-Ihtiman-samolet-e-bil-s-italianska-registraciya", "text": "По непотвърдена информация падналият по-рано днес край Ихтиман самолет е марка \"Мистрал\" и е бил вписан в италианския регистър, предаде БНТ. При инцидента загинаха мъж и жена.Машината е излетяла от летището на село Черньово. Това се е случило към 11:30 часа. Посоката на полета е била село Драганово.След като набира височина, самолетът започва да се върти, пада и се запалва. В следствие на инцидента загиват мъж и жена, които са били на борда, като телата им са силно обгорени.По информация на експертите до подобни инциденти най-често се стига заради грешки, които допускат летците. За да могат да управляват подобни самолети, те трябва да преминат теоретичен и практически курс, който включва около 30 часа летене. Такъв тип самолети набират скорост от 120-150 км в час. В България разрешение за управляване на подобни самолети имат около 300 души.Какви са причините за днешния инцидент обаче все още не е ясно.", "date": "2019.05.26", "title": "Паданлият край Ихтиман самолет е бил с италианска регистрация"}
{"url": "https://www.novinite.bg/articles/176022/GERB-specheli-327-ot-glasovete-232-DOPALNENA-2", "text": "ГЕРБ отново спечели изборите за новия Европейски парламент у нас. Преднината пред основния конкурент БСП на партията на Бойко Борисов е над 9%. Тя излезе победител от днешния вот с 32.7% от гласовете, според предварителните данни на \"Алфа Рисърч\". БСП събира 23.2 на сто от гласовете.Трета политическа сила сред българските партии в новия Европарламент ще е ДПС с 13.6%. ВМРО са четвърти, които според прогнозите получават 7%. \"Демократична България пък събира 5.9 на сто от вота на отишлите днес до урните българи. Което означава, че и тази коалиция ще има депутат в новия Европарламент, ако и крайните резултати на ЦИК потвърдеят, че ДБ събира над 5% от вота.3.8% от гласовете отиват за „Воля“. За водената от АБВ „Коалиция за България“ са пуснали бюлетина 2 на стъо от гласоподавателите. Коалиционните партньори на ВМРО в сегашното Народно събрание НФСБ и „Атака“ получават еднакъв резултат – по 1.7% от гласовете. Независимият кандидат и бивш кмет на столичния район „Младост“ Десислава Иванчева е спечелила 1.2 на сто от гласовете. За други политически партии, коалиции и независими кандидати са пуснали бюлетина 7.2 на сто от възползвалите се от правото си на глас, сочат данните на „Алфа Рисърч“. 3.1% пък са пуснали бюлетина в урните, но са задраскали квадратчето „Не подкрепям никого“.Малко по-различни данни дава екзит пола на „Галъп Интернешънъл“. Според данните на агенцията към 19:00 ч. за ГЕРБ са гласували 30.5% от избирателите, което означава, че партията ще има 6 или 7 евродепутата. БСП ще изпрати 5 до 6 свои представители в Страсбург, събирайки 25.4. Трети и според „Галъп“ са ДПС с 12.8 на сто от гласовете и 2-ма до 3-ма евродепутата. ВМРО са четвърти с 8% 1 евродепутат, но и с шанс за двама. „Демократична България“ пък получава 6.5% от бюлетините, което означава един евродепутат.", "date": "2019.05.26", "title": "ГЕРБ спечели 32.7% от гласовете, - 23.2% (ДОПЪЛНЕНА 2)"}
{"url": "https://www.novinite.bg/articles/176023/Vazmojni-novi-iskri-v-Obedineni-patrioti-sled-evrovota", "text": "„Не знам какво ще поискам. Един от коалиционните ни партньори - „Атака“, плюха по време на тази кампания по мен, по ВМРО... Какво да поискам от тях. Другия коалиционен партньор – НФСБ, Валери Симеонов, се държаха изключително коректно“, каза в ефира на БНТ лидерът на ВМРО и вицепремиер Красимир Каракачанов, коментирайки резултатите от днешния евровот и предизборната кампания на останалите двама коалиционни партньори на партията му в българския парламент.„Не знам какво означава това“, отговори той на въпроса на БНТ дали това означава развод в патриотичната коалиция. Според Каракачанов ВМРО получава 8% от гласовете на българите.", "date": "2019.05.26", "title": "Възможни нови искри в \"Обединени патриоти\" след евровота"}
{"url": "https://www.novinite.bg/articles/175999/Problem-s-mashinite-za-glasuvane-v-nyakolko-oblasti", "text": "За проблем с машинете за гласуване в няколко области сигнализираханаблюдатели на Института за социална интеграция, които са на терен и следят изборния процес. Блокирали машини има в редица СИК-ове в областите Кърджали, Смолян, Перник и София град. В една от секциите в Кърджали машинното гласуване е преустановено, а в секция в 23 МИР е отказано съдействие от страна на техническо лице за поправка на машината. Това са част от сигналите, които подадоха наши наблюдатели до 14:00 ч.В Добрич наш наблюдател е подал сигнал, че членове на СИК разясняват изборния процес на избирателите на чужд език.Продължават проблемите, свързани с намален състав на СИК и липса на условия за нормално гласуване на хора с увреждания (подобни въобще липсват в СИК, находяща се в 73-то СУ в гр. София).В 40-та СИК в гр. София е отказано на гласоподаватели с двойно гражданство да упражнят правото си на вот.Институт за социална интеграция разполага с наблюдатели във всички областти на страната и тяхната работа по следене спазването на законността на изборния процес продължава. ", "date": "2019.05.26", "title": "Проблем с машините за гласуване в няколко области"}
{"url": "https://www.novinite.bg/articles/176025/Demokratichna-Balgariya-Vidya-se-che-sme-alternativa-na-statukvoto", "text": "Европа на партиите или на личностите? \"На партии и личности - това е демокрация\", така отговори на въпрос на БНТ Радан Кънев, водачът на листата на \"Демократична България\", която според първите прогнозни резултати ще вкара един депутат в Европейския парламент. \"Европа на гражданите\", отговори Стефан Тафров - втори в листата.„Подготвяме се за много тежка политическа работа в близките часове, дни, месеци, години. При подобни резултати няма да знаем до утре сутрин, но това, че в България има алтернатива и тя не се нарича БСП е напълно ясно“, каза Кънев.„Изборният ден не е приключил навсякъде в чужбина, където българите гласуват много активно, изборният ден продължава. Може резултатът на \"Демократична България\" ще се подобри допълнително, защото там по традиция се представяме добре. Със сигурност имаме един мандат, това не ме изненадва. Мисля че доказахме, че ние сме реалната алтернатива на партиите на статуквото - на ГЕРБ, на БСП, на ДПС. БСП доказаха, че не са никаква алтернатива на ГЕРБ. Ние сме в първа лига от тази вечер, всички партии трябва да се съобразяват с нас, тъй като сме политически фактор в страната“, коментира от своя страна Тафров.Според него Европа несъмнено ще се промени след тези избори, тъй като новият европейски парламент ще е по-фрагментиран от предишния, но въпреки това проевропейските политически са се представили добре из целия континент.", "date": "2019.05.26", "title": "„Демократична България“: Видя се, че сме алтернатива на статуквото"}
{"url": "https://www.novinite.bg/articles/176018/CIK-sankcionira-nyakolko-onlajn-izdaniya-i-sociologicheski-agencii-za-publikuvane-na-rezultati", "text": "Във връзка с постъпили сигнали за неправомерно публикуване на предварителни резултати от провеждания днес избор за членове на Европейския парламент Централната избирателна комисия извърши проверка на интернет страниците на няколко издания и установи, че данните за резултатите от гласуването, изразяващи се в проценти, се публикуват и актуализират на равни времеви интервали.Съобразно разпоредбата на чл. 205, ал. 5 ИК е налице забрана резултати от допитвания до общественото мнение по повод на изборите да се огласяват под каквато и да е форма до обявяване края на изборния ден на територията на страната.ЦИК уважава свободата на словото на българските медии и правото им да публикуват свободно информация, когато това се извършва съобразно закона на Република България.", "date": "2019.05.26", "title": "ЦИК санкционира няколко онлайн издания и социологически агенции за публикуване на резултати"}
{"url": "https://www.novinite.bg/articles/176028/Djambazki-se-nadyava-da-ima-i-vtori-ot-VMRO-v-Evroparlamenta", "text": "„Този резултат дава по-голяма сила и самочувствие на ВМРО. Хората, които ни подкрепиха, избраха да не разпиляват гласовете си. Ние представляваме българския патриотизъм и родолюбие. Не бих казал, че ми е мъчно за някои колеги. Нашите партньори избраха да се явят сами и резултатът е показателен”, заяви в ефира на Нова телевизия водачът на листата на ВМРО Ангел Джамбазки.Според него българското родолюбие трябва да обединява, а не да разделя. „Все още броим резултати. Надяваме се на два мандата”, поясни той.", "date": "2019.05.26", "title": "Джамбазки се надява да има и втори от ВМРО в Европарламента"}
{"url": "https://www.novinite.bg/articles/175967/Dneven-horoskop-za-nedelya-26-maj-2019-g", "text": "Днес трябва да преосмислите някои части от живота си. Ще осъзнаете, че единственото нещо, от което се нуждаете, е подкрепата от страна на близките, а вие я имате.Днес сте в добра позиция, в състояние сте да привлечете хората на ваша страна. Днес е един от онези дни, в които сякаш можете да свършите 100 неща едновременно и е така!Днес умът ви работи с пълна сила. Денят е подходящ за подреждане на пъзели, работа със важни документи, четене на по-сложна книга и т.н. Възползвайте се, не се случва често.Вижте повече на: ", "date": "2019.05.26", "title": "Дневен хороскоп за неделя, 26 май 2019 г."}
{"url": "https://www.novinite.bg/articles/175971/Parvi-arest-za-kupuvane-na-glasove", "text": "\r\nДва часа след старта на изборния ден вече има и арест за купуване на гласове. Перничанин е прибран от полицията за купуване на гласове в пернишкото село Мещица, съобщава zaPernik.com. Срещу арестувания е заведено досъдебно производство.\r\n\r\nПо непотвърдена информация задържаният е животновъд и е зет в селото. В село Мещица хора били свикнали да гласуват по списък с плащане. Полицията и прокуратурата засега не дават повече информация.\r\nСпоред закона наказанието за купуване на гласове е лишаване от свобода от една до три години и глоба от хиляда до десет хиляди лева.\r\nЗа склоняване да се гласува в полза на определен кандидат или партия също се предвижда лишаване от свобода от една до шест години и глоба от десет хиляди до двадесет хиляди лева.\r\nОрганизаторът на купен вот може да отнесе от една до седем години в затвора и глоба от десет хиляди до двадесет и пет хиляди лева, а ако той е служебно лице наказанието е лишаване от свобода от две до седем години и глоба от десет хиляди до тридесет хиляди лева.\r\n", "date": "2019.05.26", "title": "Първи арест за купуване на гласове"}
{"url": "https://www.novinite.bg/articles/175977/Izyasnyavat-se-obstoyatelstvata-okolo-kriminalen-incident-v-Botevgrad", "text": "Около 15.30 часа на 24 май на тел. 112 бил подаден сигнал за мъж в безпомощно състояние в дома му в Ботевград. На място незабавно са изпратени екипи на полицията и спешна помощ. Пострадалият 30- годишен мъж е транспортиран в болница с прободни рани по тялото, в тежко състояние. На местопроизшествието е извършен оглед. Образувано е досъдебно производство под наблюдението на Софийска окръжна прокуратура. Процесуално- следствените действия за изясняване на всички факти и и обстоятелства по случая продължават.", "date": "2019.05.26", "title": "Изясняват се обстоятелствата около криминален инцидент в Ботевград"}
{"url": "https://www.novinite.bg/articles/176021/751-udostovereniya-za-glasuvane-izdadeni-ot-MVR-dva-pojara-v-izbiratelni-sekcii", "text": "От 14:00 до 18:00 часа днес звената „Български документи за самоличност“ при СДВР и ОДМВР са издали 120 удостоверения. От 21.05.2019 г. до момента общо издадените удостоверения са 751. Това сочат данните от Ситуационния център на МВР.Криминогенната обстановка на територията на страната е спокойна.Към 18:30 часа е спокойна оперативната обстановка в зоните на отговорност на всички Регионални дирекции „Гранична полиция“ при ГДГП. Няма данни за нерегламентирани публични мероприятия и нарушения на обществения ред.Поради интензивен трафик на ГКПП - Капитан Андреево има около 3 км натрупване на изход за товарни автомобили. Трафикът през останалите ГКПП на границите на страната е с нормална интензивност на пътникопотока.В процеса по осигуряване на пожарната безопасност на обектите, свързани с подготовката и произвеждането на изборите, са получени два сигнала за произшествия на територията на  Пловдив и Бургас - повреди в електрическата система при две избирателни секции. Изборният процес не е прекъсван, повредите са отстранени.", "date": "2019.05.26", "title": "751 удостоверения за гласуване издадени от МВР, два пожара в избирателни секции"}
{"url": "https://www.novinite.bg/articles/175986/Ubijstvo-v-Asenovgrad-vdigna-policiyata-na-krak", "text": " пише \"24 часа\". Мястото е оградено с полицейска линия и се охранява от патрулка. Хората разказват, че става въпрос за скандал между роми във въпросната градинка, завършил със смърт. На тревата се виждат захвърлен хляб, празна бутилка от безалкохолно, както и катурната пейка.\"Убитият е Шабан Осман от махалата. Той се скарал с няколко други, говори се, че е за 50 лева\", обясниха цигани, които пиеха бира на метри от местопрестъплението. Според тях, има отведени роми в полицията. Все още не е ясно по какъв начин е причинена смъртта на мъжа - дали е от намушкване или от удар с камък в главата, каквито слухове се носят в квартала.От ОД на МВР засега не дават никакви подробности. Единствената информация бе, че се работи по криминално престъпление и има смъртен случай. Сигналът е бил получен малко след полунощ срещу неделя.", "date": "2019.05.26", "title": "Убийство в Асеновград вдигна полицията на крак"}
{"url": "https://www.novinite.bg/articles/176026/Goranov-Ne-vijdam-kak-Borisov-shte-se-ottegli-v-sledvashtite-godini", "text": "\"Борисов е фактор, който всеки обича да подценява. Точно в момента, в който го подценят, Борисов се появява“. Така финансовият министър Владислав Горанов коментира убедителната победа на ГЕРБ на днешните евроизбори, предаде репортер на БГНЕС.Горанов пристигна в централата на партията, където вероятно по-късно вечерта политическото ѝ ръководство ще коментира резултатите от вота. „Не виждам Борисов в следващите години да се оттегли. Бях с него, пътувах с него много. Той може много дълго още да управлява джипа“, пошегува се Горанов.На въпрос дали ще има политическа прошка за участвалите в имотните скандали преди изборите, Горанов отговори: „Този анализ е за лидера. Грешките, които направиха, ерозираха партията“. Според него подалият оставка от всички свои публични постове заместник-председател на партията Цветан Цветанов, чието име също бе замесено в скандала “Апартаментгейт”, все още има своята роля в ГЕРБ. „Тепърва двамата с Борисов ще си определят кой къде ще бъде. Цветанов направи разумното да даде крачка назад, защото на начина, по който беше интерпретирана сделката му за апартамента не се гледаше с добро око“, коментира още Горанов и допълни: „ГЕРБ не може с лека ръка да зачеркне Цветан Цветанов“.Той определи вторият човек в ГЕРБ като „бегач на дълги разстояния“, който заслужава уважение за работата си през годините, но подчерта, че тези избори са спечелени от Борисов.Горанов разкритикува БСП за водената от тях кампания, която според него не е била насочена към това да дава отговор на различни политически въпроси, а по-скоро целта ѝ е била да дискредитира целия политически модел. „Хората очакват резултати за себе си, а не негативна кампания“, смята той.Горанов отдаде сравнително ниската избирателна активност за страната на факта, че значителна част от хората пътуват в почивните дни, включително и извън България.", "date": "2019.05.26", "title": "Горанов: Не виждам как Борисов ще се оттегли в следващите години"}
{"url": "https://www.novinite.bg/articles/175990/15-500-slujiteli-na-MVR-bdyat-za-sigurnostta-na-izborite", "text": "Криминогенната обстановка в страната е спокойна, над 15 500 служители на МВР са ангажирани с изборния процес, съобщиха от пресцентъра на МВР.Трафикът през ГКПП на страната е с нормална интензивност. В охраната на избирателни секции са ангажирани 499 служители на ГД\"ГП\".От МВР съобщават, че в процеса на осигуряване на пожарната безопасност на обектите, свързани с подготовката и произвеждането на изборите, в оперативния център на РД\"ПБЗН\"-Велико Търново е получен сигнал за прекъсване на електрозахранването в избирателна секция в Свищов. Екип от РС\"ПБЗН\"-Свищов е пристигнал на място и е осигурил електрогенератор, с който е възстановено електрозахранването на машината за гласуване и на копирната машина в избирателната секция. Извършени са ремонтни дейности, след което към 9.00 ч. е възстановено електрозахранването на секцията от електропреносната мрежа.За участие в охраната на избирателните секции към ОД на МВР са привлечени 1832-ма служители от РД\"ПБЗН\".От 7 май до 23 май служителите на дирекцията \"Български документи за самоличност\" в столицата и в страната са приели общо 34 879 заявления и са издали 41 566 лични карти.До 10.00 ч. днес са издадени 46 удостоверения при изгубен, откраднат, повреден или унищожен документ за самоличност и липса на възможност да бъде издадена нова лична карта.От 21.05.2019 г. до 10.00 ч. на 26.05.2019 г. от СДВР и ОД на МВР общо са издадени 476 удостоверения.", "date": "2019.05.26", "title": "15 500 служители на МВР бдят за сигурността на изборите"}
{"url": "https://www.novinite.bg/articles/175969/MVR-Izborniyat-den-zapochna-v-spokojna-obstanovka", "text": "Изборният ден започна в 07.00 часа. Няма регистрирани сериозни нарушения на обществения ред преди началото на изборите, съобщиха от МВР.Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg.Създадена е организация и звената на Дирекция „Български документи за самоличност“ ще работят в днешния ден от 8.30 до 19.30 часа. Те ще издават удостоверения (за изгубени/ откраднати/ повредени/ унищожени лични карти и документи с изтекъл срок) с оглед на упражняване на избирателните права на гражданите.Припомняме, че в изборното помещение не се допускат въоръжени лица и такива, носещи предмети, опасни за живота и здравето на гражданите.Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване.Служителите на Министерството на вътрешните работи се намесват за възстановяване на реда, когато това е необходимо и има съответно решение на избирателната комисия.Предприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден.", "date": "2019.05.26", "title": "МВР: Изборният ден започна в спокойна обстановка"}
{"url": "https://www.novinite.bg/articles/176007/Cyalata-darjavna-administraciya-e-izklyuchena-zaradi-opasnostta-ot-kiberataka", "text": "Заповед за изключване на всички компютри от вътрешната мрежа и интернет е спусната до всички служители на държавната администрация, съобщиха източници на Dir.bg. Причина за нареждането от страна на директорите по звена е рискът от кибератаки, свързани с изборите за Европейски парламент днес.Драстичният ход е единственият начин, по който да се гарантира 100-процентова защита. при мащабна атака.Респективно в понеделник държавните служители в общини, ведомства и министрества отново ще се закачат в мрежата, за да могат да продължат работата.Интересно е това, че при други избори това не е било обичайна практика, но сега заповедта е спусната централно.", "date": "2019.05.26", "title": "Цялата държавна администрация е изключена заради опасността от кибератака"}
{"url": "https://www.novinite.bg/articles/176037/Nyama-nito-edin-incident-v-nito-edna-izborna-sekciya-otchita-MVR", "text": "Към 22:00 ч. изборният процес във всички избирателни секции на територията на СДВР и областните дирекции на МВР е приключил. Не са възникнали проблеми и инциденти. Създадена е необходимата организация за съпровождане и транспортиране на изборните протоколи и материали. Това съобщиха от Ситуационния център на МВР.Криминогенната обстановка на територията на страната е спокойна.На 26.05.2019 г. за периода от 18 до 19.30 часа от СДВР и ОДМВР са издадените 16 удостоверения. Общо за деня днес са издадени 337 удостоверения. От 21 май до 20 часа днес,  26 май.2019 г. от СДВР и ОДМВР общо са издадени 767 удостоверения.За осигуряване на пожарната безопасност на обектите, свързани с подготовката и произвеждането на изборите в т.ч. и на избирателни секции, от органите на ПБЗН, са извършени проверки включително на техниката, генераторите за резервно ел. захранване и на свързочните средства.Към 21:30 часа приключи гласуването във всички избирателните секции, охранявани от служители на ГДГП. Обстановка в зоните на отговорност на всички РДГП при ГДГП е спокойна. Поради интензивен трафик има натрупване около 5 км. на изход от товарни автомобили на ГКПП-Капитан Андреево, а на ГКПП-Лесово около 1 км на изход от товарни автомобили. Засилва се  пътникопотокът от леки автомобили на ГКПП Русе, на вход в страната. Трафикът през другите ГКПП на границите на страната е с нормална интензивност.", "date": "2019.05.26", "title": "Няма нито един инцидент в нито една изборна секция, отчита МВР"}
{"url": "https://www.novinite.bg/articles/176038/Prokuraturata-razsledva-18-sluchaya-na-narusheniya-na-izbornoto-zakonodatelstvo", "text": "Пресцентърът на Прокуратурата на Република България предостави информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за членове на Европейски парламент:За времето от 11:00 ч. до 18:00 ч. днес, 26.05.2019 г., са образувани още 4 досъдебни производства за престъпления против политическите права в районните прокуратури в Монтана, Тетевен, Кюстендил и Берковица. С тях общият брой на разследванията в прокуратурите, по които се събират доказателства е 18.По досъдебните производства са привлечени към наказателна отговорност 3 лица – от прокуратурите в Елена, Търговище и Тетевен, като спрямо обвиняемия в Тетевен е постановено задържането му до 72 часа.Прокурорските преписки за проверка по сигнали за извършени престъпления против политическите права към 18:00 часа е 237. От тях по 172 е постановен отказ за образуване на наказателно производство, а по 65 продължава извършването на проверка по реда на чл. 145 Закона за съдебната власт.", "date": "2019.05.26", "title": "Прокуратурата разследва 18 случая на нарушения на изборното законодателство"}
{"url": "https://www.novinite.bg/articles/176015/Grisho-nadvi-Tipsarevich-sled-dramatichen-mach", "text": "Григор Димитров стигна до много мъчен успех в първия кръг на Ролан Гарос. Нашето момче надви с 3:2 сета (6:3, 6:0, 3:6, 6:7, 6:4) Янко Типсаревич. Старият познайник на хасковлията вече е далеч от добрата си форма, но даде як отпор на българина. Сърбинът губеше с 0:2 сета, но се взе в ръце, възползва се от слабостите в психическата устойчивост на Гришо и изравни частите. В решителният сет Григор натисна спусъка в последния възможен момент и се спаси от позорен обрат, предаде .В следващия кръг обаче пред Димитров стои наглед непреодолимо предизвикателство в лицето на бамбардира Марин Чилич.В първия сет Григор на два пъти изоставаше с пробив, но и в двата случая съумяваше да се върне бързо в играта. Нашият успя да покаже характер и да пробие за 5:3, а след това да спаси две точки за пробив и да си вземе най-важното подаване в сета. Част, напомняща повече на женски мач.Вторият сет бе повече от добър за нашето момче и след пробиви в първия, третия и петия гейм и спечелване на всички подавания той спечели сета на нула и на практика направи \"геврек\" на своя сръбски противник.\r\nВ същото време пък се виждаше, че противникът на българина изпитва физически проблеми, което още повече утежни неговото положение.\r\nДимитров започна третия сет с пробив, който обаче бе върнат на момента. В тази част хасковлията определено не показа най-добрата си игра и допусна да бъде пробит ключово в осмия гейм, а след това неговият противник си спечели подаването, за да намали изоставането си.В четвъртия сет българинът изоставаше с пробив, но го върна в десетия гейм. В тайбрека обаче Типсаревич бе по-съобразителен и го спечели след 7:4 точки. Все пак обаче в петия сет Димитров проби решително за 5:4 и след това си спечели сервис гейма и самия мач.", "date": "2019.05.26", "title": "Гришо надви Типсаревич след драматичен мач"}
{"url": "https://www.novinite.bg/articles/176005/MVR-Obstanovkata-na-teritoriyata-na-stranata-e-spokojna", "text": "Криминогенната обстановка на територията на страната е спокойна, по данни към 14.30 часа. Трафикът през ГКПП на границите на страната е с нормална интензивност на пътникопотока. Това съобщиха от пресцентъра на МВР.В процеса на осигуряване на пожарната безопасност на обектите, свързани с подготовката и произвеждането на изборите, до този момент не са установени произшествия, свързани с произвеждането на изборите.От 10.00 до 14.00 часа звената „Български документи за самоличност“ към СДВР и ОДМВР са издали 155 удостоверения. От 21 май 2019 г. до момента общо издадените удостоверения са 631.", "date": "2019.05.26", "title": "МВР: Обстановката на територията на страната е спокойна"}
{"url": "https://www.novinite.bg/articles/175960/Balgarite-shte-mogat-da-glasuvat-i-v-Belgiya", "text": "Секции за гласуване ще има и в Брюксел. В Белгия се готвят за както за евроизбори, така и за федерални.Българите, които живеят в страната, могат да гласуват в 6 секции – 4 от тях в Брюксел, 1 в Льовен и 1 в Гент, където е най-голямата българска общност  - близо 25 000 души.", "date": "2019.05.26", "title": "Българите ще могат да гласуват и в Белгия"}
{"url": "https://www.novinite.bg/articles/176010/Galap-Izbiratelnata-aktivnost-nadhvarli-20-kam-1500-ch", "text": "Избирателната активност следобед вече е надхвърлила 20 на сто. Според екзит пола на \"Галъп интернешънъл болкан\" към 15:00 ч. е 20.4% от имащите право на глас са отишли до урните и са пуснали бюлетина. ", "date": "2019.05.26", "title": "Галъп: Избирателната активност надхвърли 20% към 15:00 ч."}
{"url": "https://www.novinite.bg/articles/176008/Prokuraturata-DANS-i-MVR-zapochnaha-15-razsledvaniya-za-izborni-narusheniya", "text": "В 12 часа днес, в Министерството на вътрешните работи се проведе координационно съвещание на Националното междуведомствено звено, създадено от ПРБ, МВР и ДАНС. В него участваха главният прокурор, министърът на вътрешните работи и председателят на ДАНС.\r\nПо данни на прокуратурата, към 11 часа днес, 26.05.2019 г., са образувани 15 досъдебни производства за престъпления против политическите права, от които едно е прекратено поради липса на доказателства за извършено престъпление. По разследваните понастоящем 14 производства няма привлечени обвиняеми лица. Те са образувани в районните прокуратури в Бургас, Сливен, Елена, Павликени, Провадия, Търговище, Велинград, Казанлък, Козлодуй, Перник, Айтос и Плевен.Образувани са и 2 досъдебни производства с предмет чл. 216 от Наказателния кодекс. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт след проведено бързо производство. Обвинението касае умишлено счупване на витринни стъкла на партиен клуб.Прокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ. За сравнение, при предходните избори за Европейски парламент през 2014-а година, образуваните досъдебни производства са били 21, а преписките за проверки по сигнали – 535.В цялата страна продължава дежурството във всички прокуратури, както и в 11-те териториални отделения на районни прокуратури.\r\n", "date": "2019.05.26", "title": "Прокуратурата, ДАНС и МВР започнаха 15 разследвания за изборни нарушения"}
{"url": "https://www.novinite.bg/articles/175957/Kandidatite-za-myastoto-na-Tereza-Mej-sa-veche-sedem", "text": "Вече седем станаха британските политици, които открито заявиха намерението си да се кандидатират за лидер на управляващата Консервативна партия и премиер на мястото на Тереза Мей, твърдейки, че ще успеят там, където тя се провали - да изведе дълбоко разделената Великобритания от Европейския съюз, съобщават Ройтерс и БТА.Шести е бившият министър за Brexit Доминик Рааб, който вчера обеща, че ще се бори за по-справедлива сделка за Brexit. \"Успешното изпълнение на Brexit ще изисква фокусиране, дисциплина и решителност. Като бивш адвокат във Форин офис и министър за Brexit, аз имам необходимия опит\", написа Рааб в статия за в. \"Мейл он сънди\". Седма в списъка се нареди Андреа Ледсъм, бивш лидер на Камарата на общините (представител на правителството в долната камара на парламента), която обяви амбициите си на страниците на \"Сънди таймс\". Тя заяви, че притежава \"опит и увереност в собствените сили\", за да поведе страната към по-светло бъдеще, като обеща, че ако тя заеме премиерския пост, Великобритания ще напусне ЕС през октомври при всички случаи - със сделка или без.Ледсъм също така обеща, че ще прокара законопроект за гарантиране на правата на гражданите, за да сложи край на неопределеността около правомощията на гражданите на ЕС в Обединеното кралство, и че ще се стреми към решаване на въпроса за взаимното оказване на медицински услуги на жителите на ЕС в Обединеното кралство и на британците в страните от ЕС, както и към решение на проблема с Гибралтар.Преди това намерението си да участват в надпреварата обявиха бившият външен министър Борис Джонсън, външният министър Джереми Хънт, министърът на международното развитие Рори Стюарт, министърът на здравеопазването Мат Ханкок, бившата министърка на труда Естер Маквей. Засега за несъмнен фаворит в надпреварата се смята Борис Джонсън, но според британските медии негов конкурент ще бъде министърът на околната среда Майкъл Гоув, който се очаква да обяви официално кандидатурата си тази вечер, предаде ТАСС.\"Сънди таймс\" и \"Сънди телеграф\" съобщават, че Гоув вече е уведомил депутатите консерватори, че смята себе си за оптималната фигура, способна да попречи на победа на лейбъристите на общите избори и да не позволи на лидера им Джереми Корбин да заеме премиерския пост. Така Гоув може за втори път да се опита да застане на пътя на Борис Джонсън в борбата за лидерството, както непосредствено след референдума през 2016 г., когато Джонсън пак се смяташе за фаворит, но се отказа по неясни и досега причини.", "date": "2019.05.26", "title": "Кандидатите за мястото на Тереза Мей са вече седем"}
{"url": "https://www.novinite.bg/articles/176017/Hvanaha-nagal-narushitel-na-Hemus-okazal-se-bez-pregled-i-zastrahovka", "text": "Пътни полицаи от ОДМВР- София санкционираха дързък нарушител на пътя. Около 17:00 часа днес, в района на тунел „Витиня“, служители по пътен контрол към ОДМВР- София санкционираха 47-годишен водач на микробус, демонстративно нарушил въведената заради ремонтни дейности временна организация на движението.Столичанинът дръзко пренебрегнал поставената пътна сигнализация, изпреварил всички изчакващи автомобили, при което незабавно бил спрян от униформените. В хода на извършената му проверка служителите установили редица нарушения: липса на задължителна застраховка „Гражданска отговорност“, липса на контролен талон и валиден годишен технически преглед. На нарушителя са съставени два акта, свидетелството му за управление на МПС е отнето, а микробусът- спрян от движение. Допълнително му е връчен и електронен фиш за констатирано преди няколко месеца нарушение- отново за липса на „Гражданска отговорност“.Екипите на Пътна полиция при ОДМВР- София продължават активните си действия по контрол и подпомагане на трафика в последния почивен ден.", "date": "2019.05.26", "title": "Хванаха нагъл нарушител на „Хемус“, оказал се без преглед и застраховка"}
{"url": "https://www.novinite.bg/articles/175962/V-Italiya-46-miliona-izbirat-evrodeputati", "text": "\r\nВ Италия 46 милиона избират евродепутати. Според прогнозите на този вот ще бъдат избрани двойно повече популисти.\r\nИталия е страната, която цяла Европа наблюдава днес и утре, тъй като се очаква вицепремиерът антиемигрант, националпопулист и евроскептик Матео Саалвини и неговата дясна партия \"Лига\" да спечели изборите за Европейски парламент.\r\n\r\n\r\n\r\n\r\n", "date": "2019.05.26", "title": "В Италия 46 милиона избират евродепутати"}
{"url": "https://www.novinite.bg/articles/175973/Bez-problemi-zapochna-izborniyat-den-v-Garciya", "text": "Без проблеми започна изборният ден в Гърция. Българските граждани могат да упражнят правото си на глас в 13 секции. Едновременно с изборите за Европейски парламент в Гърция се провежда и първият тур на местния вот. В 13 избирателни секции имат възможност да гласуват българите в Гърция. Най-активни са нашите сънародници на остров Крит – четири секции, три в Атина, две на Халкидики и по една секция в Солун, Кавала, Родос и Каламата. Над 50 хиляди български туристи пристигнаха за почивните дни и могат да гласуват само с лична карта.В ранните часове упражниха правото си на глас предимно българи, които работят днес, както туристи и студенти.Днес гърците избират 21 евродепутати. Над 5 милиона са гърците с право на глас, а половин милион са избирателите, които гласуват за първи път. В Гърция днес се провежда и първият тур на местния вот, което се очаква да засили избирателната активност.Завишени са мерките за сигурност в цялата страна, отменени са тол таксите за улеснение на гласуващите.", "date": "2019.05.26", "title": "Без проблеми започна изборният ден в Гърция"}
{"url": "https://www.novinite.bg/articles/175995/V-Italiya-se-ochakva-pobeda-na-Salvini-i-evroskepticite", "text": "Според предварителните проучвания в Италия водят евроскептиците, предава БНТ. Партията \"Лига\" на вицепремиера и министър на вътрешните работи Матео Салвини е на път да основе четвъртата по големина група на евроскептиците и националистите в Европейския парламент заедно с националистите на Марин льо Пен от Франция, с Алтернатива за Германия, с Партията на свободата от Холандия и австрийската Партия на свободата. Въпреки че е от основателките на ЕС, Италия се очаква да изпрати най-голямата група евроскептици в Европейския парламент. Прогнозите сочат, че дясната партия \"Лига\" на Матео Салвини е на път да спечели евроизборите в Италия. Социолозите им дават около 30% - доста повече от подкрепата за всички останали партии. Очаква се \"Лига\" да изпрати 25 депутати в ЕП /италианската квота е от 73 души/. На второ място се очертава да бъде популистката партия \"Пет звезди\". Миналата година двете партии спечелиха извънредните парламентарни избори. Общо четири от петте партии, които ще прескочат изборната бариера, са евроскептични, включително \"Форца Италия\" на бившия премиер Силвио Берлускони. Според анализаторите единствената преграда пред евроскептицизма се очертава да бъде лявата демократическа партия, която обаче губи все повече популярност. Според италианците ЕС не дава решения за двата тежки проблема - миграцията и тежката икономика. Рим търси начин да се откъсне от Брюксел и от тежките фискални правила, които той налага. Евроскептиците искат да теглят нови заеми, но за да създават нови работни места.", "date": "2019.05.26", "title": "В Италия се очаква победа на Салвини и евроскептиците"}
{"url": "https://www.novinite.bg/articles/176001/Velikobritaniya-otnovo-vodi-po-broj-razkriti-sekcii-balgarite-mogat-da-glasuvat-na-24-mesta", "text": "Великобритания отново води по брой разкрити секции и на тези евроизбори българите могат да гласуват на 24 места. В посолството ни в Лондон разкритите секции са четири.В секционната комисия в Илинк, Лондон, един от кварталите с най много българи в британската столица, очакват засилен интерес към евровота заради Брекзит и новата политическа ситуация в страната след оповестената оставка на премиера Тереза Мей. Атанас Цветански, член на комисията, пред \"Хоризонт\":\"Политиката е традиционна тема. Лично от моя опит и моите познанства тук с част от българската диаспора мисля, че за повечето от тях е важно как ще се развива ЕС. Както виждаме, нещата с бъдещият Брекзит не са много ясни\".Сред българските граждани във Великобритания, които ще гласуват е Юлия Кошаревска, която от шест години живее в Бристъл. Тя изрази притеснения за избирателната активност на българските граждани на вота днес в кралството, тъй като много наши сънародници вероятно вече са гласували на изборите за британски евродепутати.\"Брекзит, политическата обстановка тук е малко по-различна. Като европейски граждани, имаме право да гласуваме или във Великобритания, или в България. Няколко от големите групи, които се грижат за правата на европейските граждани във Великобритания по време на Брекзит призоваха европейците да гласуват в британските избори този път, затова може голяма част от българите да са последвали този съвет и това да доведе до по ниска избирателна активност\".", "date": "2019.05.26", "title": "Великобритания отново води по брой разкрити секции, българите могат да гласуват на 24 места"}
{"url": "https://www.novinite.bg/articles/175966/191-sekcii-za-glasuvane-v-chujbina", "text": "Публикувано във факти.бг:Това е актуалният списък с адресите на местата за гласуване извън страната, който може да бъде намерен и на сайта на МВнР на адрес, съобщиха от пресслужбата на външно министерство.МВнР организира общо 191 избирателни секции зад граница.Припомняме ви кои граждани може да гласуват в тези избори зад граница:Правото да упражнят своят глас в изборите за членове на Европейския парламент от Република България на 26 май 2019 г. имат българските граждани, които са навършили 18 години към изборния ден включително, живели са най-малко през последните три месеца в Република България или в друга държава – членка на Европейския съюз и имат там адресна регистрация по постоянен и настоящ адрес, не са поставени под запрещение и не изтърпяват наказание лишаване от свобода Гласуването се провежда в избирателни секции в дипломатическите и консулските представителства на Република България, както и в избирателни секции извън тях, когато законодателството на приемащата държава го позволява.Избиратели без настояща регистрация в Република България или друга страна в ЕС се премахват от избирателните списъци. Избирателят може да поиска да бъде включен от властите в избирателен списък преди изборите. Ако той не е включен в избирателен списък на секция извън България, може да бъде добавен в деня на изборите на място. В такъв случай трябва да се представи документ за самоличност и да се попълни стандартна декларация, че съответното лице отговаря на критериите (например, че през последните три месеца лицето е живяло в България или в друга страна в ЕС), че не е гласувало на същите избори и няма да гласува в друга секция.Българските граждани, командировани за попълване на съставите на СИК на задграничните ни представителства, имат право да упражняват правото си на глас в съответната избирателна секция. Това се отнася и за останалите командировани зад граница български служители.Ако сте от България, но живеете постоянно в страна извън ЕС, не можете да гласувате.Изборният ден извън страната започва в 7,00 ч. местно време и приключва в 20,00 ч. местно време.В изборния ден избирателят представя документ за самоличност (паспорт, лична карта или военна карта (само за военнослужещите).Припомняме ви и следните особености при медийното отразяване в изборния ден в чужбина:Журналистите ще могат да снимат в изборните помещения зад граница само с разрешение от СИК и ЦИК.Режимът на снимане и фотографиране от медиите в изборните помещения зад граница по време на изборите за членове на Европейския парламент от Република България ще се определя от СИК и ЦИК. Ръководителите на дипломатическите и консулските ни представителства ще решават дали да допуснат до територията на мисиите ни представители на медиите за заснемане на избиратели извън изборните помещения.Служителите на Министерството на външните работи няма да коментират изборния процес.При необходимост от коментари медиите следва да се обръщат към представители на СИК и ЦИК, от чиято компетентност е изборният процес.", "date": "2019.05.26", "title": "191 секции за гласуване в чужбина"}
{"url": "https://www.novinite.bg/articles/176002/Belgiya-glasuva-i-na-parlamentarni-izbori", "text": "Белгия провежда днес освен европейски и парламентарни и регионални избори, като наблюдателите очакват възход на фламандската крайна десница и добро представяне на Зелените след вълната от климатични протести, предаде АФП.С 11 млн. души население Белгия е сред най-разделените членки на ЕС. Фламандци и френскоговорящи избират отделни кандидати и партии. А има и немскоезично население.Това прави формирането на коалиция изключително трудно. На страната тази задача ѝ отне рекордните 541 дни през 2010-2011 г. заради дълбоки различия между жителите на Фландрия и франкофоните във Валония и Брюксел.За да се влошат нещата още повече, икономически процъфтяващата Фландрия традиционни гласува за десницата, докато социалистите са голямата политическа сила в постиндустриална Валония, където безработицата е висока.Проучванията във Фландрия сочат, че крайнодясната сепаратистка „Вламс Беланг“ ще вземе от гласовете на конкурентната националистическа „Нов фламандски алианс“, която най-вероятно ще остане най-голямата партия в кралството.„Нов фламандски алианс“ наруши традицията си през 2014 г. и се присъедини към коалиционно правителство с премиер либерала Шарл Мишел.Коалицията се разпадна в края на 2018 г., след като националистите минаха в опозиция заради ратифицирането на пакта за миграцията на ООН.  ", "date": "2019.05.26", "title": "Белгия гласува и на парламентарни избори"}
{"url": "https://www.novinite.bg/articles/176020/Partiyata-na-Cipras-pretarpya-porajenie-na-evrovota-v-Garciya", "text": "Основната опозиционна консервативна партия „Нова демокрация“ поведе над управляващата лява СИРИЗА на изборите за Европейски парламент в Гърция, показа съвместно екзитпол проучване на пет части телевизии, предаде БНР, позовавайки се на Ройтерс.Прогнозните данни дават на „Нова демокрация“ 36-32% срещу 29-25% за СИРИЗА, която дойде на власт през 2015 г.Парламентарни избори в южната ни съседка са планирани за не по-късно от есента.", "date": "2019.05.26", "title": "Партията на Ципрас претърпя поражение на евровота в Гърция"}
{"url": "https://www.novinite.bg/articles/176000/Niska-izbiratelna-aktivnost-na-balgarite-v-Moskva", "text": "Повечето постоянно пребиваващи в Русия български граждани не могат да гласуват на изборите за Европейски парламент заради изискването за уседналост. Избирателни секции бяха отворени в българското посолство в Москва и в консулствата ни в Санкт Петербург и Екатеринбург.Избирателната секция в посолството ни в Москва отвори врати в 7 ч. местно и българско време.Гласуването протича спокойно при ниска избирателна активност, съобщи за БНР председателят на секционната избирателна комисия Валентин Петков:„Активността е под желаната, както на други избори. Но още сме в средата на изборния ден. До 10 часа са гласували 36 човека. Създадена е добра организация, помощта, която ни оказа посолството… всичко е на ниво. Чакаме избирателите“Това, което лишава от право на глас повечето ни сънародници в Русия е изискването на ЦИК избирателите да са били на територията на България или друга държава-членка на Европейския съюз най-малко 60 дни от последните три месеца до датата на вота.  Изключение се прави само за дългосрочно командированите служители. ", "date": "2019.05.26", "title": "Ниска избирателна активност на българите в Москва"}
{"url": "https://www.novinite.bg/articles/176035/Nevijdana-ot-2-desetiletiya-aktivnost-na-vota-v-ES-kato-cyalo", "text": "Тазседмичните избори за Европейски парламент са с най-високата избирателна активност от 20 години, съобщиха от Европейския парламент, предадоха БГНЕС и БНТ.Според данните 51% от имащите право да гласуват в съюза са го направили. „Прогнозната избирателна активност сега е 51% за 27 страни членки на ЕС, това е най-високото ниво за 20 години”, заяви говорителят Жаоме Дуч, добавяйки че когато се добавят и гласовете на Великобритания избирателната активност става 52%.", "date": "2019.05.26", "title": "Невиждана от 2 десетилетия активност на вота в ЕС като цяло"}
{"url": "https://www.novinite.bg/articles/176024/Polojitelno-nastroenite-kam-ES-partii-pechelyat-evroizborite-v-mnogo-darjavi", "text": "Проевропейски партии печелят изборите за Европарламента в редица страни, за които са известни данните от екзит половете. Сред тях са Германия, Австрия, Холандия, Малта и др. В същото време в повечето страни е регистрирана ниска избирателна активност, предаде БГНЕС.В Германия печели без изненада коалицията ХДС/ХСС на канцлерката Ангела Меркел с 28%. На второ място са „Зелените“ /22%/, а на трето – коалиционният партньор на Меркел Германската социалдемократическа партия /15,5%/. Антиевропейската “Алтернатива за Германия“ е четвърта с 10%, но тя повишава леко резултата си спрямо предходните избори, когато за нея гласуваха 7,5%.В разтърсваната от скандали Австрия канцлерът Себастиан Курц удържа убедителна победа, изпреварвайки значително своите опоненти. За неговата Народна партия са дали гласа си 34,5%. Доскорошният им коалиционен партньор крайнодясната Партия на свободата е трета със 17,5%, губейки над 2% спрямо предишните евроизбори.В Гърция убедителна победа удържа „Нова демокрация“ с водач Кириакос Мицотакис. Опозиционната консервативна партия получава 30,5% от вота, следвана от управляващите от СИРИЗА на премиера Алексис Ципрас с 24%. Антиевропейската партия на бившия министър на отбраната Панос Каменос получава едва 2,7%.В същото време в Белгия крайнодясната националистическа партия „Фламандски интерес“ се радва на силна подкрепа не само на евровота, но и на парламентарните и местни избори, които се провеждат в многонационалното кралство, чиято обединителна спойка от 1831 г. е управляващата Сакс-Кобург-Готска династия.Според наблюдателите по всяка вероятност резултатът от вота ще доведе до нови преговори за сформиране на правителство – пет месеца, след като управляващата коалиция се разпадна и това постави премиера Шарл Мишел в позиция да оглавява кабинет без реално мнозинство. При 15 процента от преброените бюлетини и в трите вота в холандско говорещия регион Фландрия партията „Фламандски интерес“ получава 18 процента подкрепа, което е три пъти повече спрямо предходните избори през 2014 година.", "date": "2019.05.26", "title": "Положително настроените към ЕС партии печелят евроизборите в много държави"}
{"url": "https://www.novinite.bg/articles/176036/Lejashtite-v-stolichnoto-sledstvie-s-blizo-100-procentova-izbiratelna-aktivnost", "text": "Над 80 секции от 24 и 25 РИК пристигнаха в „Арена Армеец” към 22:30 часа, предаде БГНЕС.В 25 РИК са обработени 15 протокола, съобщи председателят Виолета Петрова. Тя увери, че към момента няма допуснати грешки в протоколите, няма и струпване на опашки пред спортната зала.Петрова добави още, че приемането на протокол отнема около 20 минути и уточни, че около 1000 секции от двете районно избирателни комисии ще трябва да преминат през „Арена Армеец”.Изборните книжа от проведените избори за членове на Европейския парламент започнаха да пристигат в столичната зала минути преди 20:30 часа тази вечер и ще продължат да пристигат през цялата нощ. Първо на място дойде вотът на затворниците и хората, лежащи в болници.Първоначално председателите на комисиите нямаше да влизат в залата, а всичко щеше да се случва пред входовете на спортната зала, но по-късно решението бе променено и председателите на комисиите бяха допуснати вътре, за да качат да им бъдат приети документите.В 66-та секция в столичното следствие активността беше почти на 100%, каза пред БГНЕС Цветан Георгиев. Той съобщи, че изборният ден при тях е минал леко, протоколите са попълнени и предадени бързо. В следствието са гласували и служители и задържани.", "date": "2019.05.26", "title": "Лежащите в столичното следствие с близо 100-процентова избирателна активност"}
{"url": "https://www.novinite.bg/articles/175974/Deset-izbiratelni-sekcii-otvoriha-vrati-za-sanarodnicite-ni-vav-Franciya", "text": "Десет избирателни секции отвориха врати за сънародниците ни във Франция. Избирателните секции във Франция са отворени от два часа. Около 540 наши сънародници са заявили предварително желанието си да гласуват за  ъдещите български евродепутати. Освен в посолството ни в Париж и представителството на страната ни в Страсбург българите могат да гласуват в Лион, Тулуза, Нант, Ница, Марсилия, Сен Назер и Бордо. Може да се очаква подобна активност на тази на евроизборите преди пет години, когато в българските секции гласуваха близо 1700 души. В изборния ден мерките за сигурност във Франция са максимални, особено след експлозията в Лион в петък, чийто извършител все още не е открит от полицията. Българската секция в Лион се намира съвсем близо до мястото на инцидента, но според свидетелства на сънародници районът е спокоен и добре охраняван. ", "date": "2019.05.26", "title": "Десет избирателни секции отвориха врати за сънародниците ни във Франция"}
{"url": "https://www.novinite.bg/articles/175952/Dnes-shte-e-predimno-slanchevo", "text": "Днес ще е предимно слънчево. Ще има незначителна висока, след обяд – купеста облачност. Ще се задържи почти без валежи. Сутринта ще духа слаб запад-северозападен вятър, около обяд ще се ориентира от юг. По-топло с максимални температури между 24° и 29°. Над планините ще преобладава слънчево време с разкъсана висока облачност. Около обяд ще започне да се развива и купеста облачност, като до края на деня на отделни места краткотрайно ще превали. Ще духа умерен югозападен, по най-високите върхове – западен вятър. Максимална температура на височина 1200 метра - около 19°, на 2000 метра – около 12°.Над Черноморието ще е предимно слънчево. След обяд ще има временни увеличения на облачността, по-съществени над крайните северни райони и на места там е възможно слабо да превали. Максималните температури ще са между 22° и 26°. Температурата на морската вода е 16-17°. Вълнението на морето ще е 1-2 бала.", "date": "2019.05.26", "title": "Днес ще е предимно слънчево"}
{"url": "https://www.novinite.bg/articles/176034/Marin-Lo-Pen-bi-Makron-na-evrovota", "text": "Крайнодесният Национален сбор на Марин льо Пен взема повече гласове от партията на президента Еманюел Макрон „Република, напред!“ на евроизборите във Франция, показаха резултатите от две екзтипол проучвания в удар за европейските амбиции на държавния глава, предаде БНР, позовавайки се на Ройтерс.Според анкетата на ИФОП Льо Пен печели 24% от вота в сравнение с 22,5 на сто за Макрон. Друго проучване даде сходни данни и 24 места в новия Европарламент за Национален сбор срещу 23 за „Република, напред!“ от общо 74 за Франция.Oт френското президентство определиха резултата като разочарование, но не и катастрофа.", "date": "2019.05.26", "title": "Марин Льо Пен би Макрон на евровота"}
{"url": "https://www.novinite.bg/articles/175954/Izborniyat-den-v-oblast-Sliven-zapochna-v-spokojna-obstanovka", "text": "Охраната на изборните помещения през изминалата нощ протече нормално. Към 07.00 часа днес секционните помещения и съдържащите се в тях материали са предадени на РИК и СИК. До този момент няма данни за прояви, които биха застрашили нормалното провеждане на изборите. За осигуряване на охраната на изборните секции от 25 май до приключване на изборния ден са ангажирани 356 полицейски служители и служители на РДПБЗН-Сливн. Охраняват се 295 СИК в 139 избирателни места.Полицейски екипи са извършили транспортирането и охраната на бюлетините, избирателните книжа и 82 машини за електронно гласуване. Оперативни дежурни групи и дежурни части на ОДМВР-Сливен и районите управление в Сливен, Нова Загора, Котел и Твърдица отговарят за реда и спокойствието в региона. Екипи на „Пътна полиция” извършват контрол по пътна безопасност по автомагистрала „Тракия”, главен път І-6, път ІІ-53, ІІ-66, общинските пътища и натоварените кръстовища в общинните центрове. Служителите на сектор „Български документи за самоличност“ в ОДМВР-Сливен издават и в днешния ден от 08.30 до 19.30 часа удостоверения на граждани с изгубени, откраднати или повредени лични карти, за да могат да упражнят правото си на глас в изборния ден. Припомняме, че в изборното помещение не се допускат въоръжени лица и такива, носещи предмети опасни за живота и здравето на хората. В Министерството на вътрешните работи функционира денонощно открита линия (телефон 02/982 22 32 и e-mail izbor@mvr.bg ) за приемане на сигнали, свързани с нарушения на изборния процес при подготовката и произвеждането на изборите за членове на Европейския парламент от Република България на 26.05.2019 г. Подаваните на откритата линия сигнали трябва да са относими към дейността на МВР по време на изборния процес. Създадена е организация за непрекъснат режим на обслужване на откритите линии. Подадените информации ще бъдат записвани.", "date": "2019.05.26", "title": "Изборният ден в област Сливен започна в спокойна обстановка"}
{"url": "https://www.novinite.bg/articles/175983/Visoka-izbiratelna-aktivnost-pri-vota-na-balgarite-v-Germaniya", "text": "\r\nВисока избирателна активност в Берлин от страна на българските граждани, които гласуват в Германия. Във Федералната република днес гласуват и за местни органи на властта. В Австрия изборите протичат на фона на напрегнатата вътрешнополитическа обстановка.\r\n\r\n\r\n\r\n\r\n\r\n", "date": "2019.05.26", "title": "Висока избирателна активност при вота на българите в Германия"}
{"url": "https://www.novinite.bg/articles/175955/Spirat-dvijenieto-na-kamionite-nad-12-t-po-avtomagistralite-dnes", "text": "Днес - 26 май, от 12 ч. до 20 ч. се спира движението на камионите над 12 тона по автомагистралите и най-натоваренитe пътища. За улеснение на трафика и повишаване безопасността на движение в участъците с ремонт на автомагистралите „Тракия“ и „Хемус“ има две ленти за София и една за Бургас и Варна. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.В участъците с ремонт на АМ „Хемус“, в района на виадуктите при 19-ти км /виадукт „Потоп“/, при 36-ти и 37-ми км /виадукт „Коренишки дол“/ и при 51-ви километър, до 10 ч. в понеделник - 27 май, ще има две ленти за София и една за Варна. В пиковите часове при интензивен трафик е възможно по-бавно предвижване в участъците с ремонт на АМ „Хемус“ и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и тръбата за София на тунел „Витиня“, изграждани преди повече от 30 години, е наложително и трябва да бъде направено, за да се пътува след това по-удобно и безопасно. На АМ „Тракия“ се ремонтира платното за Бургас на виадуктите - при 13- ти, 15-ти и 20-ти километър. За улеснение на трафика до 10 ч. в понеделник - 27 май, в района на участъците с ремонт, ще има две ленти за София и една за Бургас. На обектите се работи изключително интензивно, за да може ремонтните дейности на АМ „Тракия“ да приключат преди началото на активния туристически сезон.Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по- удобно и безопасно. Алтернативен маршрут на първокласния път през Владая е АМ „Струма“.Движението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция“ и ИА „Автомобилна администрация“. За повишаване безопасността на движение се предвижда спиране на движението на 26 май от 12 ч. до 20 ч. по следните участъци:  автомагистралите;  път I-1 с. Ребърково - Ботевград, като движението се пренасочва по път II- 16 Ребърково - Своге - Софийски околоврестън път в посока София; път I-1 - от Благоевград до ГКПП „Кулата“; път I-4 п. в. „Коритна“ - Велико Търново - Шумен; път I-5 Русе - Велико Търново; път I-8 ГКПП „Калотина“ - София; път I-9 Варна - Бургас; път II-18 Околовръстен път на град София; път II-99 Бургас - Царево.Забраната не важи за МПС, превозващи бързоразвалящи се хранителнипродукти и товари на температурен режим, живи животни и опасни товари(ADR).Карта с временната организация на движението на МПС над 12 т по участъците от републиканската пътна мрежа в почивние дни около 24 май 2019 г. в приложения линк - http://www.api.bg/index.php/bg/karti/vremenna- organizaciya-po-uchastci-ot-rpm-za-mps-nad-12-t-za-pochivnite-dni-okolo-24-maj/ Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.26", "title": "Спират движението на камионите над 12 т по автомагистралите днес"}
{"url": "https://www.novinite.bg/articles/175958/Problemi-s-mashinnoto-glasuvane-v-denya-na-vota", "text": "Две машини за гласуване все още не са тръгнали към съответните секции. Това съобщи пред NOVA Веселин Тодоров, управител на фирмата доставчик. „В момента се опитваме да решим проблема. Едната е във Варна, другата е във Видин. Надявам се да се справим. Всичко, което може да се направи, без да се сменя машината, ще бъде направено”, обясни той.Той обясни, че някои от хората, които е трябвало да инсталират устройствата, е трябвало да чакат по 7-8 часа на местата за претоварване. Все пак инсталирането приключило около 22.30 часа.", "date": "2019.05.26", "title": "Проблеми с машинното гласуване в деня на вота"}
{"url": "https://www.novinite.bg/articles/175953/Balgariya-glasuva", "text": "България гласува! Избираме нашите 17 представители в бъдещия Европейски парламент. Гласуването започна в 7.00 ч. и ще завърши в 20.00 ч. Ако все още има чакащи избиратели пред секциите, изборният ден може да се удължи в съответната секция, но най-късно до 21.00 ч. 6 355 633 са българските граждани, които имат право на глас на евровота. Секциите според последната справка са 11 661. Машини за гласуване ще има в общо 3000 секции в страната, като избирателят сам ще избира дали да гласува с тях или по стандартния начин - с хартиена бюлетина.Бюлетината за евроизборите има две графи. В първата - с номера от 1 до 27 са подредени според жребия партиите, коалициите и независимите кандидати. Последното 28-мо квадратче е за опцията \"не подкрепям никого\", която беше въведена през 2016 г. Вдясно в кръгчета от 101 до 117 се отбелязват преференциите за даден кандидат. И на тези избори отбелязваме със син химикал нашия избор с \"Х\" или 'V\". На тези избори участват 318 кандидати от 13 партии, 8 коалиции, и шест независими кандидати. Сред кандидатите за евродепутати има един гражданин на Нидерландия и един на Унгария. Получените гласове и разпределението на мандатите между партиите и коалициите ще бъдат обявени най-късно три дни след края на изборния ден, т.е. до 29 май.Българите в чужбина ще могат да гласуват на евроизборите в 191 секции в 64 държави. Най-много секции ще има във Великобритания и Германия - по 24. Следват Испания с 16 и Гърция с 13. Българите, които са в чужбина днес, могат да гласуват в някоя от секциите, като покажат документ за самоличност и попълнят декларация, че не са гласували другаде на тези избори.", "date": "2019.05.26", "title": "България гласува!"}
{"url": "https://www.novinite.bg/articles/175993/100-dushi-glasuvaha-do-obed-v-Koln", "text": "\r\nДо 12 часа сто български граждани са упражнили правото си на глас за европейските избори в германския град Кьолн. От избирателната секция съобщиха за БНТ, че гласуването минава спокойно и без нарушения.\r\n\r\n\r\n\r\n\r\n\r\n", "date": "2019.05.26", "title": "100 души гласуваха до обед в Кьолн"}
{"url": "https://www.novinite.bg/articles/175961/CIK-Nyama-seriozni-signali-za-narusheniya", "text": "„Няма сериозни сигнали за нарушения. Имахме определени сигнали и жалби за предизборна агитация в интернет страниците на определени медии, но само това”. Това заяви пред NOVA говорителят на ЦИК Таня Цанева.Вече час България гласува. 317 кандидат депутати в битка за 17 български места в Европейския парламент. 13 партии и 8 коалиции регистрираха листите си. В изборите участват и 6 независими кандидати. Точно в седем изборните секции отвориха врати.„Секциите започнаха своя изборен ден. Нямаме проблеми със секциите. Гражданите свободно могат да отидат и да дадат своя вот”, заяви Таня Цанева.От 3000 секции в страната в две имаше проблеми с машинното гласуване,не се беше появил техникът в едната. Проблемите са отстранени, така че изборният ден в страната ще протече и с машинно гласуване в страната”, посочи още тя.Тя призова избирателите да гласуват смело с машинния вот.Първите данни за избирателната активност се очакват около 11 часа. ", "date": "2019.05.26", "title": "ЦИК: Няма сериозни сигнали за нарушения"}
{"url": "https://www.novinite.bg/articles/175956/6-355-633-balgari-imat-pravo-na-glas-na-izborite", "text": "България избира новите си представители в Европейския парламент. В рамките на 4 дни 427 милиона европейци дават гласа си за 751 депутати, които да ги предстявляват в Брюксел. Очаква се изборите да бъдат повратни и да предизвикат преразпределение на политическите сили в Европа, като да се отвори място на нови политически формации.Как изглеждат цифрите у нас - 317 кандидат-депутати в битка за 17 български места в Европейския парламент.13 партии и 8 коалиции регистрираха листите си. В изборите участват и 6 независими кандидати.Общият брой на хората, които имат право на глас в България е 6 355 633-ма души, но трябва да се отчете фактът, че този тип избори обичайно са с ниска избирателна активност.Какво е новото на тези избори?Може би най-важната разлика е това, че вече ще можем да даваме гласа си електронно, чрез машинно гласуване. Другият нов елемент е продиктуван от това, че денят на вота съвпадна с три почивни дни, при това на прага на активния сезон за пътувания. Заради многото българи, които са избрали Гърция за кратка ваканция- в района на Халкидики отварят две секции. В чужбина са открити общо 191 секции. От външно министерство твърдят, че всички те са готови за гласуването.Всички жалби и сигнали за нарушения ще пристигат и ще се обработват в Централната избирателна комисия. Във вчерашния ден за размисъл единствените сигнали за нарушения, които са постъпили в ЦИК са били за непозволени публикации в онлайн медии.Вижте как започна изборния ден в част от градовете в страната:Изборният ден в Бургас започна в 7.00 часа. В Област Бургас имат право да гласуват общо 357 735 гласоподаватели. Те са разпределени в 724 избирателни секцции. 722 от тях са стационарни. 17 секции са разположени в лечебни заведения и в домове за стари хора, както и 3 подвижни секции. Не се очакват проблеми с машинното гласуване. Членовете на СИК вчера са преминали специално обучение.За разлика от миналите избори, когато право на глас в областта имаха над 250 000 души. Този път право на глас в списъците имат 150 00 души. Разликата от над 100 000 се дължи на принципа на уседналост, т.е. тези, които не са живели в България или в друга страна от ЕС през последните месеци нямат право да гласуват. Изборният ден започна нормално, всички 15 секции отвориха навреме.В Европейската столица на културата има разположени 477 избирателни секции. По последна информация всички те са отворили врати на време тази сутрин. В 149 от тях ще може да се гласува машинно. Разкрити са 11 секции в големите болници, по 1 секция има в затвора и в следствения арест. За пръв път на тези Европейски избори ще мога да гласуват 7 180 избиратели, някои от тях са навършили пълнолетие.  В Европейската столица на културата право на глас днес имат над 300 000 пловдивчани. Всеки гласува с надеждата за промяна.„Пловдив винаги е имал висока култура. Нуждаем се от подходящи сгради за тази култура. Това, което в цяла Европа, когато отидем да концертираме и получаваме като артисти това удоволствие да излезеш на сцената в една модерна сграда. Да се чувстват удобно хората в залите. Пловдив от десетилетие страда от липса на такива културни сгради”, коментира Костадин Бураджиев.Други ще гласуват с мечтата за по-високи заплати и чужди инвестиции. „Повече работни места, повече работа за младите. Да се почувства, че хората наистина са материално по-добре и неработят само за изхранването си”, каза Мария Стефанова.Според избирателите, новите евродепутати трябва да бъдат: „Млади, красиви, умни и напористи”, посочва Теодора Златарева. „А не да изпускат, единият - влака, а другият - самолета, както беше при Макрон историята”, посочва Васил Иванов.За 18-годишната Христина, която днес има бал, европейските избори са важни, защото ще гласува за първи път в живота си. „Искам заплатите да се променят. Да има по-добър живот за хората, за пенсионерите, както и за нас, да не бягат хората в чужбина, а да си стоят в родната държава”, казва Христина Джевезова.В Столипиново, където на избори винаги ври и кипи, политическите страсти са отстъпили пред пищните тържества за абитуриентските балове.Какъв ще бъде европейският избор на Европейската столица на културата, предстои да разберем. Близо 89 000 видинчани ще трябва да отидат до урните днес. Те са разпределени в 259 избирателни секции. В 45 от тях ще се гласува машинно. Активността в града при предишните евроизбори през 2014 години е била близо 35%.Денят на вота съвпадна с три почивни дни, при това - на прага на активния сезон за пътувания. Заради многото българи, които избират Гърция в такива моменти, в района на Халкидики ще бъдат отворени две секции.По информация на NOVA около 50 000 българи се намират в Гърция и вероятно се чудят дали да гласуват тук или в България.", "date": "2019.05.26", "title": "6 355 633 българи имат право на глас на изборите"}
{"url": "https://www.novinite.bg/articles/175964/Proveryavame-izbiratelnata-si-sekciya-onlajn", "text": "\r\nВсеки може да провери избирателната секция, в която има право да гласува и в деня на вота. Проверката се прави в страницата на Главна дирекция \"Гражданска регистрация и административно обслужване\" (ГРАО) към Министерството на регионалното развитие. Ведомството осигурява достъп до избирателните списъци за евровота на 26 май за всички българи.\r\n\r\nАдресът, на който всеки може да направи справка е . Въвежда се ЕГН и постоянен адрес. След въвеждането се показва избирателната секция и мястото за гласуване на избирателите от този адрес.\r\nСправка може да се направи и през мобилния телефон с кратко съобщение на единен номер 18429 и за трите мобилни оператора (МТел, Теленор и Виваком). Цената на SMS e 0,25 лева без ДДС. В текста на SMS се изписват единствено десетте цифри на ЕГН. Системата връща SMS с номера и адреса на избирателната секция за въведения ЕГН.\r\nДруг вариант за справка е обаждане на стационарен телефон, като се избере 0800 1 4726 (по-лесно се запомня като 0800 1 GRAO). Телефонният номер е безплатен за цялата страна.\r\n", "date": "2019.05.26", "title": "Проверяваме избирателната си секция онлайн"}
{"url": "https://www.novinite.bg/articles/175959/V-Kardjali-pravo-na-glas-imat-150-000-dushi", "text": "За разлика от миналите избори, когато право на глас в областта имаха над 250 000 души, този път право на глас в списъците имат 150 00 души.Разликата от над 100 000 се дължи на принципа на уседналост, т.е. тези, които не са живели в България или в друга страна от ЕС през последните месеци нямат право да гласуват. Изборният ден започна нормално, всички 15 секции отвориха навреме.Машината за гласуване в Кърждали обаче, все още не работи. Член на секционната комисия е единственият поискал да гласува машинно, но това не е успяло да се случи. Очаква се намесата на техник.", "date": "2019.05.26", "title": "В Кърджали право на глас имат 150 000 души"}
{"url": "https://www.novinite.bg/articles/175968/Predsedatelyat-na-BSP-Korneliya-Ninova-uprajni-svoeto-pravo-na-glas-na-evroizborite", "text": "\r\nПредседателят на БСП Корнелия Нинова упражни своето право на глас на евроизборите.\r\n\r\n\r\n\r\n\r\n\r\n\r\n", "date": "2019.05.26", "title": "Председателят на БСП Корнелия Нинова упражни своето право на глас на евроизборите"}
{"url": "https://www.novinite.bg/articles/175963/Zatvaryat-ulici-v-Sofiya-zaradi-prevozvaneto-na-byuletinite", "text": "\r\nПроменя се организацията на движението в София заради превозването на бюлетините на изборите на 26 май.\r\n\r\n\r\n\r\n\r\n\r\n\r\n\r\n\r\n\r\n", "date": "2019.05.26", "title": "Затварят улици в София заради превозването на бюлетините"}
{"url": "https://www.novinite.bg/articles/175975/Radev-glasuva-v-stolichniya-kvartal-Reduta", "text": "\r\nПреидентът на България Румен Радев даде своя глас в професионална гимназия по транспорт „Макгахан“ в столичния квратал „Редута“.\r\n\r\nОчаквайте подробности!\r\n", "date": "2019.05.26", "title": "Радев гласува в столичния квартал „Редута“"}
{"url": "https://www.novinite.bg/articles/175976/Kola-gori-na-magistrala-Trakiya-obrazuva-se-moshtno-zadrastvane", "text": "Движението при км 71 на АМ \"Тракия“, в посока София се осъществява временно в аварийната лента поради горящ автомобил в изпреварващата лента, съобщиха от пресцентъра на Агенция \"Пътна инфраструктура\".Необходимо е шофьорите да се движат с повишено внимание в участъка, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.26", "title": "Кола гори на магистрала Тракия, образува се мощно задръстване"}
{"url": "https://www.novinite.bg/articles/175965/API-Ochakva-se-zasilen-nedelen-trafik", "text": "Заради продължаващи ремонти, Агенция \"Пътна инфраструктура\" (АПИ) очаква тежък трафик и задръствания по магистралите в , неделя. Затова днес от 12 до 20 часа се спира движението на камионите над 12 тона по автомагистралите и най-натоваренитe пътища. За улеснение на трафика и повишаване на безопасността на движение в участъците с ремонт на автомагистралите \"Тракия\" и \"Хемус\" има две ленти в посока София и една за Бургас или Варна.В пиковите часове при интензивен трафик е възможно по-бавно придвижване в участъците с ремонт и поради това шофьорите трябва да предвидят повече време за пътуване и да не предприемат рискови изпреварвания, предупреждават от пътната агенция.Обновяването на виадуктите и тръбата за София на тунел \"Витиня\", изграждани преди повече от 30 години, е наложително и трябва да бъде направено, за да се пътува след това по-удобно и безопасно. От АПИ обещават още ремонтните дейности на \"Тракия\" да приключат преди началото на активния летен туристически сезон.Алтернативен маршрут на \"Тракия\" в посока Бургас е Подбалканският път I-6, а на \"Хемус\" в посока Монтана и Видин - проходът \"Петрохан\" и Искърското дефиле. За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е магистрала \"Струма\".Днес пътищата, по които не би трябвало да има тирове, са следните:- автомагистралите;- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София;- път I-1 - от Благоевград до ГКПП „Кулата“;- път I-4 п. в. „Коритна“ - Велико Търново - Шумен;- път I-5 Русе - Велико Търново;- път I-8 ГКПП „Калотина“ - София;- път I-9 Варна - Бургас;- път II-18 Околовръстен път на град София;- път II-99 Бургас - Царево.Забраната не важи за камиони, превозващи бързоразвалящи се хранителни продукти и товари на температурен режим, живи животни и опасни товари.", "date": "2019.05.26", "title": "АПИ: Очаква се засилен неделен трафик"}
{"url": "https://www.novinite.bg/articles/175970/Galap-Izbiratelnata-aktivnost-kam-900-chasa-e-39", "text": "Към 9.00 ч. избирателната активност е 3.9%, споделиха от \"Галъп интернешънъл\". Тази активност е почти идентична с активността по време на предишните избори за ЕП, допълниха от социологическата агенция.13 партии, 8 коалиции и 6-ма независими кандидати ще премерят сили на изборите за Европейски парламент днес.По данни на Централната избирателна комисия (ЦИК) желаещите да седнат на депутатски стол в Брюксел са общо 318 души, които ще се борят за 17 места, колкото са отредени на страната ни. Това значи, че за едно място в новия състав на европарламента се борят приблизително 19 души.", "date": "2019.05.26", "title": "\"Галъп\": Избирателната активност към 9.00 часа е 3,9%"}
{"url": "https://www.novinite.bg/articles/175979/Edna-ot-partiite-podade-jalba-v-RIK-23-Sofiya-za-narushenie-na-izborniya-proces", "text": "Една от партите подаде жалба в РИК 23 – София за нарушение на изборния процес. Допуснато е нарушение на изборния процес в секция № 11 на територията на район “Лозенец”, находяща се в 35 СУ “Д. Войников”.На таблото в кабината за гласуване, където се поставя списък с имената и номерата на кандидатите по кандидатски листи в поредност на партиите и коалициите, съобразно номера им в бюлетината - е допуснато умишлено разместване в номерацията. Въпросното нарушение крие голяма опасност да вкара гражданите в заблуждение и техният вот да бъде подменен.", "date": "2019.05.26", "title": "Една от партиите  подаде жалба в РИК 23 – София за нарушение на изборния процес"}
{"url": "https://www.novinite.bg/articles/175981/Malak-samolet-padna-kraj-Ihtiman-ima-zaginali", "text": "Мъж и жена са загинали при инцидент с малък самолет край Ихтиман. Сигналът за случилото е подаден около 11.30 часа, пише NOVA.На мястото са изпратени две линейки. Спешните медици са установили, че телата на жертвите са обгорели.", "date": "2019.05.26", "title": "Малък самолет падна край Ихтиман, има загинали"}
{"url": "https://www.novinite.bg/articles/175984/Galap-interneshanal-Izbiratelnata-aktivnost-kam-11-chasa-e-101", "text": "Избирателната активност към 11 часа в страната е 10,1 процента, сочи екзитпол на \"Галъп интернешънъл\".„Активността към 11 часа е малко по-ниска от регистрираната към този час на предходните европейски избори. Тя се подчинява на механизмите и структурата, които бяха обявени и от ЦИК, които замерват активността един час по-рано. Така че, числото 10,1% е най-новото – към 11 часа“, каза Първан Симеонов от „Галъп“. По-рано той прогнозира пред програма „Хоризонт“ на БНР, че до урните ще отидат по-малко избиратели отколкото на евровота през 2014 г.Данните на социологическата агенция сочеха, че към 9 часа активността е била 3,9 на сто от избирателите.Проучването е възложено и финансирано от БНР и се провежда от \"Галъп интернешънъл\".", "date": "2019.05.26", "title": "\"Галъп интернешънъл\": Избирателната активност към 11 часа е 10,1%"}
{"url": "https://www.novinite.bg/articles/175978/Po-visoka-izbiratelna-aktivnost-v-Ruse", "text": "Три пъти по-висока е избирателната активност в Русе спрямо евроизборите през 2014 г. Това обявиха от Районната избирателна комисия и допълниха, че пет социологически агенции наблюдават вота на гражданите в областта.6% от всичките 205 025 избиратели са гласували към 11 часа и това прави избирателната активност тройно по-висока в сравнение със същия час на предишните евроизбори.До този момент са подадени четири жалби за нарушения на изборните правила, като три от тях са свързани с агитационни материали, а четвъртата за предварително подписване на чернова от протокол на секционна комисия.В Русенска област са разкрити осем допълнителни секции - в болниците  „Канев“ и „Медика“, Психиатричния и Онкологичен диспансер, следствен арест, старческия дом „Милосърдие“ и в беленските болници „Юлия Вревская“ и Държавната психиатрия.", "date": "2019.05.26", "title": "По-висока избирателна активност в Русе"}
{"url": "https://www.novinite.bg/articles/175985/Izborniyat-den-vav-Veliko-Tarnovo-proticha-normalno", "text": "\r\nВ Област Велико Търново изборният ден започна навреме във всичките 417 секции. До този момент няма подадени сигнали за нарушения до Районната избирателна комисия. Право на глас в областта имат 213 945 души.\r\n\r\n\r\n\r\n\r\n\r\n", "date": "2019.05.26", "title": "Изборният ден във Велико Търново протича нормално"}
{"url": "https://www.novinite.bg/articles/175982/Varnenci-glasuvat-v-406-sekcii", "text": "Жителите на Варна гласуват в 406 секции. Спокойно е започнал изборния ден там. Някои секции са отворили със закъснение от 10-15 минути. До 12 часа са подадени 5 сигнала за нарушения – два от тях са за неработещи машини. От РИК съобщиха, че многократно са сигнализирали фирмата, която отговаря за поддръжката им. От там заявили, че все още работят по отстраняването на проблема.Другите сигнали са за липса на членове в СИК-ове, липса на копирни машини и липса на образци за гласуване, както и за труден достъп на хора с увреждания в определена секция. Има и сигнал за агитация в тъмната стаичка.43 от СИК-овете са със сменено местоположение, в сравнение с предишните избори.", "date": "2019.05.26", "title": "Варненци гласуват в 406 секции"}
{"url": "https://www.novinite.bg/articles/175991/Padnaliyat-kraj-Ihtiman-samolet-izgoryal-napalno", "text": "\r\nМалък самолет падна близо до Ихтиман. Загинали са мъж и жена. Самолетът се е запалил, а телата на жертвите са силно обгорели.\r\n\r\n\r\n\r\n\r\n\r\n\r\n\r\n\r\n\r\n", "date": "2019.05.26", "title": "Падналият край Ихтиман самолет - изгорял напълно"}
{"url": "https://www.novinite.bg/articles/175987/Signal-za-politicheska-agitaciya-s-shokoladi-e-postapil-v-RIK-Smolyan", "text": "Сигнал за раздаване на шоколадови изделия с логото на политическа партия в изборния ден е постъпил в РИК-Смолян, съобщава БТА. При проверката от страна на РИК не са открити такива способи на агитация в посочената секция.Подаденият сигнал е от наблюдател, упълномощен представител на Институт за социална интеграция. Според твърденията на наблюдателя, в секция 3 в областния град са раздавани шоколадови изделия с логото на определена партия, което представлява непозволена агитация. Отговорът на РИК към автора на сигнала е, че проверката не е установила раздаване на шоколади като агитация в изборния ден.", "date": "2019.05.26", "title": "Сигнал за политическа агитация с шоколади е постъпил в РИК-Смолян"}
{"url": "https://www.novinite.bg/articles/175997/V-Slivenska-oblast-izbiratelnata-aktivnost-kam-1230-ch-e-1214", "text": "12,14 процента е избирателната активност в Сливенска област към 12,30 часа, съобщават от РИК. Гласувалите са 20 732 души. На предходните избори за членове на Европейския парламент към 13 ч. тогава е отчетена 16, 19 процента избирателна активност в Сливенска област при 174 192 избиратели. Информира Стоян Радев.Най-високата  избирателна активност в Сливенска област продължава да бъде в община Котел – 14,21 процента. В Нова Загора тя 14,17%, а в Твърдица 10,92%. В  община Сливен  отчетената активност възлиза на 11,35 процента.За липса на жалби и нарушения и засилен интерес към машинното гласуване в някои секции в Сливен, съобщи говорителят на РИК Стели Стефанова .„Жалби и оплаквания няма. Напротив, имаме информация, че добре се работи с машините. В някой секции много са гласували – над 30 човека“.Към момента няма сигнали за проблеми с машинното гласуване в четирите общини в областта.Навсякъде машините за гласуване в областта работят, но репортерска проверка в няколко секции показа, че хората не са уверени в уменията си да гласуват, чрез този способ.„Не искат. Няма желаещи. Предимно възрастни хора не гласуват машинно“.„Защото контингентът ние такъв, че нямат понятие от машинно гласуване. По принцип и на банкоматите викат други хора да им теглят парите“.Въпреки това желаещи имаше. Възрастен мъж, с помощ от разстояние на председателя на СИК, успя да се справи.„За първи път ми се случва все пак и за това позабавих малко нещата, с чужда помощ малко“, каза той.В секциите с гласоподаватели от ромския квартал „Надежда“ гласувалите машинно бяха трима. Един от тях сподели, че е лесно.„Лесно е. Много е лесно. По-лесно е тез  хартийки да се занимаваш“.Според представителите на СИК-вете нежеланието на хората да гласуват машинно идва от слабата грамотност и пропуски в разяснителната кампания. ", "date": "2019.05.26", "title": "В Сливенска област избирателната активност към 12,30 ч е 12,14%"}
{"url": "https://www.novinite.bg/articles/175988/Balgarski-studenti-glasuvaha-v-Edinburg", "text": "Наши сънародници гласуваха в Единбург и изпратиха снимки от изборния ден до \"По света и у нас\". Правото си на глас упражняват основно млади българи, които са студенти в университета в града. Към момента гласуването протича спокойно и няма опашка от чакащи. Снимките ни изпрати Илиан Илиев.", "date": "2019.05.26", "title": "Български студенти гласуваха в Единбург"}
{"url": "https://www.novinite.bg/articles/176004/Ogromni-zadrastvaniya-po-Hemus-i-Trakiya-opashkite-sa-kilometrichni", "text": "Интензивно е движението по автомагистралите (АМ) \"Тракия“ и \"Хемус“ в посока София. Това съобщиха от ОДМВР - София. Колоната от автомобили в района на тунел \"Витиня“ е около 1.5 км. При възможност шофьорите могат да използват алтернативните маршрути: на АМ \"Тракия“ в посока Бургас е Подбалканският път I-6, а на АМ \"Хемус“ в посока Монтана и Видин - проходът \"Петрохан“ и Искърското дефиле. По трасетата са разположени допълнителни екипи на ОДМВР - София, които следят за безопасността на движението и спазване на въведените забрани и ограничения. С цел недопускане струпването на автомобили в тунелите на автомагистрала \"Хемус“, при необходимост трафикът периодично се пренасочва от служителите по пътен контрол. ", "date": "2019.05.26", "title": "Огромни задръствания по \"Хемус\" и \"Тракия\", опашките са километрични"}
{"url": "https://www.novinite.bg/articles/176029/Ot-Pozitano-20-nyama-da-komentirat-rezultatite-shte-chakat-paralelnoto-prebroyavane", "text": "„Предварителните резултати от екзит повете са много разнопосочни. Няма да ги коментираме преди да приключи паралелното преброяване. Ние правим собствено такова”. Това каза депутатът от БСП Георги Свиленски малко след обявяването на първите резултати от евровота.Той подчерта, че социалистите са силно притеснени от ниската избирателна активност, която по първоначални данни е под 30 на сто.  „Искам да благодаря на всички български граждани, които упражниха правото си на глас. Искам да поздравя всички, които не се уплашиха, не продадоха своя глас и го дадоха за БСП”, заяви още Свиленски.", "date": "2019.05.26", "title": "От „Позитано“ 20 няма да коментират резултатите, ще чакат паралелното преброяване"}
{"url": "https://www.novinite.bg/articles/175996/Trima-v-bolnica-sled-pojar-vav-fabrika-v-Starozagorsko", "text": "\r\nТрима пострадаха при пожар във фабрика в село Горно Сахране, предаде БТВ. Сигналът за инцидента е подаден около 12 ч. днес.\r\nПламнала е сушилнята във фабрикара за дървени плоскости \"Кастамону”. Помещението е около 200 кв.м, а по първоначални данни става въпрос за техническа неизправност.Огънят е потушен от една противопожарна кола. Трима души са откарани в Спешния център в Казанлък. Очакват се данни за степента на изгарянията им.\r\nНа мястото се извършва оглед. \r\n \r\n", "date": "2019.05.26", "title": "Трима в болница след пожар във фабрика в Старозагорско"}
{"url": "https://www.novinite.bg/articles/176030/Prognoza-Koi-sa-imenata-na-novite-ni-17-evrodeputata", "text": "Коалицията ГЕРБ - СДС печели изборите за Европейски парламент (ЕП) с 32,7% от гласовете. Това показват първите прогнозни данни от екзитпола на \"Алфа Рисърч\". БСП остава втора с 23,2%. ДПС са трети с 13,6%. Според първите данни, представители в ЕП изпращат и ВМРО, които взимат 7%, както и \"Демократична България\" - 5,9%.За момента под чертата остава коалицията \"Воля – Българските родолюбци\" с 3,8%.При такова развитие на вота, ГЕРБ ще имат 7 мандата, БСП - 5, ДПС ще има трима представители в ЕП, а ВМРО и \"Демократична България\" – по един.Към 18:30 часа данните от екзитпола показват 26,5% активност, което е по-ниско от миналите евроизбори и вероятно до края на изборния ден няма да бъдат постигнати 35,8% активност от 2014 г. Вероятните имена на новите евродепутати са: Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова (ГЕРБ);Елена Йончева, Петър Витанов, Цветелина Пенкова, Иво Христов(БСП);Мустафа Карадайъ, Делян Пеевски, Илхан Кючюк (ДПС);Ангел Джамбазки (ВМРО);Радан Кънев (\"Демократична България\");Оказва се, че избирателите масово са гласували с преференция. Близо 40% от българите са посочили предпочитан кандидат в предложената от партията листа. Разместванията обаче тепърва ще станат ясни, когато се преброят бюлетините.Данните от екзит пола на \"Галъп\" сочат, че ГЕРБ получава 30,5% от гласовете на избирателите. БСП остава втора с 25,4%. Още три партии ще имат представители в ЕП - ДПС са трети с 12,8%, ВМРО остават четвърти с 8%, а \"Демократична България\", получава 6,5%.Според данните на изследователски център \"Тренд\" ПП ГЕРБ води със 7% пред БСП.Ето и конкретните прогнозни резултати: ГЕРБ - 30,5 %, БСП - 23,5 % , ДПС - 14 %, ВМРО - 7,5 %, Демократична България - 6,5 %, \"Воля\" – 3,7 %", "date": "2019.05.26", "title": "Прогноза: Кои са имената на новите ни 17 евродепутата"}
{"url": "https://www.novinite.bg/articles/176003/Galap-Izbiratelnata-aktivnost-kam-13-chasa-e-bila-161", "text": "Към 13 часа избирателната активност на вота за български представители в Европейския парламент е била 16,1%. Това сочат данните от екзитполовете на \"Галъп\". Според информацията на социологическата агенция активността на хората, имащи право на глас се е покачила с 6 на сто за два часа. Към 11 часа до урните са отишли 10,1% от над 6 милиона души с право на глас. ", "date": "2019.05.26", "title": "\"Галъп\": Избирателната активност към 13 часа е била 16,1%"}
{"url": "https://www.novinite.bg/articles/175989/Bez-seriozni-narusheniya-zasega-v-izborniya-den", "text": "12 досъдебни производства са образувани в цялата страна за купуване на гласове. Схемите за търговия с изборния вот са същите както от минали години, заяви главният прокурорСотир Цацаров в Пловдив. Той добави, че няма арестувани. Електронният вот е преустановен в секции в градовете Видин, Кърджали, Дупница, Кюстендил и Своге. В две секции в 24-и избирателен район в София машинното гласуване също е спряно заради размяна на местата на техниката във въпросните секции. В Хасково пък се работи по отстраняване на проблем с една от машините. По непотвърдена информация са направени опити и за манипулации, но към 10.00 ч. в ЦИК нямаше официално постъпили сигнали за това. От ЦИК уверяват, че въпреки проблемите, вотът на всички гласували машинно ще бъде зачетен. В това число влизат и гласовете на хората, които са гласували на някоя от машините, повредили се впоследствие. Към 10.00 ч. в ЦИК са постъпили общо 27 жалби и сигнали, свързани както с машинното гласуване, така и с нарушения около организацията на вота и непозволена агитация. От началото на изборния ден в РИК - Русе са постъпили четири жалби за нарушения, като предстои комисията да се произнесе по тях. Две от тях са свързани с разлепени агитационни материали на непозволени места. Подаден е и сигнал срещу кметски наместник на населено място, който насочвал граждани да гласуват за определена партия. Председателят на Районната избирателна комисия в Ловеч Валентина Недялкова съобщи, че има жалба за купуване на гласове в Троян, която е изпратена по компетентност на районната прокуратура.", "date": "2019.05.26", "title": "Без сериозни нарушения засега в изборния ден"}
{"url": "https://www.novinite.bg/articles/176032/Simeonov-ne-smyata-che-evrovotat-shte-povliyae-na-malkata-koaliciya", "text": "„Състоянието на коалицията („Обединени патриоти“ - бел.ред.), вътрешните взаимоотношения се определят единствено от хората в партията, а не от изборите и опозицията или от желанието на някой, който иска партията ни да се разпадне”.Това заяви пред Нова телевизия лидерът и водач на евролистата на НФСБ Валери Симеонов след края на изборния ден. ", "date": "2019.05.26", "title": "Симеонов не смята, че евровотът ще повлияе на малката коалиция"}
{"url": "https://www.novinite.bg/articles/175992/Spryaha-mashinnoto-glasuvane-v-7-sekcii", "text": "Машинното гласуване е било принудително преустановено в 7 секции в страната. Информацията сподели говорителят на Централната избирателна комисия (ЦИК) Александър Андреев по време на първия брифинг на специализирания орган в изборния ден, цитиран от Агенция „Фокус“.Той посочи, че случаите, в които има спиране на машинното гласуване поради технически причини са прекалено малко като процент в съответствие с общия брой на машините.Другият говорител на ЦИК Таня Цанева уточни, че към момента е отменено машинното гласуване в 29-та секция във Видин, в 52-ра в Кърджали, в 32-ра секция Дупница, 4-та в Своге и в 84-та в Хасково има техник.\"Чакаме информацията дали ще бъде отстранен проблемът. По отношение на 24-ти избирателен район - София по-конкретно в \"Подуяне\", като в две секции 22-ра и 25-та са разменени машините за гласуване За съжаление при откриване на изборния ден и при първоначалния протокол не е обърнато внимание нито от техниците, нито от секционната избирателна комисия, че машините са разменени.Това означава, че когато флашпаметите пристигнат в изчислителния център в РИК в края на изборния ден, те няма да могат да бъда разчетени. Независимо, че имаше много малко гласували с машини ЦИК прие да бъде преустановено гласуването с машини. Да се продължи на хартиени в тези две секции в \"Подуяне\", обясни още говорителят на ЦИК. Цанева уточни, че за гласувалите машинно до момента в проблемните секции ще се наложи ръчно преброяване.За пръв път у нас се гласува с машини в 3000 секции във всички райони на страната. Машините са произведени няколко месеца преди изборите, специално за България.Списъкът със секциите, където са разположени машините, е публикуван на интернет страницата на ЦИК. В секциите с машини избирателите имат право да изберат как да гласуват - машинно или с хартиена бюлетина. Ако предпочетат гласуването с бюлетина те трябва да помнят, че тя се попълва със знак \"V\" или \"X\", задължително със син химикал.Ако гласоподавател допусне грешка и отбележи една партия или коалиция, но две преференции, бюлетината ще бъде валидна, но само в частта си за съответната политическа сила.", "date": "2019.05.26", "title": "Спряха машинното гласуване в 7 секции"}
{"url": "https://www.novinite.bg/articles/176031/Karadaja-nyama-da-hodi-v-Evroparlamenta", "text": "Мустафа Карадайъ ще се оттегли от мястото си в ЕП. Това каза Хамид Хамид от ДПС в Изборното студио на Нова телевизия.„След като излязат окончателните резултати, ръководството на ДПС внимателно ще ги анализира и след като вземе мнението на Делян Пеевски, ще реши дали да отиде евродепутат в ЕП”, каза още той.„Партията положи максимални усилия, проведе доста мощна и позитивна кампания с послания към младите. Младежките ни структури работеха изключително добре, така че няма как да не сме доволни”, посочи Хамид.Генералният проблем на всички партии е защо избирателят не гласува, заяви Халид Хамид.", "date": "2019.05.26", "title": "Карадайъ няма да ходи в Европарламента"}
{"url": "https://www.novinite.bg/articles/175980/CIK-684-izbiratelna-aktivnost-kam-10-ch", "text": "Общо 439 088 души са гласували до 10.00 часа в днешния изборен ден, което прави 6,84% избирателна активност. Тя е по-ниска в сравнение с предходните избори за Европейски парламент, провели се през 2014 година, когато е била 7,62%. Най-висока е избирателната активност в Кърджали (19,91%), а най-ниска – във Варна (5,51%).Данните бяха съобщени на редовния брифинг на Централната избирателна комисия (ЦИК), предаде БГНЕС.В 23 МИР София активността до 10.00 часа е 5,43%, в 24 - 4,06%, а в 25 - 5,06%. За 26 МИР София област активността е 7,56%. „В тези часове е нормално активността да бъде по-ниска. Надяваме се, че ще се увеличи“, заяви Александър Андреев, един от говорителите на ЦИК.До този момент общият брой на сигналите и жалбите е 27, които са свързани предимно с организацията в изборния ден, както и с избирателните права на гражданите. 5 от тях са свързани и с машинното гласуване. „Няма жалби и сигнали, които да имат по-сериозен характер по отношение на изборния процес“, увери Таня Цанева от комисията.Тя подчерта, че към момента в общо 7 секции от различни градове на страната машинният вот е отменен, а в столичния квартал „Подуяне“ е регистриран случай на разменени машините за гласуване в две секции, което ще наложи ръчно преброяване на хартиените разписки от тях. ", "date": "2019.05.26", "title": "ЦИК: 6,84% избирателна активност към 10 ч."}
{"url": "https://www.novinite.bg/articles/175998/Balgarski-turisti-glasuvat-v-Istanbul", "text": "В генералното консулство на страната ни в Истанбул към 13 часа бяха гласували около 80 души, почти всички от тях български туристи, намиращи се в града.Г-жа Вакарелска от София сподели мотивите си да гласува на евроизборите: „Смятам, че човек, за да може изказва мнение, било то позитивно или негативно, за да може да дава предложения, трябва да има свой представител. Трябва да излъчи представител, към който да има очаквания“.Освен в Истанбул, секции за гласуване са разкрити и в посолството в Анкара и в консулските служби в Бурса и Одрин.", "date": "2019.05.26", "title": "Български туристи гласуват в Истанбул"}
{"url": "https://www.novinite.bg/articles/176016/Blizo-25-izbiratelna-aktivnost-kam-1700-ch", "text": "Близо 25% от имащите право на глас са отишли до урните към 17:00 ч. Това показват данните от екзит пола на \"Галъп интернешънъл болкан\". Според тях към посочения час избирателната активност е 24,7%. ", "date": "2019.05.26", "title": "Близо 25% избирателна активност към 17:00 ч."}
{"url": "https://www.novinite.bg/articles/176012/Balgarite-v-Bremen-mogat-da-glasuvat-na-myasto-za-parvi-pat", "text": "За първи път българите в Бремен имат възможност да гласуват на избори. Избирателната секция е в Българско неделно училище \"Родна реч\". По данни на СИК-Бремен изборният ден протича нормално.Това съобщи за БНТ Георги Драголов от Немско-българско сдружение \"Дунав\" - Бремен, което помага за организацията и провеждането на изборите за представители в Европейския парламент от Република България.", "date": "2019.05.26", "title": "Българите в Бремен могат да гласуват на място за първи път"}
{"url": "https://www.novinite.bg/articles/175972/Cacarov-12-dosadebni-proizvodstva-sa-obrazuvani-za-kupuvane-na-glasove", "text": "12 досъдебни производства е завела прокуратурата към настоящия момент във връзка с европейските избори. Нарушенията обаче не са драстични, обясни главният прокурор Сотир Цацаров, който преди малко гласува със семейството си в пловдивското основно училище \"Д-р Петър Берон\". По думите му до 18 ч. снощи са били заведени 147 преписки и 13 досъдебни производства, от които едното е прекратено и остават 12.\"За сравнение с предходните избори за ЕП, сигналите са били над 500. Според Цацаров евровотът протича повече от нормално. Във всеки град има дежурни прокурори, които са готови да реагират при евентуални нарушения. Схемите при нарушенията са вариации на досегашните. Няма по-различни модификации\", посочи Цацаров.\"Гласувах за по-различна Европа, а не за бюрократична Европа. Гласувах за Европа на европейските столици и за нейните граждани. За Европа, която е по-отговорна за собствената си вътрешна сигурност и антитероризъм\", поясни Цацаров.Относно забраната медиите да публикуват екзит-полове на своите социални страници, главният прокурор каза, че гледат на това като на законова разпоредба, но смята, че публикуването на междинни данни в изборния ден не би повлияло кой знае колко на хората, защото те подобно на него са определили за кого да дадат гласа си. Той поясни, че в социалните мрежи и сега могат да се видят прогнози във вид на кулинарни рецепти, програми и т.н.", "date": "2019.05.26", "title": "Цацаров: 12 досъдебни производства са образувани за купуване на гласове"}
{"url": "https://www.novinite.bg/articles/176014/Prokuraturata-raboti-po-15-dosadebni-proizvodstva-vav-vrazka-s-izborite", "text": "Към 11 часа днес, 26.05.2019 г., са образувани 15 досъдебни производства за престъпления против политическите права, от които 1 е прекратено поради липса на доказателства за извършено престъпление. По разследваните понастоящем 14 производства, няма привлечени обвиняеми лица. Те са образувани в районните прокуратури в Бургас, Сливен /2/, Елена, Павликени, Провадия, Търговище /2/, Велинград, Казанлък, Козлодуй, Перник, Айтос и Плевен.Това съобщават от пресцентъра на Прокуратурата на Република България във връзка с образуваните досъдебни производства и преписки за проверка по сигнали за престъпления против политическите права на гражданите, във връзка с провеждащите се днес у нас избори за Европейски парламент.Образувани са и 2 досъдебни производства с предмет чл. 216 НК /Стара Загора и  Добрич/. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт, след проведено бързо производство. Обвинението касае умишлено счупване на витринни стъкла на партиен клуб.Прокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ.За сравнение, при предните избори за Европейски парламент /2014 г./, образуваните досъдебни производства са били 21, а преписките за проверки по сигнали – 535.В цялата страна продължава дежурството във всички прокуратури, както и в 11-те териториални отделения на районни прокуратури. В 12 часа днес се проведе и координационно съвещание на Националното междуведомствено звено, създадено от ПРБ, МВР и ДАНС, в което участваха главният прокурор, министърът на вътрешните работи и председателят на ДАНС.", "date": "2019.05.26", "title": "Прокуратурата работи по 15 досъдебни производства във връзка с изборите"}
{"url": "https://www.novinite.bg/articles/176013/Sanarodnicite-ni-v-Shtatite-glasuvat-v-5-sekcii-v-4-ot-golemite-gradove", "text": "На територията на Съединените щати българските граждани могат да гласуват в 5 избирателни секции във Вашингтон, Ню Йорк, Чикаго и Лос Анджелис. Те приемат избиратели от 7 сутринта до 8 вечерта местно време, съобщава БНР.В САЩ  желаещите да подадат своя глас в изборите за членове на Европейски парламент трябва да отговарят на условието за уседналост. При гласуването, ако лицата не са в списъка на комисията, ще е необходимо да подпишат декларация. В нея те заявяват, че притежават адресна регистрация по постоянен адрес в България или друга държава-членка на ЕС през последните три месеца.Това означава, че по-голямата част от сънародниците ни в САЩ нямат да могат да гласуват. На условията за гласуване отговарят предимно наши туристи и командировани там.", "date": "2019.05.26", "title": "Сънародниците ни в Щатите гласуват в 5 секции в 4 от големите градове"}
