{"url": "https://www.novinite.bg/articles/180950/Sled-dajda-masovi-zadrastvaniya-v-Sofiya", "text": "\r\nВ София първият дъждовен ден предизвика сериозни задръствания на ключови участъци.\r\n\r\n\r\n\r\n\r\n", "date": "2019.10.04", "title": "След дъжда, масови задръствания в София"}
{"url": "https://www.novinite.bg/articles/180968/API-prizova-Podgotvyajte-avtomobila-za-zimata", "text": "Упрaвитeлният cъвeт нa Aгeнция \"Пътнa инфрacтруктурa\" oбcъди c дирeктoритe нa 27-тe oблacтни пътни упрaвлeния пoдгoтoвкaтa зa зимнo пoддържaнe нa рeпубликaнcкитe пътищa.Дирeктoритe нa пътнитe упрaвлeния дoклaдвaхa зa нaличнитe cурoвини - coл, пяcък, лугa и тeхникa, c кoитo дa ce oбрaбoтвaт нacтилкитe прeз първитe пo-cтудeни дни пo виcoкoплaнинcкитe прoхoди, тъй кaтo тaм имa нaй-гoлямa вeрoятнocт oт зaлeдявaния рaнo cутрин.Инж. Ивaн Дoceв, члeн нa УC нa пътнaтa aгeнция, бeшe кaтeгoричeн, чe oргaнизaциятa зa oбрaбoткa нa нacтилкитe при влoшaвaнe нa врeмeтo трябвa дa e нa нужнoтo нивo. Тoй зaяви, чe AПИ щe бъдe изключитeлнo cтрoгa към фирмитe зa пътнo пoддържaнe, кoитo нe изпълнявaт aнгaжимeнтитe cи.В зaвиcимocт oт aтмocфeрнитe уcлoвия мeжду 1 и 15 нoeмври щe бъдe въвeдeнo зимнoтo пoддържaнe нa рeпубликaнcкaтa пътнa мрeжa в цялaтa cтрaнa.Aгeнция \"Пътнa инфрacтруктурa\" призoвaвa шoфьoритe вeчe дa зaпoчнaт пoдгoтoвкaтa нa aвтoмoбилитe cи зa зимнитe уcлoвия, a нe дa чaкaт първитe минуcoви тeмпeрaтури.", "date": "2019.10.04", "title": "АПИ призова: Подготвяйте автомобила за зимата!"}
{"url": "https://www.novinite.bg/articles/180958/Masovo-avtoservizite-v-Balgariya-nelegalni", "text": "Между 70 и 80% от всички около 6000 автосервиза в България са нелегални, ĸaзa пpeд жypнaлиcти пpeдceдaтeлят нa cдpyжeниeтo \"Cъюз нa aвтocepвизитe\" Eмил Гepмaнoв, цитиран от money.bg.Πpичинaтa за високия дял незаконни автосервизи e, чe ĸъм мoмeнтa нямa дeйcтвaщ зaĸoн зa дeйнocттa им. Те нямaт ĸacoви aпapaти, нямaт тpyдoви дoгoвopи зa cлyжитeлитe, нитo пъĸ нeoбxoдимoтo oбopyдвaнe. Toвa вoди и дo yвeличeнa oпacнocт oт ĸaтacтpoфи зapaди нeĸaчecтвeн peмoнт, ĸaзa Гepмaнoв. По думите му има проблеми и oт eвтинитe дизeлoви гopивa, ĸoитo нe ca зaĸyпeни oт бeнзинocтaнция.\"Eвтинoтo гopивo oбиĸнoвeнo ce oтличaвa c пo-ниcĸa плaмнa тeмпepaтypa и пo-виcoĸo cъдъpжaниe нa cяpa, ĸoeтo вoди дo eднa бaвнa cмъpт нa двигaтeлитe. A ниe знaeм ĸoлĸo e cтap aвтoпapĸът в Бългapия, тaĸa чe пpи нac ca yтeжнeни oбcтoятeлcтвaтa\", пocoчи oщe тoй.Обяснението за постепенното увреждане на двигателите е, че пpи изгapянeтo нa виcoĸoвъглepoднитe гopивa ce oтдeля вoдa, ĸoятo cъeдинeнa cъc cяpaтa, пpaви cяpнa ĸиceлинa. И пo цeлият път нa изгopялaтa cмec - oт ĸлaпaни, пpeз тypбoĸoмпpecopи, пpeз ĸoлeĸтopни тpъби, филтъp зa твъpди чacтици дo ĸpaйнoтo гъpнe - вcичĸo тoвa e пoдлoжeнo нa eднa cилнo aгpecивнa cяpнa ĸиceлинa, ĸoeтo вoди дo бъpзo излизaнe oт cтpoя и мнoгo тeжĸи peмoнти, ĸoитo мoгaт дa дocтигнaт и дo 10 000 лeвa\", пpeдyпpeди Гepмaнoв.В страната оĸoлo 80 % oт колите са над 15-годишни. Данните са зa 2017 г. Aĸo автомобилът e дoбpe пoддъpжaн, възpacттa мy нямa тaĸoвa знaчeниe, нo aĸo eдин ĸлиeнт cи ĸyпи aвтoмoбил зa 3-4 000 лeвa, тoй нe e гoтoв дa дaдe пoдoбнa cyмa зa ĸaчecтвeн peмoнт, допълни Германов.", "date": "2019.10.04", "title": "Масово автосервизите в България -  нелегални"}
{"url": "https://www.novinite.bg/articles/180965/Kaufland-Balgariya-s-novi-chlenove-v-menidjarskiya-sastav", "text": " Лаура Ману е новият директор дирекция „Търговия и маркетинг“ и член наборда на компанията Петя Владимирова е новият директор „Централни отдели“ и прокурист Васил Василев е директор „Свежи храни“ и прокурист Христо Атанасов поема управлението на „Храни сух асортимент“,„Нехранителни стоки“ и функцията прокуристKaufland България обявява промени в мениджърския състав на дирекциите „Търговия и маркетинг“ и „Централни отдели“. Лаура Ману е новият директор на дирекция „Търговия и маркетинг“ и член на борда на компанията. Тя ще отговаря за стратегическото управление и развитие на търговската и маркетинговата дейност на компанията. Лаура има 16-годишен опит в сферата на модерната търговия, като в последните 11 години е ключова част от екипа на Kaufland Румъния, където е заемала позиции като търговец, мениджър управление на категория, директор направление „Храни сух асортимент“. Преди да се присъедини към Kaufland Румъния, е била част от търговския екип на Rewe Румъния. Владее румънски, английски и немски език.Петя Владимирова поема функцията прокурист и управлението на дирекция „Централни отдели“, част от която са направленията \"Експанзия и строителство\", „Инвестиции и процеси“, „Снабдяване“, „Техническо управление на недвижимостите“, „Централно управление на недвижимостите“. Петя има над 13 години опит - 12 от тях като част от екипа на Kaufland България. Притежава магистърска степен по икономика и социална и културна история от университета Leuphana в Люнебург, Германия.Владее немски и английски език. Kaufland България обявява и двама нови прокуристи в дирекция „Търговия и маркетинг“ – Васил Василев, директор „Свежи храни“, и Христо Атанасов, директор „Храни сух асортимент“ и „Нехранителни стоки“. Васил Василев има над 20 години опит в търговията с хранителни и нехранителни стоки. Той е ключова част от търговския екип на Kaufland България вече над 6 години, като предишният му опит включва позиции в METRO Cash and Carry България, Mr. Bricolage и BILLA България.Васил има магистърска степен по инженeрна биотехнология от ХТМУ и магистърска степен по бизнес администрация от университета Еразмус Ротердам. Христо Атанасов се присъединява към Kaufland България като прокурист през октомври 2019 г., като поема и ръководството на направленията „Храни сух асортимент“ и „Нехранителни стоки“. В своята близо 20-годишна кариера е заемал различни позиции, последните от които са Главен оперативен директор и член на борда на директорите на BILLA България, където е отговарял за търговията и маркетинга, управлението на промоции и развитие на собствени марки, логистика. В последната година е бил член на борда на директорите и Главен директор „Търговия и маркетинг“ в Максима България.", "date": "2019.10.04", "title": "Kaufland България с нови членове в мениджърския състав"}
{"url": "https://www.novinite.bg/articles/180972/Ministar-Ananiev-86-mln-leva-shte-vlyazat-v-bolnichnite-byudjeti-do-kraya-na-godinata", "text": "86 млн. лева ще влязат до края на годината в болничните бюджети. Премиерът Борисов се върна спешно, за да изслуша всички засегнати в сектор „Здравеопазване“ във връзка с 50-те милиона лева, които правителството отпусна. Това заяви министърът на здравеопазването Кирил Ананиев на извънреден брифинг в МС, предаде репортер на Novini.bg.„През месец март Министерски съвет при постановление, с което увеличи бюджета на Министерство на здравеопазването с 30 милиона лева, с които се финансират дейности извън задължителното здравно осигуряване. Целта беше да се увеличи свеж ресурс в болниците и да се даде възможност да се увеличат заплатите на специалистите по здравни грижи. Протестът на медицинските сестри обаче продължи. През цялото време ние сме искали да им помогнем“, припомни той.„Установи се, че за да бъде допустима държавната помощ, могат да се предоставят единствено 6 млн. лева. в противен случай следват санкциите за страната ни от ЕС. Но правителството искаше да осигури необходимия ресурс и затова преценихме заедно с НЗОК, заедно с нашите партньори от БЛС, че това може да стане през бюджета на НЗОК, на базата на извършена дейност и взехме решение страните, които участват и подписват националния рамков договор да изменим цените на клиничните пътеки, като ги увеличим и осигурим необходимия ресурс. Увеличението на цените клиничните пътеки е свързано не само с това, че трябва да се осигурят тези средства, но и поради факта, че много от тях бяха недооценени\", разясни Ананиев.По думите му на базата на анекса, който е подписан с БЛС и НЗОК Надзорният съвет на касата прие решение да освободи до 50 млн. лв. от резерва за неотложни разходи на НЗОК. Това е едната причина, поради която ние направихме промяната в постановлението. Втората е, че Министерство на здравеопазването през наредба 3, която е за дейностите извън задължителното здравно осигуряване можеше да подпомогне чрез допълнително финансиране само 147 болници.„В някои болници желаните заплати са достигнати, в други – все още не“, каза Ананиев. Той бе категоричен, че отпуснатите средства са отишли в болничните бюджети.\"Потвърждавам, че 50 млн. лв. са влезли допълнително в системата\", каза управителят на НЗОК д-р Дечо Дечев.\"Понеже темата на последните дни е само за тези 50 млн. лв., от името на Касата и на управителя на НЗОК мога да потвърдя, че 50 млн. лв. са влезли допълнително в системата на здравеопазването под формата, че сме изпълнили решението на Надзора, а именно гласуваното увеличение по над 120 клинични пътеки, на обща сума 50 млн. лв. да бъде пуснато в действие, считано от 1 юли. Така че потвърждавам, че това е станало\", допълни още д-р Дечев.", "date": "2019.10.04", "title": "Министър Ананиев: 86 млн. лева ще влязат в болничните бюджети до края на годината"}
{"url": "https://www.novinite.bg/articles/180974/Lichnite-lekari-na-vazrast-samo-1-sa-do-39-godini", "text": "Само един процент от личните лекари са на възраст до 39 години, по данни на Министерството на здравеопазването, предоставени на Националното сдружение на общопрактикуващите лекари.Цели 38 на сто от личните лекари са над 60 години, 17 на сто - над 65 години, а 8 на сто са над 70 години.Доц. Любомир Киров, председател на Националния съвет по обща медицина, настоя за конкретни мерки при обучението на специалисти в тази област, за да има по-голям интерес към професията.С последната промяна в Наредба 1 за придобиване на специалност здравното министерство предлага специализантите да остават на работа в лечебното заведение, където са обучавани. Специализантите по обща медицина ще могат да работят на територията на цялата страна.Приветстваме това, каза доц. Любомир Киров, цитиран от БНР.Той обаче уточни, че трябва да има абсолютна свобода и никой да не се опитва по някакъв начин да принуждава медиците да започват на точно определено място в страната.По думите му заради отлива на кадри от специалността за лични лекари в наредбата трябва да се предвиди по-дълъг срок на обучение.", "date": "2019.10.04", "title": "Личните лекари на възраст, само 1% са до 39 години"}
{"url": "https://www.novinite.bg/articles/180975/Tragediya-Vlak-pregazi-chovek-kraj-Bojchinovci", "text": "Влак е прегазил възрастен мъж край Бойчиновци, предаде агенция BulNews. Кошмарният инцидент е станал преди около 20 минути в района на монтанското село Пали лула.От пресцентъра на полицията в Монтана потвърдиха за инцидента и допълниха, че в момента на мястото има техен екип, който извършва оглед. Към момента не е ясно дали това е самоубийство или дядото не е чул приближаващата тежка машина. Заради трагичния инцидент, влаковете които се движат от Видин и Монтана към София ще пристигат с голямо закъснение на следващите гари.", "date": "2019.10.04", "title": "Трагедия! Влак прегази човек край Бойчиновци"}
{"url": "https://www.novinite.bg/articles/180942/Ninova-G-n-Borisov-zashto-izlagahte-medicinskite-sestri", "text": "Уважаеми български граждани,Ще говоря по една изключително важната тема. Чухме министърът на здравеопазването да произнася следните неща – „ще анализираме ситуацията”,  „всички са доволни от тази крачка за увеличаване на заплатите” и „не виждам напрежение”.Сами разбирате, че нито едно от тези изречения не отговаря на действителността ситуация в страната. Затова аз ще започна с факти и мисля, че не г-н Ананиев е човекът, който трябва да е тук. Първо, има постановление на Министерски съвет  10 април 2019 , в което е решено 50 млн.  лева да бъдат отпуснати от бюджета на Министерството на здравеопазването, а не от този на Здравната каса. Има второ постановление от 9 май, 2019 година, в което тези 50 милиона стават 6. Това е официален документ на Министерски съвет. Оттогава досега поне 7 пъти по различни поводи Бойко Борисов заявява: „Дадохме 50 милиона”, знаейки, че всъщност са дали 6, защото това е решение на Министерски съвет. Последното изказване на Бойко Борисов е от 12 септември 2019 година. Той казва така: „Ние сме ги пратили тези пари”. Ние влагаме милиарди в инвестиции.Вчера съм се карал на Ананиев къде са 50-те милиона, които дадохме.Всъщност, те не са 50 милиона, а са 86. Той да се оправдава.” Нито са 50, нито 86, а са 6, както виждате от документи. Министър Ананиев прехвърли отговорността на Здравната каса. Само че членове на Надзорния съвет на Здравната каса отрекоха този въпрос да е решаван при тях. Още повече -  публикуваха протокол от заседанието на Здравната каса, в който се вижда, че такава тема изобщо не е обсъдена там. Отделен въпрос е, че Бюджетът на Министерството на здравеопазването и този на Здравната каса са две различни неща, две институции. Свидетели сме на редица от лъжи - от премиер, през министър, и накрая се вижда в какво състояние са нещата.Ние се срещнахме  с медицинските сестри по тяхно искане и от тяхно име задавам следния въпрос:  „Г-н Борисов, защо излъгахте медицинските сестри и българските граждани?” Решението не е Министреството на здравеопазването, а на Министерски съвет. Доколкото знам, все още сте министър-председател и ръководите този Министерски съвет. Този път няма как да се скриете зад някой „главанак”, който Ви организира преврат. Отговорността е лична и Ваша. Уважаеми здравни работници, вие искате основно три неща. Първо, Закон за съсловните организации – „БСП  за България” го внесе на 11 септември, сега сме 4 октомври. Близо един месец вашият и наш закон не е гледан още. Направете си извода за политиката на управляващото мнозинство към вас и към здравеопазването. Второ, искате болнинците да не са търговски дружества. Няколко пъти от ”БСП за България” правим такова предложение, няколко пъти то е отхвърлено. Разбира се, ще продължим да го правим. Трето, искате увеличение на заплатите на две минимални. Ще го внесем в новия Бюджет за 2020 година. Тук считаме, че този въпрос с възнагражденията не трябва да бъде решаван на парче във всеки следващ бюджет. Тук трябва да има държавна политика. И не споделяме виждането, че това може да става чрез методики, които прехвърлят отговорността на болниците и на директорите – всеки директор да си определя заплатите. Нашата политика, която предлагаме, и ще продължим - това да бъде държавна политика - чрез наредба да се определи базова заплата за всички здравни работници, независимо в какви болници работят. Върху тази базова заплата да се начислява вече допълнителните – от клинични пътеки, печалби и т.н. Скъпи здравни работници,            Не спирайте да търсите правата си. Мотото на протеста ви е „Не на страха”. Не се отказвайте,исканията ви са справедливи. Болниците, лекарите, пациентите имаме нужда от Вас. Българското общество има нужда от вас и аз съм сигурна че то днес ви подкрепя. Ние ви подкрепяме и сме с вас!", "date": "2019.10.04", "title": "Нинова: Г-н Борисов, защо излъгахте медицинските сестри?"}
{"url": "https://www.novinite.bg/articles/180948/Borisov-Ot-nyakolko-godini-ikonomikata-ni-darji-rast", "text": "„Неслучайно всички кредитни агенции дават нарастващ рейтинг на България. Неслучайно от няколко години икономиката ни държи ръст. И после някой казват, че правителството било провалено. Но, когато фактите говорят, няма какво да се коментира”. Това заяви премиерът Бойко Борисов при откриването на компетентностен център на KBC Group във Варна, който ще създаде 300 нови работни места.Министър-председателят подчерта, че у нас вече работят големи офиси на значими институции.„Световната банка направи център в София, Китай направи своя тръст в София. Когато магистралата „Хемус” бъде построена, Варна ще стане един от най-добрите градове за живеене и градът с най-голяма перспектива за следващите пет години. Много млади, високообразовани и интелигентни хора се завръщат”, коментира още Борисов.Той каза, че преди години се обещал, че ще напусне политиката, когато „Хемус” бъде завършена.", "date": "2019.10.04", "title": "Борисов: От няколко години икономиката ни държи ръст"}
{"url": "https://www.novinite.bg/articles/180951/Premierat-shte-se-ottegli-ot-politikata-kogato-e-gotova-AM-Hemus", "text": "\r\nВъв Варна премиерът Бойко Борисов даде заявка, че ще се оттегли от политиката, след като магистрала \"Хемус\" бъде готова. По думите на премиера скоро Варна ще стане един от най-добрите градове за живеене.\r\n\r\n\r\n\r\n\r\n\r\n\r\n\r\n", "date": "2019.10.04", "title": "Премиерът ще се оттегли от политиката, когато е готова АМ \"Хемус\""}
{"url": "https://www.novinite.bg/articles/180957/Vrachanka-si-porachala-bolnichni-dokato-bila-v-Ispaniya", "text": "Жена от врачанското село Попица си е поръчала по телефона болнични листове, докато през това време е била в чужбина, научи информация на  .Сигнал за схемата бил подаден в централата на НОИ в София през юни от нейни познати, които разбрали, че докато е в Испания, е платила около 200 лв за издаването на документи с невярно съдържание.Жената работела като чистачка в училището в Попица и болничният й бил необходим да оправдае отсъствието си пред работодателя в България.От осигурителния институт веднага извършили проверка, при която „болната“ не била открита нито в дома си, нито на работното място, а съседи и познати мълчали и повдигали рамене на въпроси дали е в чужбина. Справка в Гранична полиция обаче показала, че същата жена е напуснала страната на 11 май през ГКПП Калотина и се е върнала през летище София на 18 юли.През това време първо е издаден болничен от комисия в МБАЛ „Христо Ботев“ във Враца от 5 май до 1 юни с диагноза двустранен лумбосакрален радикулит, изискваща хоспитализация за 6 дни. След това медицински център издал втори болничен с диагноза увреждане на лумбосакралния плексус.Първият болничен за около 600 лв. е оспорен от НОИ и жената не е имала възражения, докато вторият изобщо не е платен от осигурителния институт.От НОИ Враца са предали преписката на Икономическа полиция, която продължава работата по случая.", "date": "2019.10.04", "title": "Врачанка си поръчала болнични, докато била в Испания"}
{"url": "https://www.novinite.bg/articles/180956/Ananiev-za-medicinskite-sestri-Ne-sme-lagali-nikogo", "text": "„86 млн. лв. бяха осигурени за системата, като преобладаващата част от тях отидоха за заплати. С отчета за месец септември, ние ще видим реалните цифри”. Това заяви здравният министър Кирил Ананиев пред депутатите, предаде БГНЕС. Той поясни, че според счетоводната практика отчети се дават на тримесечие.Преди това лидерът на БСП Корнелия Нинова от парламентарната трибуна изчете декларация, в която попита защо премиерът Борисов е излъгал медицинските сестри.„Министър-председателят Бойко Борисов не е излъгал никого, нито аз”, отговори Ананиев. „Това, че НЗОК е осигурила 50 млн. лв. е факт, защото има решение на Надзорния съвет и има анекс към рамковия договор\", каза здравният министър. ”, поясни Кирил Ананиев пред журналисти в кулоарите на парламента.", "date": "2019.10.04", "title": "Ананиев за медицинските сестри: Не сме лъгали никого"}
{"url": "https://www.novinite.bg/articles/180940/Kakvo-da-pravim-za-da-ne-ni-hvane-gripa", "text": "Главоболие, много силна хрема, болки в гърлото, суха кашлица. Това са симптомите на риновирусите, които ни връхлитат през есента.Неразположението обикновено продължава 1 седмица, а при 25% - две седмици, обясни проф. Тодор Кантарджиев, директор на Националния център по заразни и паразитни болести.„Последната седмица най-много са доказаните риновируси. Те са характерни за ранната есен и късната пролет. Те са инфекция, която се предава от мръсните ръце”, допълни проф. Тодор Кантарджиев.Основният му съвет за предпазване е да не си пипаме очите, носа, устата и цялото лице с мръсни ръце.„Спиртните кърпички не им действат”, посочи проф. Кантарджиев.  ", "date": "2019.10.04", "title": "Какво да правим, за да не ни хване грипа?"}
{"url": "https://www.novinite.bg/articles/180960/Sarmenov-zahapa-Ivajlo-Zahariev-bil-darvo", "text": "Директорът на Сатиричния театър Калин Сърменов оплю колегата си Ивайло Захариев и сериала, в който се изявява в момента - драмата „Пътят на честта“.Пътят на глупостта и бездарието! Различни видове дървета!Пълноценно изживяване\", написа след един от епизодите Сърменов.По-късно допълни: \"Ивайло, който и да е той, е откритие за БГ сериала. Чака го бляскаво бъдеще, как никой досега не го е видял?\".Оприличаването на Захариев с дърво не се случва за първи път. Редица фенове на хитовия сериал „Под прикритие“ използваха точно това определение за героя му Мартин.", "date": "2019.10.04", "title": "Сърменов захапа Ивайло Захариев, бил дърво"}
{"url": "https://www.novinite.bg/articles/180967/Vav-Vidinsko-evtanaziraha-praseta-ukriti-ot-stopanina-si", "text": "Девет прасета са евтаназирани в село Винарово, община Ново село, укрити от стопанин, който не е изпълнил мерките срещу заболяването африканска чума. Това съобщи Адриан Данков - директор на Областната дирекция за безопасност на храните (ОДБХ) във Видин, предаде БТА.Животните попадат в 20 километровата санитарна зона, в която е трябвало да бъдат унищожени заради опасност от възникване на ново огнище на зараза. Това не е е направено, въпреки че собственикът е подписал документ, че е изпълнил дадените му от експерти на ОДБХ предписания.Продължават дейностите по прочистване на заразените места, където беше открито заболяване от африканска чума по свинете в област Видин, поясни Данков.В промишлен свинекомплекс във видинското село Новоселци, където са унищожени близо 4000 прасета, след открито заболяване от африканска чума, е извършена първоначална дезинфекция и продължава механичното прочистване на детайлите във фермата. Всеки ден се извършват проверките в населени места от областта по график и със съдействието на местните кметове, допълни Данков.През юли беше регистрирано заболяване от африканска чума в ромския квартал \"Нов път\" във Видин, през септември беше потвърдена положителна проба и от отстреляно диво прасе в района на село Коста Перчово, община Кула, дни по-късно беше установено заболяването и в промишлен свинекомплекс във видинското село Новоселци.", "date": "2019.10.04", "title": "Във Видинско евтаназираха прасета, укрити от стопанина си"}
{"url": "https://www.novinite.bg/articles/180931/Mnimi-policai-prebiha-vazrastno-semejstvo", "text": "Рецидивисти пребиха брутално възрастно семейство и го ограбиха. Престъплението се е случило в близкото до Казанлък село Бузовград.Крадците са се представили за полицаи и са започнали да бият с дървен кол в леглата възрастните хора. Пострадалата жена е инвалид. Възрастният мъж се е опитал да се съпротивлява и вероятно това е уплашило нападателите, които избягали.„Случката се разигра около 2 часа през нощта. Чух как казват, че са полицаи, затова ги запитах, след като са полицаи, защо ме удрят. Светеха ми в очите, за да не мога да видя лицата им. Тогава единият започна да ми нанася и удари, където успее. Съпругата ми започна да вика за помощ и нападателят скочи, каза ми да не мърдам, защото ще се върне и ще ме пребие. По това време вторият от крадците е започнал да бие съпругата ми, а този, който беше при мен отиде да му помага. Страх ме е случаят да не се повтори”, разказа жертвата на нападението Иван.„Мога да кажа, че Бузовград е едно от спокойните села в Община Казанлък и досега такъв случай не сме имали, откакто аз съм кмет. Населеното място е оживено, с много млади хора. Престъпността е почти нулева. Радвам се, че полицията е предприела адекватни мерки и лицата са задържани”, посочи кметът на с. Бузовград Михаил Янушев.„Нападателите са задържани непосредствено след извършване на престъплението, благодарение на бързо подадения сигнал от пострадалия. Лицата са осъждани многократно и са изтърпявали наказание „лишаване от свобода”. Общият размер на присъдите на двамата е над 20 години. Те обаче са се възползвали от възможността за кумулация и престоят им в затвора е по-малък, излежали са половината. В момента срещу тях има повдигнато обвинение и са задържани за срок от 72 часа”, каза ст. инспектор Христо Петров, „Криминална полиция” към РУП – Казанлък.", "date": "2019.10.04", "title": "Мними полицаи, пребиха възрастно семейство"}
{"url": "https://www.novinite.bg/articles/180933/Razbiha-depo-za-narkotici-v-Studentski-grad", "text": "Депо за наркотици е било разбито тази нощ в Студентски град. Става въпрос за голямо количество марихуана и амфетамини, подготвени за продажба. Задържани са двама души.Подробности за акцията се очакват по-късно през деня.", "date": "2019.10.04", "title": "Разбиха депо за наркотици в Студентски град"}
{"url": "https://www.novinite.bg/articles/180936/Spipaha-maj-darjal-narkotici-za-nad-60-hil-lv", "text": "49-годишен мъж от В. Търново е обвинен в притежание на голямо количество наркотични вещества. Това съобщиха от ОДМВР-Велико Търново.В хода на проведеното разследването са събрани достатъчно данни, че през юни и началото на октомври тази година, в условията на продължавано престъпление той е държал, с цел разпространение големи количества наркотични вещества – над 2 кг. амфетамин и близо 1,5 кг. хероин на обща стойност 60 799 лв.След доклад на материалите в прокуратурата той е привлечен, като обвиняем.С постановление на окръжен прокурор е задържан за 72 часа.", "date": "2019.10.04", "title": "Спипаха мъж, държал наркотици за над 60 хил. лв."}
{"url": "https://www.novinite.bg/articles/180929/Dneven-horoskop-za-petak", "text": "Днес сте в интересно настроение. Бъдете по-тихи и по-резервирани от обикновено. Избягвайте да бъдете център на внимание, това няма да е във ваша полза, даже ще ви навреди.Трябва да се свържете с вашата сродна душа. Заредени сте с положителна енергия и трябва да я споделите с най-близкия си човек. Връзката ви ще стане още по-силна.Сега е идеалният момент да получите това, което искате. А за да го получите, трябва да направите нещо голямо. Вашите желания са почти невъзможни, но днес ще се сбъднат. Вижте повече на:", "date": "2019.10.04", "title": "Дневен хороскоп за петък"}
{"url": "https://www.novinite.bg/articles/180944/Ekzekutorat-na-4-mata-policai-chuval-glasove-prez-noshtta", "text": "45-годишният служител в парижката полиция, който уби с нож четирима колеги вчера (сред тях и една жена), преди да бъде застрелян в двора на префектурата, получил остра \"шизофренична криза\" предната нощ, според показанията на задържаната му съпруга.Пред разследващите тя заяви, че приелият преди 18 месеца исляма Микаел Арпон се събудил внезапно през нощта и казал, че чул гласове. По думите й той изглеждал неадекватен.Убиецът, също както и съпругата му, имал слухово увреждане, което не му попречило да изкара почти 20 години като компютърджия в парижката полицейска префектура. На разпитите на жена му присъства жестомимичен преводач, което сериозно усложнява получаването на надеждни показания.По информация на източници на тв BFM напоследък убиецът изживявал някаква прихологическа криза и вътрешно разочарование. Колегите му в префектурата го уважавали, но той нямал много приятели.При обиска на дома му са иззети компютри и мобилни телефони, до момента няма индикации за евентуално радикализиране след приемането на исляма преди година и половина. Вчера бяха задържани няколко души, сред тях и брата на Микаел Арпон.В четвъртък малко преди 13 ч. роденият в Мартиника \"образцов служител“ наръга смъртоносно с керамичен кухненски нож четирима свои колеги насред парижката префектура, още един бе ранен и опериран по спешност. След като подгонил полицай от пътна полиция в двора с ножа, Арпон бил убит с два куршума в главата. Касапницата предизвика шок в полицията, тъй като стана в самата сграда и бе предизвикана от вътрешен човек, считан за свой.Ножът от керамика бил вкаран тайно в префектурата без да се задейства скенера.", "date": "2019.10.04", "title": "Екзекуторът на 4-мата полицаи чувал гласове през нощта"}
{"url": "https://www.novinite.bg/articles/180946/Jandarmeriyata-okupira-Byala-Slatina", "text": "Вчера от 10 до 22 часа на територията на полицията в Бяла Слатина е проведена специализирана операция, съобщиха от областната дирекция на МВР във Враца. Акцията е била с цел противодействие на незаконния миграционен натиск, трафик на хора, конвенционалната и битова престъпност. Проверени са 153 моторни превозни средства и 207 лица. Съставени са 5 акта и 37 фиша по Закона за движение по пътищата и 4 акта по Закона за българските лични документи. В операцията са участвали и служители на жандармерията.", "date": "2019.10.04", "title": "Жандармерията окупира Бяла Слатина"}
{"url": "https://www.novinite.bg/articles/180961/142-000-bezrabotni-prez-vtoroto-trimesechie-na-2019-g", "text": "\r\nПрез второто тримесечие на 2019 г. общият брой на заетите лица на възраст 15 и повече навършени години е 3 262.8 хиляди, от които 1 733.2 хиляди мъже и 1 529.7 хиляди жени. Относителният дял на заетите лица от населението на възраст 15 и повече навършени години е 54.7%, като при мъжете този дял е 60.5%, а при жените - 49.2%, съобщиха от НСИ.\r\n\r\n\r\n\r\n\r\n\r\n\r\n\r\n", "date": "2019.10.04", "title": "142 000 безработни през второто тримесечие на 2019 г."}
{"url": "https://www.novinite.bg/articles/180962/Nashenec-kla-semejstvoto-si-vav-Velikobritaniya", "text": "27-годишният българин Денис Бейтула е направил кърваво меле в английския град Уолсенд, съобщава  The Sun.  Бейтула е наръгал румънската си съпруга и тримесечния им син в дома си.21-годишната му съпруга се казва Андреа, тя е родом от Румъния. Синът й и тя са настанени в болница с множество наранявания. Те са били открити от полицията. Бебето остава в критично състояние, а лекарите се борят за живота му. Майката е будна и контактна, но също е в тежко състояние.Полицията във Великобритания заяви, че обществото е в шок след \"свирепата\" атака.\"Видях как извеждат жената и детето на носилки. Бяха окървавени, имаше много медици\", разказва съседка.В дома е задържан и 27-годишният Денис Бейтула, на когото са повдигнати две обвинения за опит за убийство. Българинът ще се изправи пред съда на 31 октомври.От полицията все още разследват какви са причините за жестокото престъпление.", "date": "2019.10.04", "title": "Нашенец кла семейството си във Великобритания"}
{"url": "https://www.novinite.bg/articles/180953/Barometar-Balgariya-Trima-favoriti-za-kmet-na-Sofiya", "text": "Със старта на кампанията за местни избори 2019 г. „Барометър България“ проведе телефонно проучване на електоралните нагласи на избирателите в пет български града. Интервюирани са 1900 български граждани с избирателни права, жители на общините София, Бургас, Русе, Велико Търново и Пещера.Проведеното по това време изследване (26 септември – 3 октомври) показва нагласите на избирателите преди те да бъдат повлияни от предизборната кампания на политическите сили. Впоследствие склонността на гласоподавателите да подкрепят един или друг кандидат може да се промени. Трябва да се има предвид, че обикновено заявилите желание да гласуват в старта на кампанията са представители на твърдия електорат на партиите. На анкетирани са зададени следните въпроси:„Ще гласувате ли на предстоящите местни избори?“ и „Кой кандидат-кмет във вашия град ще подкрепите на предстоящите местни избори?“ София Резултатите от проучването на „Барометър България“, проведено преди официалното започване на кампанията, показват, че има трима фаворити за кмет на столицата, като със сигурност ще има балотаж. Единият от участниците очаквано ще бъде сегашният кмет Йорданка Фандъкова, за която 27,2% от анкетираните заявяват готовност да гласуват на първи тур. Оказва се обаче, че основната интрига на предстоящите избори ще е вторият участник на балотажа, който към момента не е толкова ясен. Мая Манолова печели подкрепата на 19% от анкетираните, а Ангел Джамбазки, който се включи в кметската надпревара относително по-късно, е с почти изравнени позиции с кандидатката на левите партии и има подкрепата на 18,3% от респондентите. Борислав Игнатов остава по-надалеч в надпреварата с 5,9%.Все още 13,4% от анкетираните се колебаят към кого да насочат гласовете си. Така обявените нагласи на столичани показват, че за втори тур в София балотаж ще има, като възможните сценарии за два: Йорданка Фандъкова - Мая Манолова или Йорданка Фандъкова – Ангел Джамбазки. Бургас За разлика от столицата, в Бургас изборите по всяка вероятност ще приключат още на първи тур, като настоящият кмет Димитър Николов има сериозната подкрепа на 74,6% от съгражданите си. На доста голям интервал от него остават кандидатът на БСП Николай Тишев с 6,4% и представителят на НФСБ Бойко Миразчийски с 3,5%.Русе Проучването на „Барометър България“ показва, че в крайдунавския град се очертава оспорвана битка на първи тур и сигурен балотаж. Към момента кандидатът на ВМРО Галин Григоров има преднина с 24,5%, следван от Пенчо Милков (21,5%), подкрепен от БСП. Диана Иванова от ГЕРБ може да разчита на гласовете на 19% от избирателите. Далеч по-назад с 3,1% остава Елеонора Николова от местната коалиция Съюз на демократичните сили. Интересно е да се отбележи, че за първите трима това е първо участие в надпреварата за градоначалник. Русе е и градът с един от най-високите проценти колебаещи се от изследваните градове – близо една пета от анкетираните, като именно този „несигурен“ вот ще реши крайния резултат.Велико Търново Резултатите от проучването в началото кампанията показват, че в старопрестолния град е вероятен балотаж, но колебаещите се биха могли да наклонят везните в полза на досегашния кмет и той да бъде преизбран още на първи тур. Към момента Даниел Панов, който е настоящия кмет от ГЕРБ, има твърдата подкрепа на 48,4% от съгражданите си. За Весела Лечева, чиято кандидатура е издигната от левицата, биха гласували 15,3%. Кандидатът на ВМРО Милен Михов е подкрепен от 9,7% от анкетираните, Калоян Янков от Демократична България получава подкрепа от 4% от избирателите. Пещера Традиционно преди местни избори „Барометър България“ провежда проучване и в малка община, която не е областен център. Според резултатите в началото на кампанията изборът на кмет в Пещера ще бъде решен на балотаж, като досегашният кмет, който се кандидатира от ГЕРБ, събира 35,3% от гласовете на анкетираните. Негов основен опонент е кандидатът на коалиция ВМРО-БНД с 30,9% подкрепа.", "date": "2019.10.04", "title": "„Барометър България“: Трима фаворити за кмет на София"}
{"url": "https://www.novinite.bg/articles/180966/Spipaha-svodnik-v-Sofiya", "text": "51-годишен столичанин е задържан в рамките на проведено разследване от служители на отдел \"Противодействие на криминалната престъпност\" - СДВР, след постъпил сигнал за мъж, склонявал жени към проституция. Това съобщиха от пресцентъра на МВР.Според първоначалните данни той е предоставял квартири в столицата на 24-годишна жена, с цел предлагане на платени услуги, а срещу това получавал половината от заработените пари.По случая е образувано досъдебно производство. След доклад на материалите в Софийска районна прокуратура мъжът е привлечен като обвиняем за престъпление по чл. 159А от НК.В хода на процесуално-следствените действия е установено, че задържаният е съхранявал в едно от жилищата си пистолет в нарушение на правилата регламентиращи притежание и съхранение на огнестрелно оръжие, за което му е повдигнато обвинение по чл. 338 от НК.", "date": "2019.10.04", "title": "Спипаха сводник в София"}
{"url": "https://www.novinite.bg/articles/180971/Jena-dade-30-000-evro-na-telefonni-izmamnici", "text": "71-годишна жена от Русе даде на телефонните измамници 30 хиляди евро, съобщиха от полицията в Русе.В сряда следобед тя била потърсена на стационарния телефон в дома си от мъж, представил се като служител на \"Криминална полиция\". Той твърдял, че телефонният й номер е бил записан в тефтерче, намерено при обиск и най-вероятно ще бъде направен опит да бъде измамена.Последвала познатата схема с обаждане от дъщеря и лекуващ лекар, придружени със заплаха за живота на жената.В крайна сметка тя хвърлила парите през терасата, поставени в пластмасова розова чанта.Разговорът приключил окончателно вечерта.На сутринта в четвъртък русенката осъзнала, че е била измамена с 30 000 евро.По случая е образувано досъдебно производство.", "date": "2019.10.04", "title": "Жена даде 30 000 евро на телефонни измамници"}
{"url": "https://www.novinite.bg/articles/180932/Vladimir-Putin-Greta-Tunberg-e-zle-informirana", "text": "Руският президент Владимир Путин критикува Грета Тунберг, че е „зле информирана“ и не разбира целостта на климатичните проблеми. По време на енергиен форум в Москва, руският президент намекна, че 16-годишната активистка срещу промените в климата е била манипулирана, за да отправи нереалистични искания по време на страстната си реч пред ООН миналия месец, предаде БГНЕС.Владимир Путин заяви още, че не е въодушевен от тийнейджърката, която вдъхнови международното движение срещу климатичните промени и окуражава други деца да не ходят на училище заради ежеседмичните протести.Путин я нарече „искрено момиче“, но допълни: „Не споделям радостта за Грета Тунберг“. И без да дава повече подробности каза: „Плачевно е, когато някой използва в свой интерес деца и тийнейджъри. Ходете и обяснете на развиващите се държави защо трябва да продължат да живеят в бедност, а не са като Швеция“.По време на речта си в Ню Йорк, Грета Тунберг критикува световните лидери, че не са направили достатъчно, за да се справят с промените в климата и ги обвини, че са й откраднали детството и мечтите с празните си думи. Владимир Путин обаче поясни, че Русия е изпълнила задълженията си по международните споразумения за борба с глобалното затопляне.Грета реагира на думите на Путин по същия начин, по който реагира и на американския президент Доналд Тръмп, когато той се опита да се подиграе с нея чрез саркастичен туит. След речта й пред ООН, Тръмп написа: „Тя изглежда много щастливо младо момиче, гледащо към светлото и чудесно бъдеще! Толкова е хубаво да се види!“. Тогава Грета промени профила си и в биографията си добави: „Щастливо младо момиче, гледащо към светлото и чудесно бъдеще“.Сега, след изявлението на Путин, Грета Тунберг написа в биографията си в Туитър „Мила, но зле информирана тийнейджърка“. ", "date": "2019.10.04", "title": "Владимир Путин:  Грета Тунберг е „зле информирана“"}
{"url": "https://www.novinite.bg/articles/180959/53-jeni-sa-ubiti-v-Turciya-prez-septemvri", "text": "53 жени са били убити в Турция през септември - най-големият брой за последните месеци, съобщава турската частна телевизия НТВ, цитирана от БТА.По данни на платформата \"Ще спрем престъпленията срещу жени\" 11 от случаите са регистрирани като \"подозрителна смърт\", за 31 от жените не е установено защо са убити, при две подбудите са били икономически, а девет са искали да се разведат.В мнозинството от случаите жените са убити с хладно оръжие, а лобно място са собствените им домове.", "date": "2019.10.04", "title": "53 жени са убити в Турция през септември"}
{"url": "https://www.novinite.bg/articles/180928/Mrachno-i-studeno-zavarshva-rabotnata-sedmica", "text": "Днес през страната ще премине добре изразен студен атмосферен фронт. От запад на изток ще има краткотрайни, интензивни валежи от дъжд. Значителни ще са количествата в централните, след обяд и привечер - в източните райони. На места в Югоизточна България валежите ще са придружени с гръмотевични бури, има условия за градушки. След обяд в Северозападна България валежите ще спират и облачността ще се разкъсва. В Дунавската равнина ще духа умерен, временно силен вятър, който постепенно ще отслабва. В Източна България вятърът ще се ориентира от север-североизток и ще е умерен. Ще продължи да нахлува студен въздух. Максималните температури ще са в широк интервал: от 11°-16° в Западна България до 23°-25° в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България. Над планините ще бъде облачно с валежи от дъжд, над 2000-2200 метра от сняг. Значителни валежи ще има в масивите от Централна и Източна България. Ще духа умерен, по високите и открити части силен югозападен вятър, който в масивите от Западна България ще постепенно ще се ориентира от северозапад. Температурите ще се понижават; максималната на височина 1200 метра ще е около 12°, на 2000 метра – около 5°.", "date": "2019.10.04", "title": "Мрачно и студено завършва работната седмица"}
{"url": "https://www.novinite.bg/articles/180955/Protestirashti-zatvoriha-patya-kam-Chernomorec", "text": "Протест затвори пътя към Черноморец. На изхода на града се събраха собственици на земеделски земи, които попадат в обхвата на обявените за продажба военни имоти.Протестиращите настояват Министерството на отбраната да спре процедурата за продажба и да им върне земите. Те искат и министър Красимир Каракачанов да разговаря с тях", "date": "2019.10.04", "title": "Протестиращи затвориха пътя към Черноморец"}
{"url": "https://www.novinite.bg/articles/180969/Oranjev-kod-za-prolivni-valeji-e-obyaven-v-8-oblasti", "text": "Оранжев код за обилен валеж с гръмотевици е в сила за 8 области на страната днес. Предупреждението е за областите Кърджали, Хасково, Ямбол, Бургас, Сливен, Шумен, Варна и Добрич. Очаква се количествата дъжд там да достигнат 40-50 л/кв.м.В други 17 области е обявен жълт код за значителни валежи. Това са областите Плевен, Велико Търново, Ловеч, Габрово, Русе, Търговище, Разград, Силистра, Стара Загора, Пловдив, Смолян, Пазарджик, Благоевград, София, София Област, Кюстендил и Перник. МВР предприема превантивни действия във връзка с очакваната динамична метеорологична прогноза.На териториалните структури на дирекция „Пожарна безопасност“ е наредено стриктно да следят обстановката. Заради усложнената метеорологична обстановка министърът на икономиката Емил Караниколов е разпоредил засилен контрол на язовирите.Държавната агенция за метрологичен и технически надзор вече предприема действия да подсили екипите, които осъществяват контрола над язовирите и съоръженията към тях.Оперативният щаб на Главната дирекция \"Надзор на язовирните стени и съоръженията към тях\" е в готовност за действия при усложнена обстановка. Следи се за повишаване на водните нива в язовирите и за състоянието на язовирните стени и съоръженията.Язовирите са с осигурени свободни обеми и са в състояние да поемат водите от потенциалните валежи, се казва в съобщението.", "date": "2019.10.04", "title": "Оранжев код за проливни валежи е обявен в 8 области"}
{"url": "https://www.novinite.bg/articles/180937/Pochina-ediniyat-ot-rabotnicite-postradali-v-TEC-Marica-Iztok-1", "text": "Почина единият от работниците, които пострадаха тежко при трудова злополука в ТЕЦ \"AES Гълъбово\", съобщиха от топлоелектрическата централа.На 30 септември той пострада при инцидент на територията на ТЕЦ-а, заедно с още един служител от фирма изпълнител.\"Ръководството на \"AES България\" изказва своите най-искрени съболезнования на близките на починалия ни колега и изразява своята готовност да продължи да им оказва пълна подкрепа в този толкова тежък момент\", съобщават от централата.Състоянието на другия пострадал при инцидента постепенно се подобрява и той вече е преместен от Реанимация в болнично отделение.Ръководството на \"AES Гълъбово\" изказа и своята благодарност на медицинските екипи от УМБАЛ „Стоян Киркович“ в Стара Загора за положените грижи за пострадалите.", "date": "2019.10.04", "title": "Почина единият от работниците, пострадали в ТЕЦ \"Марица Изток\" 1"}
{"url": "https://www.novinite.bg/articles/180954/Vremeto-e-vragat-v-epichnata-voenna-drama-1917-na-Sam-Mendes", "text": "Този януари, точно сто години след края на Първата световна война, носителят на „Оскар“ режисьор, Сам Мендес (Американски прелести, 007: Координати Скайфол, Снайперисти) ще ни върне на фронта с епичната военна драма 1917. Използвайки неповторимия си авторски стил, Мендес разказва забележителна, едновременно красива и жестока история за приятелство, чест и жертвоготовност, и ни разкрива малко позната страна на един от най- големите и тежки военни конфликти в историята на човечеството.Отчасти вдъхновен от разкази на дядото на Сам Мендес, който е ветеран от ПСВ, 1917 ни отвежда в разгара на войната, когато двама млади британски войници Скофийлд (Джордж МакКей) и Блейк (Дийн-Чарлс Чапман) са натоварени с изпълнението на привидно невъзможна мисия. В надпревара с времето те трябва да навлязат дълбоко във вражеската територия и да доставят съобщение, което ще предотврати стотици войници, сред които е и родният брат на Блейк, да попаднат в смъртоносен капан, подготвен от германците, малко след като са се оттеглили към линията „Хинденбург“ по време на операция „Алберих“. Мендес споделя, че още от самото начало е бил напълно сигурен, че филмът трябва да бъде разказан в реално време – събитията да са пресъздадени и да протичат за зрителите със същата скорост, с която се изживяват от героите във филма:„Всяка стъпка в това пътуване, синхронът с всеки дъх на тези мъже, е неразделна и съществена част от историята. И няма по-добър начин да разкажеш тази история, освен чрез един продължителен кадър“. Това помага на зрителите да се потопят в действието на филма и да почувстват, че са в окопите заедно с войниците. Незаменим помощник на Мендес в изключително трудната реализация на този артистичен похват е легендарният оператор и носител на „Оскар“ Роджър Дийкинс (007: Координати Скайфол, Блейд Рънър 2049), който добавя:„Докато не видите филма на голям екран, не осъзнавате колко завладяващо е и как тази техника ви потапя в историята“. Друга важна част за осъществяването на този проект са актьорите. Освен младите Джордж МакКей и Дийн-Чарлс Чапман, които влизат в ролите на Скофийлд и Блейк, Сам Мендес разчита на присъствието на звезди от ранга на Колин Фърт, Бенедикт Къмбърбач и Марк Стронг, както и на доказали се имена като Ричард Мадън, Андрю Скот, Даниел Мейс, Ейдриън Скарбъро, Джейми Паркър и др. Освен режисьор Сам Мендес е и продуцент и автор на сценария заедно с Кристи Уилсън-Кернс (Penny Dreadful). Сред останалите продуценти са Пипа Харис (Пътят на промените, Away We Go), Джейн-Ан Тенгрен (The Rhythm Section, Спектър), Калъм МакДугал (Мери Попинз се завръща, 007: Координати Скайфол) и Брайън Оливър (Рокетмен, Черен лебед). Връщаме се в 1917 на 24 януари 2020.", "date": "2019.10.04", "title": "Времето е врагът в епичната военна драма „1917“ на Сам Мендес"}
{"url": "https://www.novinite.bg/articles/180934/Ananiev-Za-mesec-septemvri-srednata-zaplata-na-medicinskite-slujiteli-e-mejdu-700-i-900-lv", "text": "Държавните и общински болници получиха допълнителен ресурс, част от който трябва да се отрази и върху заплатите на медицинските работници. 15 милиона лева са заделени допълнително за заплати. Така министърът на здравеопазването Кирил Ананиев отговори на депутатски въпрос относно обещаното увеличение на заплатите на специалистите по здравни грижи.\"Увеличението на клиничните пътеки също даде възможност за по-големи доходи на болниците\", каза още той.\"Въпрос на политика на ръководството на лечебното заведение, какъв е подхода за образуване на заплатите на медицинския персонал. За месец септември средната заплата на медицинските служители е между 700 и 900 лв. А средната брутна заплата се движи между 1100-1500 лева\", допълни здравният министър.\"Искането на медицинските сестри за две минимални заплати ще създаде неравенство между заплащането на различните категории медицински персонал\", коментира Ананиев", "date": "2019.10.04", "title": "Ананиев: За месец септември средната заплата на медицинските служители е между 700 и 900 лв."}
{"url": "https://www.novinite.bg/articles/180952/Na-porednata-predizborna-sreshta-na-Manolova-ne-dojde-nikoj", "text": "На поредната от предизборните й срещи в София широко рекламираната кандидатка за столичен градоначалник Мая Манолова претърпя крах. Оказа се, че тя не е популярна сред жителите на кв. \"Лозенец\", защото гражданите не дойдоха при гражданската кандидатка. Едва двайсетина души се мернаха на предизборното й мероприятие.И тъкмо тази сбирка детронира гръмките и кухи заявки за силна гражданска кандидатура на бившия омбудсман. Гражданската енергия и работата на кмета с гражданите, които са основни слогани в кампанията й, увиснаха тук, а публиката й бе съизмерима с другия кандидат за кмет Борислав Игнатов, който също си избра за място на сбирката градинката пред \"Маринела\". Манолова скандира популистки фрази без да използва нито един факт като подкрепа на твърденията си. Все едно пускате телевизорите си на канал, който ви връща обратно в социализма.Добре е да си припомним, че кандидатурата на Мая Манолова бе издигната от псевдо протестъра Никола Вапцаров, който стана известен още на миналите местни избори, когато успя да лансира Десислава Иванчева за кмет. Схемата му не се е променила особено от тогава – създаване и раздухване на несъществуващ „граждански“ проблем, който кампанията да яхне в мним опит да защити интересите на жителите. Явно стратегията на Вапцаров тук не проработи, тъй като очевидно гражданите на кв. \"Лозенец\" нямат особено желание да стават част от политически сценарии и манипулации. Всички тези псевдо изразители на гражданското мнение лицемерно повтарят и раздухват фалшиви новини, за да ги използват за свои лични и користни политическицели. Най-голямата от тях е да се възползват от слабостите на обществото, за да се настанят в удобното кресло на власта. Време е да поискаме реални стратегии за справяне с истинските проблеми на града: мръсния въздух, лошата инфраструктура, липсата на модерен европейски градски транспорт, липсата на места за паркиране и т.н. Гражданите искат да чуят конкретно обещания по тези въпроси, а не популистки фрази! Искат да видят предложения за справяне с проблемите, варианти, реални проекти и срокове.И единственият адекватен въпрос в случая може да бъде „ще подаде ли кандидатът за кмет оставка, ако не реши истинските проблеми на града“? Гражданите на София очакват от кандидат за кмет с толкова гръмки заявки истинска кампания, а не имитация на такава. И е добре всички, които са насочили предизборните си събития към кв. \"Лозенец\", да имат едно наум за въпросната градинка – очевидно в нея се изпаряват всички празни обещания и политически илюзии, което предпазва не само живеещите в квартала, но и всички граждани от предизборни заблуди.", "date": "2019.10.04", "title": "На поредната предизборна среща на Манолова, не дойде никой"}
{"url": "https://www.novinite.bg/articles/180939/Siderov-shte-broi-do-5000-lv-globa-zaradi-povedenieto-mu-v-BNT", "text": "ЦИК беше сингализирана да провери дали има нарушаване на правилата на предизборната кампания. Между 2000 и 5000 лева е глобата, която може да бъде наложена на лидера на Атака Волен Сидеров, след участието му в предаването \"Референдум\" по БНТ. Това коментира Александър Андреев - говорител на ЦИК, цитиран от NOVA.   По думите му има нарушаване на добрите нрави и накърняване на достойнството, честа и името на кандидати, с оглед на което е взето решение за налагане на глоба. Поводът е и цялото му поведение. Има агитация и против определени лица. Андреев обясни, че подадени сигнали в ЦИК са три, но те са обединени в един.  Александър Андреев показа и образец на бюлетините за общински съветници в София, както и образец на бюлетините за кмет на община и кмет на район в големите градове.Хубаво е избирателят предварително да види името на този, който желае да избере, посочи Андреев. ", "date": "2019.10.04", "title": "Сидеров ще брои до 5000 лв. глоба заради поведението му в БНТ"}
{"url": "https://www.novinite.bg/articles/180941/SPARK-Nashite-koli-ne-sa-bili-potrosheni-ot-tijnejdjari", "text": "Няма данни част от вандалските атаки срещу автомобилите на SPARK са извършени от малолетни и непълнолетни лица в кварталите Христо Ботев и Подуяне, съобщиха от от компанията в отговор на медийни публикации.В тях се посочва, че полицията е заловила две групи малолетни момчета в два различни случая, които потрошили коли. Мотивът бил, че не могат да ги карат. \"Нямаме информация за такива инциденти с наши автомобили. От компетентните органи също не можаха да потвърдят за такива случаи. Нещо повече – в цитираните квартали няма зони за наем и освобождаване на SPARK и няма как да има наши коли там. Продължаваме да твърдим, че се касае за организирана и злонамерена кампания, засягаща голям брой наши автомобили в различни точки на града, за много кратък период от време, което изключва варианта за обикновена хулиганска проява\", категорични са от компанията.Преди два дни фирмата за споделяне на електрически автомобили обяви на нарочна прескоференция, че за 3 дни 15 тяхни коли са били повредени умишлено.", "date": "2019.10.04", "title": "SPARK: Нашите коли не са били потрошени от тийнейджъри"}
{"url": "https://www.novinite.bg/articles/180964/Inspektor-ot-DAI-imal-12-imota-ot-podkupi", "text": "Трима от арестуваните по разследването за корупция и длъжностни престъпления в ДАИ-Пловдив остават в ареста, съобщиха от прокуратурата в града, цитирано от Булнюз.Временно изпълняващият длъжността началник на ДАИ-Пловдив Анна Генова е освободена от ареста.Трима инспектори от ДАИ-Пловдив са задържани за 72 часа, срещу тях са повдигнати обвинения за получаване на подкупи чрез изнудвания на 3 транспортни фирми. Това съобщи на брифинг окръжният поркурор Румен Попов. По думите му единият от служителите на Автомобилната администрация имал 12 недвижими имота – повечето, от които в новостроящи се кооперации. Някои били на името на баща му. В ролята на брокер била съпругата му, без да има право на такава дейност.Разследващите са установили, че едно от трите рекетирани дружества е собственост на холандски гражданин. Тази фирма е оперирала с 300 камиона. От нея един от инспекторите прибрал 10 000 лева. Другите две транспортни компании също са дали пари на инспекторите, за да си спестят актове. Установено е, че едно от дружествата е броило 1000 лева на тримата инспектори, които си ги разделили, а третата фирма – 300 лева. “Това е бизнес мазохизъм от страна на трите компании. Предпочели са да бъдат изнудвани и да плащат”, посочи окръжният прокурор.Той поясни, че временно изпълняващият длъжността шеф на ДАИ-Пловдив Анна Генова е освободена от ареста, тъй като не са събрани доказателства тримата корумпирани инспектори да са се отчитали на нея, както самите те твърдели. Наблюдаващият прокурор Георги Гешев добави, че схемата за изнудване е действала поне от 2 години по отношение на десетки дружества, но единствено трите компании съдействат на разследващите.", "date": "2019.10.04", "title": "Инспектор от ДАИ имал 12 имота от подкупи"}
{"url": "https://www.novinite.bg/articles/180930/Zemetresenie-razlyulya-Plovdiv", "text": "Земетресение е регистрирано тази нощ край Пловдив. Трусът е станал в 00:42 часа. Дълбочината е 16 км, съобщават от Сеизмологичния институт на БАН.", "date": "2019.10.04", "title": "Земетресение разлюля Пловдив"}
{"url": "https://www.novinite.bg/articles/180935/Bezobrazie-Otkradnaha-chast-ot-ostankite-na-Mahatma-Gandi", "text": "Крадци са откраднали част от останките на покойния индийски борец за човешките права и духовен водач Махатма Ганди, пишат световните медии. Това е станало на деня, в който се празнува 150 години от раждането му.Праха на Ганди е откраднат от мемориал в централна Индия, където е бил съхраняван от 1948 г. насам – годината на неговото убийство от хиндуистки екстремисти. Крадците са обезобразили и неговия лик върху паметника, като са написали “предател” със зелена боя, съобщава БТВ.Много крайни хиндуси смятат Ганди за религиозен предател, защото приживе е бил за хиндуистко-мюсюлмански съюз.Полицията в Рава е потвърдила за Би Би Си, че води разследване по съмнения за “нарушаване на мира”. Кражбата била установена от пазача на мемориала.Ганди е водил мирна кампания срещу британското владичество в Индия, което приключва през 1947 г. Той е наречен “Бащата на нацията”. След убийството му от екстремисти през януари 1948 г., той бил кремиран, но прахът му не бил разпръснат в река според хиндуистките обичаи. Вместо това част от него бил запазен и изложен в мемориали из цялата страна.", "date": "2019.10.04", "title": "Безобразие: Откраднаха част от останките на Махатма Ганди"}
{"url": "https://www.novinite.bg/articles/180949/Ataka-organizira-protest-s-iskane-za-ostavka-na-Koshlukov", "text": "„Атака“ организира протест с искане за оставка на генералния директор на БНТ Емил Кошлуков, съобщи на брифинг в парламента лидерът на партията Волен Сидеров.Причината – решението на ръководството на обществената медия да не допуска Сидеров до участие в предавания в рамките на тази предизборна кампания, заради разразилия се скандал около гостуването му в „Референдум“.„Не 7 минути, а 7 секунди не съм говорил. От самото начало бях заглушаван от Юлиан Ангелов от ВМРО и самата водеща – Чешмеджиева. Те говориха върху мен и това може да се види много ясно от записа“, обясни лидерът на „Атака“.Според Сидеров забраната да влиза в студио на телевизията е цензура върху него и партията му. По-този повод той е написал и две писма. Първото е Централната избирателна комисия (ЦИК), с което настоява тя да вземе отношение по казуса около пописаното от партията споразумение за отразяване на предизборната кампания, което трябва да осигури равнопоставеност между всички кандидати. Другото писмо е адресирано до Съвета за електронни медии, с което Сидеров иска медийния регулатор да задължи БНТ да му предостави копие от записа на предаването, който според него ще докаже, че той не е нарушил обществения ред и регламента.Според лидера на „Атака“ дори неговият микрофон е бил наполовина намален спрямо тези на останалите участници в предаването.Междувременно стана ясно, че с писмо генералният директор Емил Кошлуков е поискал партията да определи друг неин представител, който да вземе участие в днешното издание на предаването „Панорама“. От „Атака“ обаче настояват това да бъде самият Сидеров.Волен Сидеров отправи остри критики и към председателите на парламента и на ПГ на ГЕРБ – Цвета Караянчева и Даниела Дариткова, които по-рано изразиха отношение по темата и определиха поведението му като позорно. „Нямат никакво право да се занимават с мен, с това какво говоря или как се държа. Те могат да дават съвети на мъжете си в кухнята, а не на мен, който съм се създал сам, който съм направил партия и правил политика, когато те са били комсомолки“, заяви той.", "date": "2019.10.04", "title": "„Атака“ организира протест с искане за оставка на Кошлуков"}
{"url": "https://www.novinite.bg/articles/180938/Letishte-Sofiya-terminal-3-do-2030-g", "text": "C 86.12 тoчки фрeнcкo-гeрмaнcкият кoнcoрциум „Coф Кънeкт“ cпeчeли 35-oдишнaтa кoнцecия нa лeтищe „Coфия“. Тeхничecкoтo им прeдлoжeниe пoлучи мaкcимaлнитe 100 тoчки, a гoдишнoтo им кoнцecиoннo възнaгрaждeниe щe e 24.54 млн. ЕUR. Мaкaр дa нe бяхa cрeд фaвoрититe пo врeмe нa прoцeдурaтa тe cпeчeлихa кoнкурca, блaгoдaрeниe нa дoбрия бaлaнc мeжду инвecтиции, лeтищни тaкcи, прихoди и рaзхoди и пътникoпoтoк, oбяcнявaт oт кoмпaниятa.Плaнoвeтe нa кoнcoрциумa ca, дo 2030 г. дa бъдe изгрaдeн трeти тeрминaл. Тoй щe ce нaмирa дo ceгaшния втoри, a първият щe бъдe извeдeн oт eкcплoaтaция. Тoвa пo никaкъв нaчин нямa дa нaруши рaбoтaтa нa лeтищeтo, увeрявa гoвoритeлят нa „Coф Кънeкт“ Cтeфaн Вeрмaн, цитирaн oт Мeдиaпул. В пo-крaткocрoчeн плaн – първитe двe гoдини, ce плaнирaт ceрия тeхничecки инвecтиции, кaтo нaпримeр във вoдocнaбдитeлнoтo cъoръжeниe, прeчиcтвaтeлнaтa cтaнция зa oтпaдни вoди, cиcтeмa зa нaблюдeниe нa диги пo брeгoвeтe нa р. Иcкър. Щe бъдaт нaпрaвeни инвecтиции и в пoдoбрeниe нa лeтищнoтo oбoрудвaнe и инфрacтруктурa, a имeннo прeуcтрoйcтвo нa oбoзнaчитeлнaтa cиcтeмa нa пeрoнa нa Тeрминaл 1, oбнoвявaнe нa cъoръжeниятa зa пoддръжкa и други.Cлeдвaщият eтaп e рaзвитиe нa лeтищeтo дo 2030 г. и тoгaвa щe бъдe изгрaдeн нoвият тeрминaл 3, a ceгaшният Тeрминaл 1 щe бъдe извeдeн oт eкcплoaтaция. „Вcичкo тoвa пo никaкъв нaчин нямa дa нaрушaвa рaбoтaтa нa лeтищeтo. Щe изпoлзвaмe oпитa cи oт лeтищe \"Лa Гуaрдия\" в Ню Йoрк. Нoвият Тeрминaл 3 щe бъдe нeпocрeдcтвeнo oт лявaтa cтрaнa нa Тeрминaл 2 и щe минaвa пoкрaй кoнтрoлнaтa кулa зa упрaвлeниe нa пoлeтитe. Тя щe прeдocтaвя възмoжнocт зa дирeктнo кaчвaнe в caмoлeтa прeз ръкaв, кaктo и oтивaнe пeш дo нeгo зa ниcкoбюджeтнитe aвикoвпaнии“, oбяcнявa Вeрмaн.В трeтaтa фaзa нa прoeктa e прeдвидeнa рaзширявaнe нa Тeрминaлитe 2 и 3 и изгрaждaнe нa нoв кaргo тeрминaл нa мяcтoтo нa Тeрминaл 1. Цeлтa ни e дa прeвърнeм лeтищeтo в притeгaтeлeн цeнтър зa cтoличaни c рecтoрaнтитe, мaгaзинитe и зaбaвлeниятa, кoитo щe прeдлaгa.Лeтищe „Coфия\" щe бъдe рaзвивaнo пo примeрa нa тoвa в Мюнхeн, кoeтo e eдинcтвeнoтo в Eврoпa c 5 звeзди и в мoмeнтa дo нeгo ce изгрaждa cтaртъп грaд. Днec лeтищe \"Мюнхeн\" e нaй-гoлямoтo рaбoтнo мяcтo в Бaвaрия c 38 000 cлужитeли и 520 кoмпaнии.", "date": "2019.10.04", "title": "Летище „София“ - терминал 3,  до 2030 г."}
{"url": "https://www.novinite.bg/articles/180963/Siderov-se-moli-CIK-da-bade-dopusnat-do-uchastie-v-Panorama", "text": "Лидерът на Атака Волен Сидеров е изпратил писмо до ЦИК, с което настоява комисията да задължи БНТ да го допусне до участие в предаването „Панорама“ тази вечер. Вчера партията е получила писмо от телевизията, в което пише, че трябва да изпрати друг участник.Генералният директор на БНТ Емил Кошлуков разпореди Волен Сидеров да не бъде канен в Националната телевизия заради скандала в предаването „Референдум“.С писмо до ЦИК Сидеров настоява да участва в предаването и БНТ да спази законовите договорки. Явор Нотев защити лидера на партията:„Вижте предаването, проследете го внимателно. Вижте чии гласове доминират в този сблъсък, както го определи моят колега, и с какви думи тези гласове се обръщат към участниците в самото предаване. Влизането на униформени служители на реда, на жандармерия, в студио в пряко предаване, надхвърли всички стандарти. Уверявам ви, че това е кошмарна картина за българските зрители, много по-кошмарна от всичко, което се случи в тези минути, които предшестваха навлизането на униформените лица, застанали зад народен представител“.От „Атака“ са изпратили и писмо до СЕМ, в което искат БНТ да предостави целия запис от предаването „Референдум“, за да може да го използва в съда, както и медийният регулатор да направи проверка на Националната телевизия.Говорителят на ЦИК Александър Андреев заяви пред Нова телевизия, че лидерът на Атака Волен Сидеров ще бъде глобен за нарушаване на добрите нрави и накърняване достойнството и честта на кандидати по време на предаването „Референдум“. Глобата е между 2 000 и 5 000 лева.", "date": "2019.10.04", "title": "Сидеров се моли ЦИК да бъде допуснат до участие в „Панорама“"}
{"url": "https://www.novinite.bg/articles/180970/Izvanredna-sreshta-pri-premiera-za-zaplatite-na-medicinskite-sestri", "text": "Извънредна среща при премиера Бойко Борисов се провежда в Министерския съвет. На срещата са здравният министър Кирил Ананиев и управителят на НЗОК д-р Дечо Дечев. Тримата обсъждат казуса с отпуснатите средства за увеличение на заплатите на медицинските сестри.", "date": "2019.10.04", "title": "Извънредна среща при премиера за заплатите на медицинските сестри"}
{"url": "https://www.novinite.bg/articles/180943/Tri-dni-ostavat-do-naj-golyamoto-blagotvoritelno-sabitie-na-fondaciya-Za-Nashite-Deca-Vecher-na-dobrodetelite", "text": "Само три дни ни делят от най-голямото благотворително събитие на фондация „За нашите деца“ – Вечерта на добродетелите! Тази година то ще се състои на 7 октомври, в Sofia Event Center, Paradise Center, а началният час е 19.30. Каузата на събитието  е шанс за пълноценно развитие и щастливо детство за деца от 0 до 7 години.Ще насочим усилията си не само към деца в риск от раздяла от родното семейство и деца в приемни и осиновителни семейства, но и към тези, чиито потенциал и развитие са блокирани от невидими рискове като родителското отчуждение и бедността, както и социалната изолация. С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства. Патрон на юбилейното десето издание на Вечерта на добродетелите е вицепрезидентът на Република България г-жа Илияна Йотова.  Вече 10 години Вечер на добродетелите събира над 400 социално отговорни лидери от различни сфери на нашето общество. Те ще могат да се насладят на една много разнообразна и емоционална програма, която ще разкаже три истински истории с щастлив край на деца и техните семейства, подкрепени от фондацията. Сред участниците са Мариана Попова, балет Арабеск и детският хор на БНР. Водещи пък ще са прекрасната Йоана Буковска, младите актьори Дария Симеонова и Бойко Кръстанов, изключителният Стоян Алексиев, както и звездната двойка Дони и Нети.По традиция, част от Вечерта на добродетелите ще е и благотворително наддаване с водещ Игор Марковски. В него са включени ценни и атрактивни предмети и преживявания с висока емоционална стойност. Фондация “За Нашите Деца” вече 27 години успешно се справя със ситуации с висок риск за децата, които живеят в дом за деца, имат увреждане или с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може  да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства.  Повече за Вечерта на добродетелите може да научите ето.", "date": "2019.10.04", "title": "Три дни остават до най-голямото благотворително събитие на фондация „За Нашите Деца“ – Вечер на добродетелите"}
{"url": "https://www.novinite.bg/articles/180947/Majkite-ot-Sistemata-ni-ubiva-nastoyavat-i-za-disciplinarni-uvolneniya", "text": "Майките от \"Системата ни убива\" алармират за неспазване на Закона за личната помощ в няколко направления от страна на Дирекция \"Социално подпомагане\" в \"Красно село\". Те са чакали около 2 месеца социалните да посетят младежите и да направят оценка, за да им бъде осигурен асистент.Пред Bulgaria ON AIR протестиращата Вера Иванова обясни, че освен нейното дете, само от отдела в \"Красно село\" още 52-ма души са били лишени от асистен за август.\"Писна ми тези хора да си правят гавра с децата ми. Това е нетърпимо положение и трябва да спре. Обърнали сме се с отворено писмо към министър Петков. Искаме той лично да направи оценката. Тези деца с месеци стояха пред Народното събрание, той ги познава много добре и няма да го затрудни\", заяви тя.Майките настояват и за дисциплинарни уволнения.\"На нас ни омръзна! Във всяко решение, което се взима, се получава така, че човекът с увреждане е ощетен. Държавата, когато мисли за тези хора, те са на последно място\", коментира Нели Димитрова в \"България сутрин\".Майките са категорични, че трябва да се промени манталитета на социалните работници. В понеделник жените от \"Системата ни убива\" ще се срещнат с Агенцията за социално подпомагане.\"Нямаме право на отказ, всичко е на живот и смърт\", заяви Димитрова.", "date": "2019.10.04", "title": "Майките от \"Системата ни убива\"  настояват и за дисциплинарни уволнения"}
{"url": "https://www.novinite.bg/articles/180973/Cenata-na-svinskoto-u-nas-e-izkustveno-naduta", "text": "Прeдceдaтeлят нa Държaвнaтa кoмиcия пo cтoкoвитe бoрcи и тържищa Влaдимир Ивaнoв cпoдeли прeд \"Труд\", чe цeнaтa нa cвинcкoтo мeco у нac e изкуcтвeнo нaдутa oт фирмитe внocитeли. Дoкaтo нa мeждунaрoднитe бoрcи cтoйнocттa пaдa дo 1,44 дoлaрa зa килoгрaм, у нac тя cтигa 8,50 лeвa зa кг нa eдрo. Тaкa нa прaктикa внocнoтo мeco приcтигa c цeнa 5,50-6,50 лeвa зa килoгрaм, a oт рaзликaтa пeчeлят търгoвцитe. Внocитeлитe ce възпoлзвaт oт пaникaтa, cъздaдeнa пoкрaй cумaтoхaтa oкoлo aфрикaнcкaтa чумa пo cвинeтe и пoддържaт изкуcтвeнo виcoки цeни нa cвинcкoтo у нac. Ocнoвнитe кoличecтвa идвaт oт Бeлгия, Хoлaндия и Фрaнция. Oт гoдини бългaрcкoтo прoизвoдcтвo нe cтигa и ce нaлaгa внoc нa cвинcкo, кaктo зa кoнcумaция, тaкa и зa мecoпрeрaбoтвaтeлнитe цeхoвe, дoпълни Ивaнoв.", "date": "2019.10.04", "title": "Цената на свинското у нас е изкуствено надута"}
{"url": "https://www.novinite.bg/articles/180945/Prodaljava-protestat-na-medicinskite-sestri", "text": "\r\nВчера във Велико Търново управителният съвет и общото събрание на Националното сдружение на общинските болници заседава в Арбанаси. Една от темите, които управителите на общинските лечебници обсъждат е дали сдружението ще подкрепи националния протест, който се организира от Българската асоциация за професионални здравни грижи на 7-ми октомври. Вече втори ден Националното движение на общинските болници заседава в Арбанаси. Репортерът Мирела Дончева разговаря с управителя на карловската болница д-р Христо Пелев.\r\n\r\nКарловската болница е застрашена да остане без медицински сестри, след като колективни оставки подадоха от няколко отделения. Репортерът Станислава Христозова разговаря с протестиращите сестри, които са пред Многопрофилна болница за активно лечение \"Д-р Киро Попов\". Вижте във видеото.\r\n", "date": "2019.10.04", "title": "Продължава протестът на медицинските сестри"}
