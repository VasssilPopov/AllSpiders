{"url": "http://www.novinite.bg/articles/150035/Korneliya-Ninova-otide-v-NS-vapreki-lekarskata-zabrana", "text": "Лидерът на БСП Корнелия Нинова беше в Народното събрание, въпреки че не се е възстановила след пътния инцидент, който претърпя преди два дни. Тя призна, че гласуването на президентското вето върху промените в Закона за опазване на околната среда е много важно и затова си е позволила да наруши съвета на лекарите и да прекъсне отпуската си за малко, съобщава БНТ.Корнелия Нинова - лидер на БСП: Това е улица, в която се кара бавно. Там не може да се кара бързо. Колата пред нас спря внезапно без видима причина, няма светофар и ние спряхме след нея и изведнъж последва този силен удар отзад. Ние ударихме тази отпред. И това е - четири коли една в друга. Имам мозъчно сътресение и отзад на врата счупен шип. Две седмици ще отсъствам. Дойдох само заради ветото, защото е важно това гласуване и така от уважение към президента и се връщам в отпуск.", "date": "2017.09.14", "title": "Корнелия Нинова отиде в НС въпреки лекарската забрана"}
{"url": "http://www.novinite.bg/articles/149996/Krastovden-e-", "text": "На 14 септември Българската православна църква отбелязва Кръстовден. Празникът води началото си от времената на император Константин. В основата му е почитта към кръста, на който е разпънат Христос, съобщва НОВА.По традиция в нощта преди Кръстовден хиляди вярващи се събраха на Кръстова гора. Вярва се, че там има частица от Кръста Господен и всяка искрена молитва ще бъде чута. Вярва се също, че срещу Кръстовден всички молитви ще бъдат чути, че тази нощ Господ слиза на земята и изпълнява всяко искрено желание.Според традицията този ден бележи началото на есента. На Кръстовден имен ден празнуват: Кръстьо, Кръстина, Кръстил, Кръстила, Кръстилена, Кръстена, Кръстан, Кръстана. За нощта на изцелението – на живо от Кръстова гора. Край манастира \"Света Троица\" вярващите се събират с молитви за чудо и изцеление.   ", "date": "2017.09.14", "title": "Кръстовден е !"}
{"url": "http://www.novinite.bg/articles/150005/Otnovo-policejski-protest", "text": "Полицаи излизат на протест. Те искат по-високи заплати, нов закон за МВР и нови униформи, с които да работят, съобщава НОВА.Проблем в сектора е и остарялата материална база.Ако исканията на протестиращите не бъдат изпълнени до 5 януари 2018 година - денят, в който страната ни поема председателството на Европейския съюз, те се заричат да протестират ежедневно. ", "date": "2017.09.14", "title": "Отново полицейски протест"}
{"url": "http://www.novinite.bg/articles/150025/Izcyalo-novi-pravila-za-hraneneto-v-uchilishtata", "text": "Изцяло нови правила за храненето в училищата и детските градини готви държавата, разказва, НОВА. Какво ще ядат децата през новата учебна година и кои храни изцяло ще бъдат забранени? Преди дни официално беше забранена продажбата на напитките с добавена захар в училищата в Европа. Мярката дойде от самите производители – заради влошеното здраве на децата в ЕС. Едно от всеки три деца в ЕС е с наднормено тегло или затлъстяване, а половината деца имат кариеси и други проблеми със зъбите. У нас над 220 000 са българчета с килограми над нормата. В училищните бюфети задължително трябва да се продават - сандвичи, тестени закуски с млечна или зеленчукова плънка, млека, сезонни плодове и зеленчуци, както и натурални сокове и бутилирани води. А в менюто на училищния стол най-малко два пъти седмично трябва да има пълнозърнест хляб, плодове и зеленчуци, риба – веднъж седмично и да се готви почти без сол. Абсолютно забранени за децата са пържените храни, чипсове и снаксове, захарни и шоколадови изделия – без шоколад, сладкарски продукти с високо съдържание на мазнини и захар, супи, бульони и енергийни напитки.До края на годината обаче правилата за приготвяне и продажба на храните за най-малките стават по-строги.  ", "date": "2017.09.14", "title": "Изцяло нови правила за храненето в училищата"}
{"url": "http://www.novinite.bg/articles/150007/Dneven-horoskop-za-14-septemvri", "text": "\r\n\r\nЯсната комуникация е изключително важна за вас днес, особено в ранните часове. Дайте всичко от себе си да казвате точно това, което имате предвид, защото е силно вероятно да бъдете грешно разбрани. По-късно ще се притеснявате за въпроси, свързани с дома ви.\r\n\r\nНе се доверявайте на първите неща, които ви идват на ум днес. Запомнете, че винаги нещата са по-различни, а не такива каквито са на пръв поглед. По-късно вечерта ще се наложи да предприемете пътуване, което не сте планирали, за да се погрижите за нещо.\r\n\r\nВсичко ще се случва изключително бързо, така че бъдете подготвени. В началото на деня ще бъдете изпълнени с енергия, без значение къде се намирате и какво правите. Възползвайте се от това, защото не се случва често. По-късно ще се появят много нови ангажименти.\r\nПредставителите на останалите зодии могат да намерят дневния си хороскоп .\r\n", "date": "2017.09.14", "title": "Дневен хороскоп за 14 септември"}
{"url": "http://www.novinite.bg/articles/150050/18-drugi-darjavi-se-sastezavat-za-domakinstvoto-na-Evropejskata-agenciya-po-lekarstvata", "text": "Конкурираме се с 18 други държави за домакинството на Европейската агенция по лекарствата. Това стана ясно от думите на външния министър Екатерина Захариева по време на представянето на кандидатурата на София за домакин на агенцията пред посланиците от Европейския съюз, акредитирани у нас, информира ДАРИК. Преместването на агенцията, която е позиционирана в Лондон, се налага поради оттеглянето на Великобритания от Европейския съюз.Кметът на столицата Йорданка Фандъкова допълни, че София става все по-привлекателно и удобно място за живеене и работа и е първа сред европейските столици по нарастване на брутния вътрешен продукт на глава от населението. В заключение заместник-здравният министър Лидия Нейчева припомни, че страната ни покрива критериите за домакинство на агенцията напълно. Тя изтъкна пред посланиците предимствата на столицата ни по отношение на транспорта, достъпа до медицинска помощ, както и магазините, които работели и през почивните дни.", "date": "2017.09.14", "title": "18 други държави се състезават за домакинството на Европейската агенция по лекарствата"}
{"url": "http://www.novinite.bg/articles/150000/Obyavyavat-prisadite-na-trimata-sirijci-obvineni-v-terorizam", "text": "Тримата сирийци, изправени пред съда у нас заради тероризъм, ще получат присъда в четвъртък, информира НОВА.Те са обвинени за това, че през февруари 2016 година са опитали незаконно да преминат от България, през Турция за Сирия. А целта им била да се включат в редиците на бойците от ИДИЛ и \"Мюсюлмански братя\".В телефоните им били намерени снимки на терористи, както и мобилни съобщения, доказващи намеренията им. Едно от тях гласи: \"Идвам при теб и умирам преди теб\". ", "date": "2017.09.14", "title": "Обявяват присъдите на тримата сирийци, обвинени в тероризъм"}
{"url": "http://www.novinite.bg/articles/150049/Solena-globa-za-karane-v-avarijnata-na-magistralata", "text": "Отнемане на книжката за 3 месеца и 1 000 лева глоба за каране в аварийната лента на магистралата. Новите наказания влизат в сила, след като депутатите гласуваха промените в Закона за движение по пътищата.Предложението беше направено от БСП.Народните представители защитиха предложението си, като дори дадоха за пример инциденти, излъчвани в телевизионни репортажи.Отнемането на книжката беше прието със 133 гласа „за” и само 1 „против” на второ четене.Промените влизат в сила веднага щом бъдат обнародвани в Държавен вестник. ", "date": "2017.09.14", "title": "Солена глоба за каране в аварийната на магистралата"}
{"url": "http://www.novinite.bg/articles/150037/Otvlechen-iznasilen-i-prebit-maj-ot-Burgas", "text": "За случай на изключително агресивно отвличане на 30-годишен мъж от Бургас, съобщи Окръжна прокуратура. Той преживял кошмара след запознанство и любов по интернет с наркоманка от Сливен. Дияна Куртева, на същата възраст, го примамила в града по време на неговата лятна почивка в България, информира ДАРИК. На 10 септември потърпевшият подал сигнал в полицията в Бургас, че бил отвлечен в града, държан против волята си в незнайно място, където бил пребит жестоко. По случая веднага започнала работа и не след дълго станало ясно, че той лъже и укрива факти и обстоятелства. Апелативният прокурор Любомир Петров разясни подробностите: „Тридесетгодишният бургазлия в началото на тази година се запознал с 30- годишната Дияна. Контактували. Той е шофьор на ТИР в Германия. В края на август се срещнали в Бургас. Преди това той няколко пъти й е превеждал пари. Тук също похарчили много голяма сума, около 2 000 лева, по магазини и ресторанти и на 8- ми, в петък вечерта, отишъл при нея, в Сливен. В къща, която тя му посочила“ В къщата в сливенския квартал Комлука влюбеният мъж се скарал жестоко с Дияна Куртева по повод, който все още не е уточнен. В разгара на спора в стаята влезли двама мъже с маски, които го съборили на земята, вързали го със свински опашки и започнали да го бият с ритници и юмруци. Единият е Станислав Стоянов, на 32 години от Сливен, криминално проявен, задържан заедно с жената. Тя е наркоманка, регистрирана в полицията. Показала е особено жестокост при боя: „Буквално няма здраво място по тялото. С него са извършвани и сексуални извращения. Няма да кажем какви са, заради запазване на неговото достойнство. Заплашван е за рязане на пръсти с лозарска ножица и с набиване на кол. Взели са му двете банкови карти, принудили го да им каже кодовете и се опитали с онлайн банкиране да преведат пари от негови сметки в тяхна. Не успели. Накрая взели двете карти, двата му мобилни телефона и сумата от 200 лева, която била у него. Сложили му маска, поставили го в багажника на неговия автомобил, извели го извън Сливен, в местността „Карандила“ и му казали да изчака известно време, докато се отдалечат. Той се върнал в Бургас и подал този сигнал.“ Престъплението е разкрито за по-малко от 72 часа от криминалистите в Сливен и Бургас. Арестуван е трети мъж, на 24 години, от Сливен, за когото засега от прокуратурата отказаха информация. Най-общо за него се знае, че е съпричастен с къщата, в която похитителите изтезавали жертвата. Прокурор Петров призова жертвите на насилие да не лъжат разследващите: „Казал е, че бил отвлечен в Бургас. А той съвсем доброволно е отишъл в Сливен и влязъл в къщата, където са станали тези действия. Противозаконното лишаване от свобода много прилича на отвличане, като знаем и какви са последствията в случая – маски, „свински опашки“, ножици и така нататък. Но, не е бил отвлечен в Бургас, а сам е влязъл в този апартамент в Сливен. Очевидно е, че те са го чакали и е била подготвена работа.“ Пострадалият бургазлия показвал благосъстояние и не пестил пари за жената, с която се запознал по интернет. Неговото име е в тайна по обясними причини. Насилниците не са от малцинствата, беше уточнено на пресконференцията.", "date": "2017.09.14", "title": "Отвлечен, изнасилен и пребит мъж от Бургас"}
{"url": "http://www.novinite.bg/articles/149998/Zemetresenie-kraj-Sofiya", "text": "Трус в района на Перник. Силата му е 3,5 по Рихтер, съобщава НОВА.Той е бил регистриран в 4:53 часа, а епицентърът му е на около 25 километра югозападно от София. Земетресението е било на дълбочина от 15 километра и е усетено в столицата и в Перник, поясниха от БАН. Засега няма информация за щети.  ", "date": "2017.09.14", "title": "Земетресение край София"}
{"url": "http://www.novinite.bg/articles/150052/Izzeha-blizo-26-tona-treva-do-grackata-granica", "text": "\r\nБлизо 2.6 тона трева намериха петрички полицаи в близост до границата с Гърция. Количествата са открити в две отделни \"ниви\", намиращи се в землищата на две села.\r\nВ хода на специализирана полицейска операция, проведена на 13 септември, граничен патрулен наряд от ГПУ-Златарево открил в землището на село Драгуш, община Петрич 228 растения с вид на канабис. Резултатът от наркотеста на пробата от зелената тревиста маса, с общо тегло 1 596 кг потвърдила, че растителността е канабис.\r\nПри друга проверка вчера в землището на село Крънджилица, община Петрич, на територията на държавния горски фонд са открити още 132 корена зелени насаждения, общо 990 кг., реагирали положително на канабис. След направения оглед, тревистата маса е унищожена.За случая е уведомен дежурен прокурор от РП-Петрич. По двата случая в ГПУ- Златарево са образувани досъдебни производства по чл. 354в, ал. 1 от НК.\r\n ", "date": "2017.09.14", "title": "Иззеха близо 2.6 тона трева до гръцката граница"}
{"url": "http://www.novinite.bg/articles/150017/Stojcho-Mladenov-izgleda-na-jivo-izstrelvane-na-raketa-v-kosmosa", "text": "\r\nБившият треньор и футболист на ЦСКА Стойчо Младенов и помощниците му в казахстанския Кайсар Анатоли Нанков и Тодор Янчев бяха сред поканените важни личности на изстрелването на ракетата Союз МС-06 на космодрума в Байконур. Апаратът се скачи с МКС, а екипажът ще има петмесечна мисия. Младенов и другите двама българи гледаха събитието от 2 км, а компания им правеше целия отбор на Кайсар, пише \r\nСтойчо остана изключително впечатлен от видяното и заяви пред \"Труд\", че ще го помни цял живот. Триото разгледа и музея и остана поласкано от българските експонати. В родния кът имало снимка на Тодор Живков с Леонид Брежнев, както и брой на \"Народна младеж\".\r\nТошко Янчев пък останал изумен от простата обстановка в къщата на първия космонавт Юрий Гагарин, в която е живял, докато се готви за полета си. \"Беше по-семпла от нашите бунгала на Панчарево, когато бяхме в ЦСКА\", коментира Тошко.\r\n", "date": "2017.09.14", "title": "Стойчо Младенов изгледа на живо изстрелване на ракета в космоса"}
{"url": "http://www.novinite.bg/articles/150018/Tlasti-honorari-za-Golovkin-i-Alvares-za-boya-im-vav-Vegas", "text": "Станаха известни хонорарите на участниците в главния мач на боксовата гала на 16 септември в Лас Вегас, в който един срещу друг ще се изправят световния шампион на WBA, IBO, WBO и IBF в средна категория Генадий Головкин (36-0, 33 КО) и мексиканеца Сол “Канело” Алварес (49-1-1, 34 КО), пишеПо информация на The Telegraph двамата бойци ще получат гарантирани хонорари в размер на 15 млн. долара, които се явяват рекордни за тях. Това без да се отчитат приходите от продажби на PPV.Според очакванията на шефа на Golden Boy Promotions Оскар де ла Оя, който организира събитието, боят ще събере около 1,5 млн. PPV, което се равнява на около 100 млн. долара. 60% от тази сума ще бъде разделена между Головкин и Алварес. Трябва да се отбележи, че лъвският пай от приходите от PРV продажби се дължи на Алварес, въпреки статута му на аутсайдер.Освен това боксьорите ще получат и процент от приходите от продажбата на билети, като преди две седмици сумата възлизаше на 30 млн. долара.", "date": "2017.09.14", "title": "Тлъсти хонорари за Головкин и Алварес за боя им във Вегас"}
{"url": "http://www.novinite.bg/articles/150019/Recital-na-Kejn-i-greshka-na-sadiya-ubiha-Dortmund-na-Uembli", "text": "Тотнъм тръгна ударно в Шампионската лига, след като надви Борусия (Дортмунд) с 3:1 на \"Уембли\" в мач от група \"Н\". Героят за домакините бе голямата звезда Хари Кейн, който отбеляза два гола във вратата на гостите и добави асистенция, за да гарантира успеха на \"шпорите\". Така англичанинът вече има 29 гола в 27 мача за календарната година, което говори достатъчно за неговите качества. Андрий Ярмоленко реализира за Дортмунд, но не успя да помогне на \"жълтите\" да надвият коравите домакини. SPORTA.BG проследи мача на живо - вижте всичко по-интересно Гостите бяха жестоко ощетени през втората част. При 2:1 за Тотнъм страничният рефер вдигна засада за гол на Обамеянг, която не съществуваше и Борусия трябваше да изравни. В края на мача пък Вертонген остави домакините с човек по-малко, след като изкара червен картон, пише Иначе мачът започна вихрено и още в 4-ата минута Хьон-Мин Сон подлуди домакинските привърженици със своето попадение. Кейн спечели топката в центъра и пусна дълго извеждащо подаване за корееца, който излъга бранител на Дортмунд и прониза мрежата на Роман Бюрки с мощен шут в близкия ъгъл. Отговорът на възпитаниците на Петер Бош обаче не закъсня. В 11-ата минута Ярмоленко получи топката на границата на наказателното поле и оттам я изстреля технично в далечния ъгъл на Юго Лорис. Французинът се разтегна максимално, но ударът бе неспасяем и украинецът възстанови паритета на \"Уембли\".Лудият трилър обаче продължи и в 13-ата минута Кейн поведе отново \"шпорите\" напред. Той спечели висока топка в центъра на терена и със спринт стигна до наказателното поле на Борусия, където показа хладнокръвие и матира Бюрки с бомбен изстрел. Второто полувреме започна ударно за Дортмунд. \"Жълтите\" се впуснаха в атака в търсене на изравнителния гол и той дойде след хубаво центриране на Махмуд Дахуд и удар от воле на Обамеянг. Страничният рефер обаче не зачете гола заради съмнения за засада. Габонецът обаче не бе зад бранителите на Тотнъм и гостите бяха жестоко ощетени.От това се възползва Хари Кейн, който реализира отново за 3:1 в 60-ата минута. Английският национал получи пас в пеналта от Ериксен и с премерен удар по земя прати топката в далечния ъгъл на вратата на Дортмунд. Борусия опита всичко до края, но Юго Лорис бе непоклатим, отразявайки удар отблизо на Обамеянг.В добавеното от съдията време Ян Вертонген получи втори жълт картон и бе изгонен за удар без топка срещу Марио Гьотце. Това обаче не провали хубавата вечер за Маурисио Почетино и неговите футболисти, които тръгнаха с 3 точки в тазгодишната Шампионска лига.", "date": "2017.09.14", "title": "Рецитал на Кейн и грешка на съдия убиха Дортмунд на \"Уембли\""}
{"url": "http://www.novinite.bg/articles/150020/Sesil-Karatancheva-zapochna-s-uspeh-v-Las-Vegas", "text": "Сесил Каратанчева се класира за втория кръг на тенис турнира на твърди кортове в Лас Вегас с награден фонд 60 хиляди долара, предаде БГНЕС. Поставената под №7 в схемата българка победи представителката на домакините Ашли Кратцер с 6-4, 6-3 за 87 минути игра, информира бТВ.С победата Каратанчева си осигури 8 точки за световната ранглиста и 911 долара.За втория кръг се класира и друга българка Елица Костова, която спечели категорична победа над белгийката Ан Софи Месташ с 6-2, 6-2.  ", "date": "2017.09.14", "title": "Сесил Каратанчева започна с успех в Лас Вегас"}
{"url": "http://www.novinite.bg/articles/150021/Ludogorec-gostuva-v-Istanbul-na-starta-na-Liga-Evropa", "text": "Българският шампион \"Лудогорец\" гостува на турския Истанбул \"Башакшехир\" на ст. \"Фатих Терим\" с начален час 20:00 в първия си мач от тазгодишното издание на Лига Европа. Двубоят е от група \"C\", а това е второ участие за \"орлите\" в престижния евротурнир.Тимът продължи към груповата фаза след като беше отстранен от предварителните кръгове на Шампионската лига от израелският \"Апоел\" Беер Шева. На плейофите за Лига Европа играчите на Димитър Димитров се справиха с лекота с литовския \"Судува\".Противникът на \"Лудогорец\" тази вечер може на пръв поглед да изглежда непознат отбор, но в състава му личат имената на играчи като Емануел Адебайор, Елжеро Елиа, Гьокхан Инлер, Гаел Клиши и бившия защитник на шампиона на България Жуниор Кайсара.Димитър Димитров няма да разчита на крилото Върджил Мисиджан, който не попадна в групата на отбора. Очаква се в атака този път да бъде даден шанс още от първата минута на румънския голмайстор Клаудиу Кешеру.През уикенда Истанбул \"Башакшехир\" победи турския гранд \"Фенербахче\". \"Лудогорец\" от своя страна разгроми най-стария столичен тим \"Славия\" с 4:0.При първото си участие в груповата фаза на Лига Европа през сезон 2013/2014 разградчани не допуснаха нито една загуба и се класираха за директните елиминации, където по-късно бяха елиминирани от \"Валенсия\".  Същевременно каналите на bTV Media Group ще ви предложат четири не по-малко интригуващи сблъсъка на старта на надпреварата.  От 20:00 ч. по bTV Action ще може да гледате \"Аталанта\" - \"Евертън\". В 22:05 ч. пък започва \"Херта\" - \"Атлетик\" Билбао. От 20:00 ч. по RING ще можете да наблюдавате \"Аустрия\" Виена - \"Милан\", а от 22:05 ч. \"Витес\" - \"Лацио\".", "date": "2017.09.14", "title": "\"Лудогорец\" гостува в Истанбул на старта на Лига Европа"}
{"url": "http://www.novinite.bg/articles/150042/Bobi-Mihajlov-otgovori-na-kriticite", "text": "\r\nПрезидентът на БФС Борислав Михайлов отговори на критиките за формата на българското първенство и винаги актуалното след всеки кръг недоволство от съдиите. В последните седмици глас срещу реферите надигнаха от бившия клуб на легендарния вратар Левски, като обвиниха БФС в толериране на Лудогорец.\r\n\"Първо, този формат беше разискван на най-широка основа. Присъстваха и представители на всички отбори от \"А\" и \"Б\" група. Всички клубове от \"А\" и \"Б\" група гласуваха собственоръчно, че са съгласни с този формат.\r\nТака че хората, които непрекъснато се оплакват в България го правят, за да защитят слабите си резултати. Според мен форматът е изключително успешен.\r\nВ нито една държава няма идеално съдийство. Дори и в мачовете от Шампионската лига се допускат грешки от топ съдиите в Европа. Аз съм дълго време президент и винаги съдийството е било злободневна тема, но аз го гледам по-друг начин - в България всички са свикнали да се оплакват от съдийството, когато не им върви играта или не се получават резултатите. Но когато съдията е \"сбъркал\" в тяхна полза, никой не се оплаква. Абсолютно несериозно е твърдението, че БФС помага на Лудогорец. Винаги, когато в България някой отбор стане шампион, това се случва с ЦСКА, Левски и Литекс, след това съм чувал, че БФС било \"червено\", след това \"синьо\" и \"оранжево\", а сега едва ли не \"зелено\".\r\nРезултатите на терена показват всеки клуб как се развива и какви са му възможностите\", казва Михайлов пред Блиц.\r\n", "date": "2017.09.14", "title": "Боби Михайлов отговори на критиците"}
{"url": "http://www.novinite.bg/articles/150043/Sarbiya-razplaka-Italiya-i-e-na-polufinal-na-Evrobasket", "text": "\r\nСърбия и Русия ще определят единия финалист на Евробаскет 2017. Сърбите се наложиха над Италия в последен мач от четвъртфиналите, с 83-67. Това е трети полуфинал за Сърбия, откакто страната е самостоятелна държава, след 2009-та и 2015-та. През 2009-та те завършиха втори, а на миналото европейско си тръгнаха с бронза.\r\nДвубоят стартира по-добре за италианците, които взеха няколко точки ранен аванс и го поддържаха почти до края на първата част. Чак във финалните й секунди Драган Милисавлевич от наказателната линия успя да обърне нещата в полза на Сърбия. Италианците бяха вкарали и четири тройки в първите 10 минути, срещу нито една за противника им.\r\nИ без тройките обаче сърбите доминираха във втория период, а първата точна стрелба от далеч - на Владимир Лучич - им донесе преднина от цели 8 точки три минути преди почивката. Още една от Милан Мачван вече за първи път направи разликата двуцифрена.\r\nБитката продължи в същия дух и в третата четвърт, като Сърбия водеше с десетина точки през цялото време. След като наниза 7 тройки през първото полувреме, през второто Италия загуби мерника и остана без нито една чак до средата на последната част.\r\nДвойно повече борби и наказателни удари се оказаха силата на Сърбия, стигнала поредната си цел - да е в битката за медалите.\r\nБогдан Богданович, подкрепян бурно от публиката в Истанбул, завърши с 22 точки, шест борби и 4 асистенции. Доскорошните му треньор и съотборници във Фенербахче - Желко Обрадович, Никола Калинич, Джеймс Нъналии нашият Йордан Минчев, също гледаха в залата. За Италия Марко Белинели отбеляза 18, а друг играч на Фенербахче - Луиджи Датоме - добави 15.\r\n", "date": "2017.09.14", "title": "Сърбия разплака Италия и е на полуфинал на Евробаскет"}
{"url": "http://www.novinite.bg/articles/150027/Izklyuchitelnite-kachestva-na-cherveno-cveklo", "text": "Червеното цвекло е изключителен по своите качества зеленчук, използван още от Хипократ за лечение на редица заболявания. Но това е един от най-пренебрегваните от българите зеленчук, въпреки че е сред храните с изключително значение за поддържането на здравето.Сега е сезонът на червеното цвекло и то може да се намери в изобилие на пазара, информира ДАРИК. Похапвайки червено цвекло, любителите на здравословното хранене се зареждат с минералните соли на калий, магнезий, желязо, мед, цинк. То е богато на йод и има впечатляващото количество фибри.Червеното цвекло е безценин източник на здраве и сила. Установено е, че там, където населението консумира големи количества червено цвекло, раковите заболявания са много по-малко. Сокът от цвекло, особено смесен с равни части сок от моркови и ряпа, помага при анемии, подобрява обмяната на веществата и укрепва организма.Смесен с мед, сокът от цвекло се прилага при високо кръвно налягане и като успокояващо средство. Намалява и риска от сърдечно-съдови заболявания.Сравнително високото му съдържание на йод и магнезий го прави подходяща храна за възрастни и болни от атеросклероза.", "date": "2017.09.14", "title": "Изключителните качества на червено цвекло"}
{"url": "http://www.novinite.bg/articles/150029/Na-37-godini-pochina-naj-vazrastnata-panda", "text": "Най-старата панда в плен в света умря на 37-годишна възраст в Китай, предаде Франс прес. Възрастта ѝ се равнява на повече от 100 години при хората, поясниха гледачите й, информира ДАРИК. Женската панда Баси е живяла далеч по-дълго от посестримите си - средната продължителност на живота на пандите е около 20 години. Екземплярите в плен обаче могат да доживеят до по-голяма възраст.Баси бе знаменитост в Китай, където рождените ѝ дни бяха чествани с пищност и веселие пред телевизионните камери. Поднасян ѝ бе сладкиш, съобразен с размерите ѝ. Днес държавната телевизия ѝ посвети репортаж, излъчен директно от обитавания доскоро от нея зоопарк в Югоизточен Китай. Там в нейна чест бе организирана специална погребална церемония.\"С голяма скръб съобщаваме, че пандата Баси, която бе посланик на приятелството в Китай и чужбина, почина на 13 септември 2017 г. на 37-годишна възраст\", оповестиха от Центъра за изследвания върху гигантските панди във Фучжоу в провинция Фуцзян.Баси е родена в природата, но докато била в съвсем млада възраст, ѝ била оказана помощ, след като паднала в река в Югозападен Китай. Оттогава живеела в плен. През 1987 година е предоставена за 6 месеца на зоопарка в Сан Диего, САЩ. Останали са по-малко от 2000 панди в природата, които са застрашени от драстичното ограничаване на хабитата им през последния половин век. ", "date": "2017.09.14", "title": "На 37 години почина най - възрастната панда"}
{"url": "http://www.novinite.bg/articles/149997/Uraganat-Irma-vze-80-jertvi", "text": "Тежка равносметка след  преминаването на урагана \"Ирма\". Общият брой на жертвите по пътя на стихията е вече над 80. Осем души са загинали в старчески дом в американския град Холивуд, щата Флорида, съобщава НОВА.Заради урагана там беше прекъснато електрозахранването, а смъртта на възрастните хора е настъпила заради неработещи климатици.По случая е започнало криминално разследване. 10 милиона души са все още без ток в щатите Флорида, Джорджия, Северна и Южна Каролина. ", "date": "2017.09.14", "title": "Ураганът ''Ирма\" взе 80 жертви"}
{"url": "http://www.novinite.bg/articles/150003/SASht-se-opasyavat-ot-vrazkata-mejdu-Kasperski-i-ruskoto-razuznavane", "text": "Американското министерство на вътрешната сигурност нареди на всички правителствени институции да премахнат руския антивирусен софтуер \"Касперски\", съобщава НОВА.Властите в Съединените щати се опасяват от връзките между служители на \"Касперски\" и руското разузнаване.От базираната в Москва компания отричат да са свързани с правителствени служби.Обвиненията в шпионаж от страна на Русия обаче накараха много търговци в Съединените щати да изтеглят продуктите на \"Касперски\".  ", "date": "2017.09.14", "title": "САЩ се опасяват от връзката между  \"Касперски\" и руското разузнаване"}
{"url": "http://www.novinite.bg/articles/150008/Beliyat-dom-poiska-uvolnenie-na-sportna-jurnalistka", "text": "\r\nПрессекретарката на Белия дом Сара Сандърс настоя за уволнението на телевизионната спортна репортерка, която по-рано тази седмица нарече Тръмп \"поддръжник на идеята за превъзходство на бялата раса\". Става дума за журналистката от ESPN Джамел Хил, която тази седмица публикува в личния си акаунт в Twitter серия от критики към американския президент, предаде БГНЕС. В тях тя определи държавния глава на САЩ като \"най-невежия, отвратителен президент\" и \"поддръжник на идеята за превъзходство на бялата раса\", който се е заобиколил от себеподобни (расисти - бел.авт.).\r\nНападките на Хил не са първата негативна реакция в отговор на противоречивото държание на Тръмп по време на расистките сблъсъци в Шарлотсвил, Вирджиния преди месец. Сандърс обаче заяви, че забележките на репортерката са \"абсолютно възмутителни\" и че \"определено са обида, която е достатъчна за уволнение от ESPN\".\r\n", "date": "2017.09.14", "title": "Белият дом поиска уволнение на спортна журналистка"}
{"url": "http://www.novinite.bg/articles/150023/Severna-Koreya-zaplashva-da-prevarne-SASht-v-pepel-i-mrak", "text": "Севернокорейска държавна агенция заплаши да използва ядрени оръжия, за да \"потопи\" Япония и да превърне САЩ в \"пепел и мрак\", заради подкрепата им за санкциите срещу Пхенян, пише Reuters, цитирано от НОВА.В понеделник Съветът за сигурност на ООН единодушно прие резолюция за нови санкции срещу Северна Корея заради шестия й и най-мощен ядрен опит, припомня БТА.Корейската комисия за мир в Азиатско-тихоокеанския регион, която е натоварена с външните връзки и пропагандата на Пхенян, призова също за разпускането на Съвета за сигурност на ООН, който тя нарече \"инструмент на злото\", съставен от \"подкупни\" страни, действащи по заповед на САЩ.\"Четирите острова на архипелага трябва да бъдат потопени в морето от атомната бомба на Северна Корея”, се казва в декларацията на комисията, разпространена от официалната агенция КЦТА.\"Япония вече няма нужда да съществува близо до нас\", добавя севернокорейската комисия, която отправя заплахи и срещу Вашингтон.\"Нека превърнем континенталната част на САЩ в пепел и мрак, като мобилизираме всички средства за ответен удар, които бяха подготвени досега\", се казва още в декларацията.  ", "date": "2017.09.14", "title": "Северна Корея заплашва да превърне САЩ в \"пепел и мрак\""}
{"url": "http://www.novinite.bg/articles/150026/NASA-sazdava-odeyalo-za-kosmicheski-bokluk", "text": "НАСА ще реализира съвместен проект за създаване на одеяло с площ около 10 квадратни метра, с което ще се събира космическия боклук, съобщава сайтът Лента, информира ДАРИК.   Американското космическо ведомство е влязло в партньорство с компанията \"Аероспейс корпорейшън\", специализирана в разработката на свръхтънки космически апарати. Предполага се, че космическите \"одеяла\" ще са с дебелина равна на половината от човешки косъм.   Тя ще позволи да бъдат изведени в орбита няколко десетки или стотици събирачи на космически боклук. Всяко одеяло ще обгръща обломките и ще ги насочва към плътните слоеве на атмосферата, където ще изгаря заедно с тях.   По този начин ще могат да бъдат почистени най-замърсените участъци на космическото пространство, които изобилстват от частици, които не могат да бъдат събрани по друг начин.Всяко одеяло ще бъде оборудвано със слънчеви батерии и малък резервоар за гориво.", "date": "2017.09.14", "title": "НАСА създава одеяло за космически боклук"}
{"url": "http://www.novinite.bg/articles/150028/Strategicheskoto-voenno-uchenie-v-Rusiya-i-Belarus", "text": "На териториите на Русия и Беларус започна стратегическото военно учение \"Запад - 2017\". В маневрите участват повече от 12 хиляди военнослужещи, то се провежда на три полигона в Русия и на шест в Беларус, информира БНТ.Ще се тренират общите умения за защита на границата, за защита и охрана на военни обекти, както и за справяне с незаконни военни групировки. Основната цел на учението е да се подобри оперативната съвместимост между щабовете от различни нива, взаимодействието между перспективните системи за управление на войските и оръжията, както и командирите да получат чисто практически умения във военното планиране и управлението на войските в условията на съвременните въоръжени конфликти.Редица съседни държави изразиха безпокойство от мащабното учение, но Москва изтъква, че то има изцяло отбранителен характер и не е насочено срещу конкретна държави или групи страни. ", "date": "2017.09.14", "title": "Стратегическото военно учение в Русия и Беларус"}
{"url": "http://www.novinite.bg/articles/150031/Tramp-izbuhna-sreshtu-Klintan", "text": "Президентът на САЩ Доналд Тръмп възобнови в Туитър своя конфликт със съперничката си на президентските избори през ноември миналата година Хилари Клинтън, предаде Асошиейтед прес. \"Непочтената Хилари Клинтън обвинява всеки и всяко нещо, но не и себе си, за своята изборна загуба\", написа Тръмп. \"Тя загуби дебатите и посоката!\", добави той по неин адрес, информира ДАРИК.Тръмп написа този коментар в момент, когато Хилари Клинтън рекламира по медии новата си книга \"Какво се случи\", в която прави равносметка на президентските избори през ноември и загубата си. Тя пише, че поема отговорност за всички грешки по време на кампанията. \"Окаяниците\" отново са тук, за да преследват Хилари. Те изразиха своите чувства шумно и ясно\", написа още Тръмп в Туитър. На предизборна проява миналата година Хилари Клинтън каза, че половината от привържениците на нейния съперник са в \"групата на окаяниците\".В заключение Тръмп написа: \"Тя похарчи големи пари, но, в крайна сметка, не й се получи!\".", "date": "2017.09.14", "title": "Тръмп избухна срещу Клинтън"}
{"url": "http://www.novinite.bg/articles/150038/Ispaniya-prizova-700-sadii-na-razpit", "text": "Испанската прокуратура призова за разпит кметовете на над 700 големи общини, които подкрепиха провеждането на референдум за независимост на Kаталуния. Ако не се явят, градоначалниците ще бъдат арестувани, информира НОВА.Официални представители, които се включват в подготовката на допитването ще отговарят за гражданско неподчинение, злоупотреба с обществено положение и обществени средства, се казва в писмо на испанския главен прокурор.Поддръжниците на каталунската независимост заявиха, че допитването ще се състои на 1 октомври, въпреки че конституционният съд преустанови процедурата за референдума. ", "date": "2017.09.14", "title": "Испания призова 700 съдии на разпит"}
{"url": "http://www.novinite.bg/articles/150032/Zaginali-pri-pojar-v-religiozno-uchilishte-v-Kuala-Lumpur", "text": "Най-малко 25 души, повечето от които – младежи, загинаха при пожар, избухнал в пансиона на религиозно ислямско училище в малайзийската столица Куала Лумпур, информира ДАРИК.Сигналът за пожара е постъпил малко след 5:30 ч. тази сутрин, се посочва в съобщение на противопожарната служба.Огънят избухнал в спалните помещения на най-горния етаж на триетажната сграда. 23-ма ученици и двама служители в училището са загинали в пожара.Според свидетели те са молели за помощ през затворените с решетки прозорци.Седем пострадали са откарани в болница.Спасителните работи на мястото на инцидента продължават", "date": "2017.09.14", "title": "Загинали при пожар в религиозно училище в Куала Лумпур"}
{"url": "http://www.novinite.bg/articles/150041/Kubrat-prati-strela-kam-Djoshua-i-obyasni-che-pochva-yaki-sparingi", "text": "Кубрат Пулев не вижда проблем или опасност от факта, че бившият европейски шампион Роберт Хелениус ще е един от спаринг партньорите на Антъни Джошуа по време на подготовката му за мача с българина на 28 октомври в Кардиф. Шведският боксьор, известен с прякора “Скандинавския кошмар”, бе съотборник на Кобрата в “Зауерланд”, но в края на октомври 2013 година се раздели с германската промоутърска компания, информираВисокият точно 2 метра 33-годишен Роберт Хелениус, който има и финландско гражданство, е с баланс 25-1, като 16 от победите му са с нокаут. Шведът записа първа загуба в кариерата си през април 2016 година, след като беше нокаутиран в шестия рунд в елиминаторен двубой на WBC от коравия френски здравеняк Йоан Дюопа. Победата осигури на Дюопа вакантната “ сребърна “ титла на WBC в тежка категория.“Нямам нищо против Хелениус да помага на Джошуа. Надявам се да му свърши работа”, заяви Кубрат Пулев в интервю за “Тема Спорт”.Кобрата вече има яснота по въпроса с кого ще тренира до мача за световните титли на WBA, IBF и IBO. “Добри спаринг партньори ще имам. Двама вече са ясни и започвам и аз да правя спаринги. Сигурен съм, че ще се подготвя максимално добре и това ще си проличи след месец и половина”, добави Пулев.Българинът не скри разочарованието си от скандала с билетите, но в същото време бе категоричен, че подобни игрички не могат да му повлияят.“Яд ме е, защото много хора искат да си купят билети и не могат. Когато има цел и си заслужава, българите сме заедно и сме задружни. Сега си заслужава, а не ни позволяват да сме заедно. Това ограничение трябва да падне, но не знам дали ще останат билети дотогава. Това обаче по никакъв начин не ми влияе. Аз се концентрирам върху подготовката. Просто е жалко. Честно казано, мислех, че този път няма да ги има тези неща, но ето, че историята с Кличко се повтаря по някакъв начин”, каза още Кубрат Пулев.", "date": "2017.09.14", "title": "Кубрат прати стрела към Джошуа и обясни, че почва яки спаринги"}
{"url": "http://www.novinite.bg/articles/150039/Elif-Shafak-Turciya-se-prevarna-v-ogromen-zatvor", "text": "Хиляди бяха хвърлени в турските затвори, защото били обидили президента. Задминахме дори мрачните рекорди на Китай, казва в интервю за ДВ известната писателка Елиф Шафак. Но апелира към Запада да не изолира Турция, пише ДАРИК. Елиф Шафак: В целия дебат за Турция аз правя разлика между турското правителство и турския народ. Безспорно от няколко години насам турското правителство действа все по-авторитарно. Макар и да дойде на власт след избори, то съсипва демокрацията, подкопава правовата държавност и свободата на печата. В същото време зная, че в Турция съществува и гражданско общество. Има много отворени към света, прогресивни хора. Те са изпреварили своето правителство, но техният глас не се чува в международните медии. Не бива да допускаме гласът на народа да бъде заглушаван. И не бива да губим контакт с гражданското общество. За много политици това е едно огромно предизвикателство. Елиф Шафак: Турция е голяма и важна страна, сложна и многопластова. Активните граждани и неправителствените организации в Европа - като „Амнести интернешънъл“ или международния ПЕН-клуб - упражняват натиск над европейските лидери да говорят повече за ситуацията около човешките права, за посегателствата срещу демокрацията и за свободата на мненията и печата в Турция. Междувременно Турция се превърна в един от най-големите затвори за журналисти, задминавайки дори мрачните рекорди на Китай. Ситуацията в момента е такава, че много хора губят работата си, включително и хиляди висшисти – само защото са подписали някаква петиция за мир. Докато ние с Вас си говорим тук, в Турция се провеждат гладни стачки. Списъкът е дълъг. Демократите в Турция са деморализирани. Затова трябва да се концентрираме над гражданското общество. Елиф Шафак: Разбира се! Мисля, че нашият глас би трябвало да се чува по-силно. Защо да няма по-интензивен диалог между гражданските общества в Германия и в Турция? Много организации в Турция подкрепят журналисти, карикатуристи, писатели или хора от малцинствата. Всички те се нуждаят от съдействие и трябва да знаят, че светът се интересува от тях и че не са сами. Трансграничният глобален диалог е изключително важно нещо. За мен той е по-важен от това, което се разиграва между политиците в Германия и политиците в Турция в момента. Защото животът на обикновените хора е по-важен. Елиф Шафак: Искам да подчертая следното: колкото по-дълго Ердоган и неговата Партия на справедливостта и развитието (ПСР) са на власт, толкова по-авторитарни стават те. Хиляди хора бяха хвърлени в затвора, защото били обидили президента. Достатъчен е само един критичен коментар във Фейсбук или шеговит пост в Туитър, за да се окажеш зад решетките. В една демократична държава хората трябва да могат да критикуват своя президент. И много ме боли, когато гледам колко разединена е Турция днес. Хората могат да имат най-различни възгледи за света, което обаче не би трябвало да им пречи да споделят общите демократични ценности и да се уважават взаимно. Точно това обаче не се случва. А управляващата партия в Турция се държи така, сякаш представлява само половината от турското население. А другата половина? Съвсем ясно е, че в най-новата история на страната именно Ердоган е политикът, който най-силно разединява Турция. Той разделя  обществото на \"ние\" и \"те\". Независимо от всичко Европа не бива да изолира Турция. От изолационизма печелят винаги само онези, които и бездруго искат да изолират своята страна. Много от тях са националисти или ислямисти. Изолирането на цяла държава или на цяло едно общество не решава проблемите. Убедена съм, че трябва съвсем открито да критикуваме нашето правителство и че авторитаризмът е неприемлив, казва в заключение Елиф Шафак.", "date": "2017.09.14", "title": "Елиф Шафак: Турция се превърна в огромен затвор"}
{"url": "http://www.novinite.bg/articles/150040/Chlenovete-na-NATO-sami-reshavat-kakvo-oborudvane-da-kupuvat", "text": "Членките на НАТО сами решават какво оборудване да купуват. Това заяви генералният секретар на алианса Йенс Столтенберг във връзка със споразумението на Турция с Русия за покупка на руски ракетни отбранителни системи С-400, съобщава електронното издание на в. \"Хюриет\", информира БНТ.\"С какъв вид оборудване ще се сдобият зависи от всеки от съюзниците. Това е национално решение на Турция\", коментира той пред агенция Спутник.Столтенберг добави, че това, което е важно за НАТО, е различните системи да работят заедно.\"Не е постъпило искане във връзка с интегрирането на тази система в системата на НАТО за въздушна отбрана. Поради тази причина въпросът все още не е поставен на масата\", каза още генералният секретар на НАТО.Турският президент Реджеп Тайип Ердоган съобщи преди дни на връщане от пътуване в Казахстан, че Турция вече е платила депозит на Русия за покупката на руските зенитно-ракетни системи С-400 въпреки възраженията на съюзниците й от НАТО. Той подчерта, че както Турция, така и Русия са решени да доведат до край процеса.", "date": "2017.09.14", "title": "Членовете на НАТО сами решават какво оборудване да купуват"}
{"url": "http://www.novinite.bg/articles/149995/Shte-e-slanchevo-i-pochti-tiho", "text": "Днес ще е слънчево и почти тихо, след обяд в равнините - горещо. Максималните температури ще са между 28° и 33°, в София - около 29°.Такава е прогнозата за времето на Националния институт по метеорология и хидрология (НИМХ) към БАН, съобщи дежурният синоптик Боряна Маркова. Атмосферното налягане ще се понижава и ще е по-ниско от средното за месец септември. По Черноморието ще е предимно слънчево. Ще духа умерен северозападен вятър, който постепенно ще отслабне и ще се ориентира от югоизток. Максималните температури ще са 25–28°. Температурата на морската вода е 24–25°, на север от н. Калиакра – около 20°. Вълнението на морето ще е 1–2 бала. В планините ще преобладава слънчево време. Ще духа до умерен вятър от запад-северозапад. Максималната температура на височина 1200 метра ще е около 22°, на 2000 метра – около 15°.", "date": "2017.09.14", "title": "Ще е слънчево и почти тихо"}
{"url": "http://www.novinite.bg/articles/150055/Yunker-zatyaga-pravilata-za-povedenie-na-evrokomisarite", "text": "Председателят на Европейската комисия Жан-Клод Юнкер въведе нови правила за поведение на еврокомисарите, съобщи ЕК. С промяната на правила се цели постигането на повече прозрачност. Въвежда се удължаване на срока за \"охлаждане\" от 18 месеца на две години за бившите еврокомисари и на три години за бившите председатели на ЕК. Този срок е времето, в което бившите комисари не могат да заемат нова длъжност, особено без предварително съгласуване с комисията, информира БНТ.\r\nЮнкер обособява нов независим комитет по етика. Бившите еврокомисари занапред ще бъдат допълнително ограничени особено ако искат да станат лобисти. За първи път се определя понятието \"конфликт на интереси\" и се въвежда принцип, че еврокомисарите не само следва да избягват конфликт на интереси, но и дейности, които могат да бъдат възприети по този начин. Ако бивши еврокомисари възнамеряват да работят в области, свързани с доскорошните им задължения, първо трябва да бъде се допитат до комитета по етика. Занапред решенията на Съвета на ЕС и становищата на комитета по тези решения ще бъдат общодостъпни.\r\nВъвеждат се по-строги правила за финансовите интереси на еврокомисарите. Те ще трябва да обявяват инвестициите, които надвишават 10 000 евро, независимо дали може да има конфликт на интереси. В случай на конфликт на интереси по дадено имущество на някой еврокомисар, председателят на ЕК ще има възможност да поиска отстраняването (продажбата) на имуществото или прехвърлянето му към доверително управление \"на сляпо\". Еврокомисарите следва да обновят своите декларации в началото на всяка година.\r\nЮнкер насърчава еврокомисарите да продължат да пътуват, но евтино. На всеки два месеца ще бъдат представяни данни за разходите за пътуване на всеки еврокомисар.\r\nПри нарушаване на правилата ЕК може да наложи порицание и да го оповести, без да отнася въпроса до Съда на ЕС. Юнкер дава възможност на еврокомисарите да се явяват на избори за Европейския парламент, без да е необходимо да вземат отпуск.\r\nПредложените промени ще бъдат въведени от 1 февруари догодина. Комисията ще представя годишни доклади за прилагането на правилата.\r\n", "date": "2017.09.14", "title": "Юнкер затяга правилата за поведение на еврокомисарите"}
{"url": "http://www.novinite.bg/articles/150053/Evakuiraha-turski-samolet-v-Germaniya-zaradi-signal-za-bomba", "text": "Германските власти евакуираха самолет на „Тюркиш еърлайнс” на летище Кьолн-Бон заради сигнал за поставена бомба.Самолетът е спрян малко преди да излети за Истанбул със 111 пътници на борда, предаде БГНЕС.Все още не са докладвани резултати от проверката на полицията.  ", "date": "2017.09.14", "title": "Евакуираха турски самолет в Германия заради сигнал за бомба"}
{"url": "http://www.novinite.bg/articles/149999/Rabota-na-pojarnikarite-se-podobryavat", "text": "\"Условията за работа на пожарникарите се подобряват\". Това заяви за „Здравей, България” главен комисар Николай Николов, директор на Главна дирекция „Пожарна безопасност и защита на населението”. Думите му идват на фона на протестите на пожарникарите, информира НОВА.Те, наред с полицаите, искат по-високи заплати, нов закон за МВР и нови униформи, с които да работят. Проблем в сектора е и остарялата материална база.Николов уточни, че държавата работи по три направления - повишаване на професионалната квалификация, подобряване на битовите условия и осигуряване на лични предпазни средства.Той коментира оплакванията на пожарникари, че използват дарени униформи втора ръка, с думите: \"Не е било и никога няма да влязат в оборот дрехи втора ръка\".По повод твърденията, че преди няколко години се е наложило огнеборци да плащат за дарени защитни облекла, той обясни: \"Получихме 1000 облекла дарение от кмета на Торонто. Служителите заплатиха само транспортни разходи\".  Той уточни, че в момента в пожарната липсват 1400-1500 нови облекла, а огнеборците използват по-стари и такива от дарения. Към момента е подадена заявка за нови 700 комплекта. \"Тези облекла, плюс доставените 250, плюс следващата обществена поръчка за 270, ще решат проблема. В пожарите няма хора със скъсани дрехи. Има такива с по-старички. Нашите хора не са незащитени\", категоричен беше той. По думите му бюджетът на пожарната е 200 милиона лева. От тях 185 милиона отиват за заплати, а другото е текуща издръжка. Ако исканията на протестиращите не бъдат изпълнени след 5 януари 2018 година - денят, в който страната ни поема председателството на Европейския съюз, те се заричат да протестират ежедневно. ", "date": "2017.09.14", "title": "Работа на пожарникарите се подобряват"}
{"url": "http://www.novinite.bg/articles/150009/Letishte-Sofiya-navarshi-80-godini", "text": "\r\nЛетище София има потенциала да се превърне в едно от най-големите и модерни летища на Балканите. Това каза министърът на транспорта, информационните технологии и съобщенията Ивайло Московски по време на отбелязването на 80-годишнината на столичното летище. Той обяви, че от началото на 2017 г. до момента на летището са обслужени над 4 милиона и 400 хиляди пътници, което е ръст с над 41% спрямо същия период на миналата година. По думите му следващият месец се очаква 5-милионният пътник, а до края на годината броят на хората, преминали през летището ще достигне рекордните 6 милиона. За сравнение за цялата 2007 година преминалите пътници през летището са около два милиона и седемстотин хиляди, каза още той.\r\nИзпълнителният директор на  Владимир Рапонджиев обяви, че през последните години се наблюдава трайна тенденция към непрекъснато увеличаване на пътниците, обслужени на летище София. \"Неслучайно авторитетна международна класация определи софийското летище за най-бързо развиващо се в категорията от 3 до 5 млн. пътници.\", отбеляза той.\r\nПо случай 80-годишнината членовете на Съвета на директорите на  Ася Иванова и Мая Андреева, Владимир Рапонджиев, изпълнителен директор на летището и Деян Дънешки, изпълнителен директор на Български пощи валидираха пощенска марка. Тя представлява миниатюра с изображение на летището, върху чиято фасада се отразяват очертанията на планината Витоша. В подкрепа на младите и талантливи българи  избра автор на марката да бъде 24-годишният художник Емилио Бората. Тиражът на пощенското-филателно издание е 11 000.\r\nПо време на събитието гостите имаха възможност да направят виртуална разходка на  и да разгледат изложбата \"Непознатото ”, в която са събрани снимки от миналото и настоящето.\r\n\r\nЗа рождена дата на  се приема датата 16 септември 1937 г. със издаването на Указа на цар Борис III, но полети са се изпълнявали още от началото на 30-те години. През 1939 г. е открита първата приемна сграда, а две години по-късно е завършено и летателното поле с изграждане на грундова писта. В средата на ХХ век е построена първата бетонна писта с дължина 1050 м. (за сравнение днес пистата за излитане и кацане на  е дълга 3600 м).\r\nПървата редовна въздушна линия София-Бургас е открита на 29 юни 1947 г. и е осъществена със самолет Юнкерс Ju-52 (немски самолет). Първият полет, който днес се изпълнява за половин час, тогава е изпълнен два часа.\r\nБързо развиващият се авиационен сектор в края на ХХ век налага необходимостта от модернизиране на съществуващата инфраструктура на столичното летище. През 2000 г. Терминал 1 е реновиран основно, като е разширен салон \"Заминаване” и е обособена сграда за пристигащи пътници. През 2002 г. започва строежът на нов терминал, който отваря врати в навечерието на приемането на България в ЕС – 27 декември 2006 г. Терминал 2 е проектиран да съответства на нуждите на развиващия се трафик. През декември 2013 г. Терминал 2 е разширен, като по този начин е повишен неговия капацитет.\r\nНа  днес оперират 29 авиокомпании, които изпълняват полети до 84 летища в 27 държави от Европа и Близкия Изток.\r\n", "date": "2017.09.14", "title": "Летище „София“ навърши 80 години"}
{"url": "http://www.novinite.bg/articles/150006/Mihalkovo-otkriva-nov-logistichen-centar-v-Plovdiv", "text": "На 19 септември 2017 г. от 11 ч. компанията за бутилиране на минерална вода Михалково открива официално най-новата си продобивка – новия Логистичен център на Околовръстния път – Южна дъга в Пловдив.Логистичният център е разположен на площ от от 6 500 кв.м, от които 1500 кв.м закрита. Инвестициите са в отговор на дълготрайния успешен растеж на компанията през последните години. Това ново съоръжение ще позволи да се посрещнат индивидуалните изисквания на клиентите по най-добрия и най-бърз възможен начин.Логистичният център е построен на стратегическо място:- на няколко километра от Автомагистрала Тракия;-  в Пловдив, от където всяка точка на страната може да бъде достигната за не повече от 5 часа;на по-малко от 2 км от първия по рода си за страната интермодален терминал в с. Златитрап, на който може да- се осъществява прехвърляне на товари от автомобилния към железопътния транспорт;-  само 3 часа път делят логистичният център и от пристанище Бургас.С изграждането му ще се оптимизира дейността по складиране на готовата продукция. Той е оборудван с най-новата в технологично отношение автоматизирана складова шатъл система, която позволява по–рентабилно, лесно и сигурно използване на стелажите и едновременно с това увеличава значително полезно-използваемата площ и повишава капацитета на съхранение, което ще позволи по-гъвкаво обслужване на потребителите.Логистичният център е изцяло с осветителни тела с LED светлинни източници, които намаляват консумираната електроенергия, а и предоставят високо качество на светлината с добро цветопредаване, което оптимизира условията на труд за персонала. С това комплексът е още по-природосъобразен.Построяването на новия логистичен център е инвестиция от първостепенна важност за компанията. Благодарение на нея ще се увеличат наличностите и ще се намали времето между заявка и доставка. За компанията :„Михалково”   е един от най-старите производители на бутилирана минерална вода в България – вече 61 години добива и бутилира любимата на поколения българи естествено газирана вода „Михалково“ – единствената в България. Следвайки световните тенденции в потребителското търсене „Михалково“ разширява непрекъснато своето портфолио и допълва продуктовата си гама. Освен естествено газираната вода компанията бутилира изворна вода „Михалково“ в различни PET разфасовки, стъкло и в екологична картонена опаковка Bag-in-box от 10, 14 и 15 литра, ароматизирана естествено газирана вода и нискокалорични безалкохолни напитки „ВИТУ“. ", "date": "2017.09.14", "title": "Михалково открива нов логистичен център в Пловдив"}
{"url": "http://www.novinite.bg/articles/150011/Proveryavat-otpadacite-v-Panagyurishte-dali-sa-opasni", "text": "Трябва да се предприемат действия, за да се види дали отпадъците в Панагюрище действително са опасни. Наличието на тези отпадъци там не е пропуск в законодателството. Това каза министър Нено Димов, информира бТВ.Не случайно е сигнализиране прокуратурата, защото това е очевидно нарушение на закона, допълни той.Министър Димов каза, че по време на проверката на Районната инспекция се е оказало, че целостта на опаковките не е нарушена.„Така, че в момента не е опасно, но като цяло това не може да бъде там и трябва да бъде изнесено. Другият въпрос е къде ще бъде изнесено. Транспортирането на опасни отпадъци има строг регламент, строг режим на контрол. Ако той е нарушен, това отново отива в сферата на криминалното”.Преди две седмици bTV първа ви показа как на площадката на военно предприятие и в склад в Панагюрище, на метри от къщите, се съхраняват незаконно опасни отпадъци, химикали бои строителни материали варели с токсични и запалими отровни вещества.лед разследването на bTV за опасни отпадъци в Панагюрище, регионалната екоинспекция даде собственика им на прокурор.Във връзка със завода за биогаз министър Димов заяви, че това е едно много модерно производство, което решава сериозен екологичен проблем, превръщайки много сериозен отпадък в енергия.От друга страна обаче, той по никакъв начин не трябва да нарушава комфорта на хората, допълни министърът.„По закон ние имаме определени вредни емисии, които следим във въздуха. В С. Труд те непрекъснато са следени през последните години и не се надвишават. Там не попадат обаче миризмите.Разбрах, че на 19-ти или на 20-ти Общинският съвет ще се събира да гледа този случай. Това е локален проблем, който трябва да бъде решен”.", "date": "2017.09.14", "title": "Проверяват отпадъците в Панагюрище дали са опасни"}
{"url": "http://www.novinite.bg/articles/150012/Bojidar-Dimitrov-Carkvata-v-s-Berende-shte-bade-restavrirana-na-myasto", "text": "Църквата \"Свети Петър и Павел\" в с. Беренде ще бъде реставрирана на място. Това съобщи в предаването „Тази сутрин” директорът на НИМ Божидар Димитров след като преди дни лнсира идея храмът да се премести в Националния исторически музей. Местните хора се възпротивиха, съобщава бТВ.„Снощи ми се обади кметицата по културата и каза, че ще направят всичко необходимо да направят път. Там е истинският проблем, не е проблем реставрацията на стенописите. Аз вече имам опит, реставрацията на стенописи не струва много.Няма хубав път, за да може да отиде автобус с туристи, иначе черен път има, допълни проф. Димитров.„Тя е на равнището на Боянската църква като качество на стенописите и дори са по-ценни с това, че са 50 г. по-стари и, че там е единственото изображение на българския цар Иван Асен II”, обясни той.", "date": "2017.09.14", "title": "Божидар Димитров: Църквата в с. Беренде ще бъде реставрирана на място"}
{"url": "http://www.novinite.bg/articles/150014/Dvama-bivshi-ministri-na-otbranata-na-izslushvane-v-komisiyata-Gripen", "text": "Парламентарната комисия, която проучва процедурата по закупуване на нов боен самолет, ще изслуша бившите министри на отбраната - Велизар Шаламанов и Стефан Янев, информира БНТ.На въпроси на депутатите ще отговаря и командирът на Военновъздушните сили генерал-майор Цанко Стойков, който е и председател на борда за управление на проекта за придобиване на нов изтребител.Парламентарната комисия трябва да изясни как се е стигнало до това служебното правителство да одобри доклада на междуведомствената група за избор на нов изтребител. В документа като най-подходящ се посочва шведския \"Грипен\". На предишни заседания бяха изслушани и други бивши министри на отбраната. ", "date": "2017.09.14", "title": "Двама бивши министри на отбраната на изслушване в комисията \"Грипен\""}
{"url": "http://www.novinite.bg/articles/150004/Tinka-TroevaNe-sam-nasochila-dete-zadaljitelno-da-se-lekuva-v-chujbina", "text": "„Спазила съм правилата и не съм насочила дете задължително да се лекува в чужбина. Ще се защитавам пред съответните органи. Решенията не са еднолични, а се вземат от обществен съвет от 17 души”, каза в Тинка Троева, бивш директор на Фонда за лечение на деца, информира НОВА.Тинка Троева е поредния уволнен директор на Фонда за лечение на деца. Причината за отстраняването й от поста е, че е насочила дете за лечение в чужбина без становище на лекари у нас и без да е вписано в регистъра на Агенцията за трансплантации.Тя обясни, че е имало заявено желание от родителите детето да се лекува в чужбина. „Един от експертите заявява, че трансплантацията може да се направи в България, но от специалисти с много по-малък опит”, допълни тя.Относно думите на здравния министър, че в работата й са открити системни нарушения, Троева отговори, че тя е на този пост от шест месеца и недоумява как би могла да направи системни нарушения за този кратък период.„Още в самото начало поисках да се направи одит на Фонда, но до ден днешен не съм получила отговор на запитването си”, заяви тя. ", "date": "2017.09.14", "title": "Тинка Троева:Не съм насочила дете задължително да се лекува в чужбина"}
{"url": "http://www.novinite.bg/articles/150030/Maj-zagina-sled-padane-ot-Mosta-na-plaja-v-Burgas", "text": "Неизвестен мъж е загинал след падане от Моста на плажа в Бургас. От полицията в морския град потвърдиха информацията. Сигналът за инцидента е подаден малко след 7 часа тази сутрин на телефон 112 от свидетели на случилото се, съобщава ДАРИК. Граждани са извадили тялото на мъжа от водата и са му оказали първа помощ, пристигнал е и лекарски екип, но и те на са успели да спасят живота му. Предстои да бъде установена самоличността на загиналия. Не е ясно и това дали става въпрос за самоубийство или за случаен инцидент.", "date": "2017.09.14", "title": "Мъж загина след падане от Моста на плажа в Бургас"}
{"url": "http://www.novinite.bg/articles/150034/Prieha-zdravniya-ministar-po-speshnost-v-bolnica", "text": "дравният министър професор Николай Петров по спешност в болница. Това от здравното министерство, информира НОВА.До момента не е ясна причината за хоспитализацията на министъра.", "date": "2017.09.14", "title": "Приеха здравния министър по спешност в болница"}
{"url": "http://www.novinite.bg/articles/150033/Praznik-na-dineniya-madjun-v-silistrenskoto", "text": "В силистренското село Смилец честват празника на меда от диня, който е единствен в страната. Провежда се за трета поредна година, за да възроди традицията за приготвяне на динен маджун, информира БНТ.Край Гизлиджанската чешма се събраха малки и големи, от близо и далеч, за да видят как се приготвя динения мед, в Добруджа наричан маджун. За направата му се използваха около 1300 килограма дини, които бяха обрани рано сутринта от бостана, бяха издълбани и котлоните в земята, за да започне варенето. Някога са го наричали „бедняшки мед\".В Смилец са готови да отстъпят рецептата за правенето на динен мед на всеки, който има желанието да развие идеята в търговската сфера. Павлина Романова, кмет на с. Смилец: Ние сме направили достатъчно реклама, търсенето е наистина огромно - ние не можем да захранваме пазара и един млад креативен човек може да има собствен бизнес посредством тази идея…Спомени за динения маджун в Смилец пазят от 200 години. Казват, че освен като подсладител, го използват и като лекарство за болно гърло. ", "date": "2017.09.14", "title": "Празник на динения маджун в силистренското"}
{"url": "http://www.novinite.bg/articles/150044/Varnenka-e-zadarjana-za-telefonni-izmami", "text": "Районната прокуратура във Варна задържа за срок до 72 часа 71-годишна пенсионерка, извършила телефонни измами за близо 24 000 лева и златни накити, съобщиха от пресслужбата на Апелативна прокуратура в крайморския град, информира БНТ.\r\nНа 12 септември на ул. \"Тодор Влайков\" във Варна заплашвана по телефона пенсионерка хвърлила от петия етаж на жилищна кооперация сумата от 9225 лева. Да прибере парите се появила 71-годишната жена, която била задържана от полицейски служители в момента на вземане на сумата.\r\nВ хода на проведеното разследване било установено, че телефонната измамничка, която действала като муле за някой си Николай Николов, е съпричастна към още 8 телефонни измами, извършени в периода от юни до средата на септември тази година. \r\nРайонната прокуратура във Варна обединила досъдебните производства по тези случаи на телефонни измами, при които от различни хора - предимно възрастни и пенсионери, жената взела чрез измама по телефона сума в размер на близо 24 000 лева и около 100 грама златни накити.Обвиняемата е действала на територията на Варна. От прокуратурата допълват, че днес в съда ще бъде внесено искате за вземане на мярка за неотклонение \"Задържане под стража\" спрямо 71-годишната жена.\r\n", "date": "2017.09.14", "title": "Варненка е задържана за телефонни измами"}
{"url": "http://www.novinite.bg/articles/150013/Jivotnovadi-sa-pritesneni-za-prehranata-na-stadata-si-sled-pojara-v-Kresnensko", "text": "Допълнителни количества сено и фураж за животните ще се наложи да купуват повечето фермери, които имат стада в района на селата Стара Кресна и Ощава. Огънят там изпепели стотици готови купи сено, които стопаните бяха събрали от ливадите, опожарени са и почти всички пасища, съобщава БНТ.", "date": "2017.09.14", "title": "Животновъди са притеснени за прехраната на стадата си след пожара в Кресненско"}
{"url": "http://www.novinite.bg/articles/150024/Spirat-vodata-na-15-septemvri-v-chast-ot-stolicata", "text": "На 15 септември  2017 г. (петък), във връзка с подмяна на сградно водопроводно отклонение на ул. „Доспат“ , Център ,  се налага спиране на водоподаването от 9:00  до 18:00 часа на клиентите на „Софийска вода”, живеещи в района на: По ул. „Лайош Кошут“ от бул. „Пенчо Славейков“ до ул. „Шандор Петьофи“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. „Доспат“ ъгъла с ул. „Лайош Кошут“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС", "date": "2017.09.14", "title": "Спират водата на 15 септември в част от столицата"}
{"url": "http://www.novinite.bg/articles/150047/Tehnicheskiyat-universitet-otkriva-filial-v-Stara-Zagora", "text": "Техническият университет открива филиал в Стара Загора, обявиха на съвместна пресконференция кметът на Стара Загора Живко Тодоров и проф.Тотьо Тотев от университета в София, информира БНТ.\r\n\"ТЕЦ Марица изток 2\" ЕАД в партньорство с Община Стара Загора и Технически университет - София, стартира съвместен проект за изравнително обучение и прием в магистърска програма \"Топлоенергетика\". Целта му е да даде възможност за надграждане на знания и професионална реализация в най-голямата топлоелектрическа централа в страната. Успешно преминалите изравнителното обучение ще имат възможност да участват в стипендиантска програма на \"ТЕЦ Марица изток 2\" ЕАД.\r\nДнес няма недостиг на кадри, но след години е възможно, обясни Диан Димитров, член на Борда на ТЕЦ \"Марица изток 2\". Той благодари на кмета на Стара Загора за подкрепата.\r\nФилиалът ще отвори врати след месец в Основно училище \"Кирил Христов\", което разполага с много модерна база. Първите студенти ще бъдат най-много 25.\r\n", "date": "2017.09.14", "title": "Техническият университет открива филиал в Стара Загора"}
{"url": "http://www.novinite.bg/articles/150016/Inteligentnata-mobilnost-shte-ni-predpazi-ot-zamarsyavaneto", "text": "Подробности от последното изследване на екоминистерството показват, че голяма част от българите - над 40 % отиват на работа с автомобил. А какво означава \"интелигентна мобилност\", на която трябва да разчитаме, ако искам да пазим чист въздуха в града? Терминът означава споделено пътуване до работното място, ползването на екологичен транспорт или с велосипед, информира БНТ.", "date": "2017.09.14", "title": "\"Интелигентната мобилност\" ще ни предпази от замърсяването"}
{"url": "http://www.novinite.bg/articles/150048/Moleben-za-uspeh-na-prepodavateli-i-uchenici-otsluji-patriarh-Neofit", "text": "\r\nМолебен за успех на всички преподаватели и ученици отслужи Негово Светейшество патриарх Неофит ден преди 15 септември.На Кръстовден в патриаршеската катедрала \"Св. Александър Невски\" бе отслужена празнична света Литургия и молебен за успешно начало на новата учебна година, информира бТВ.\r\n \r\n", "date": "2017.09.14", "title": "Молебен за успех на преподаватели и ученици отслужи патриарх Неофит"}
{"url": "http://www.novinite.bg/articles/150046/Shofor-pochina-zad-volana", "text": "57-годишен мъж почина, докато шофира автомобил край великопреславското село Имренчево, информира ДАРИК. Инцидентът е станал тази сутрин - около 8:40 часа. В автомобила пътували трима души. Между село Имренчево и Велики Преслав на шофьорът му прилошало. Пътниците се опитали да спрат колата и да му помогнат, но на ляв завой автомобилът излязъл от пътя и се ударил в крайпътно дърво. Спътниците повикали Бърза помощ, но шофьорът бил починал. Предстои да се изясни причината за смъртта му, но вероятно се касае за инфаркт.", "date": "2017.09.14", "title": "Шофьор почина зад волана"}
{"url": "http://www.novinite.bg/articles/150015/Katastrofa-s-koloezdach-v-Lyaskovec-VIDEO", "text": "Лек автомобил блъсна колоездач в центъра на Лясковец. Пострадалият мъж е възрастен и е откаран в болница. Според очевидци, той не е тежко ранен, информира НОВА.При проверка с дрегер полицаите установиха, че водачът на автомобила не е приел алкохол. Свидетели заявиха, че шофьорът е карал бавно, а възрастният велосипедист сам се е блъснал в колата му. ", "date": "2017.09.14", "title": "Катастрофа с колоездач в Лясковец (ВИДЕO)"}
{"url": "http://www.novinite.bg/articles/150054/Ot-dogodina-Bez-otstapka-za-onlajn-danachna-deklaraciya", "text": "Без данъчни отстъпки при подаване на декларация по интернет от догодина. Това е една от промените, в проектопакета от данъчни закони за догодина, подготвен от финансовото министерство, информира бТВ.До сега онези, които не се редяха на опашки в офисите на данъчните, за да внесат документите си ползваха 5 процента отстъпка от това, което имат да доплащат. От догодина тази възможност отпада.Самоосигуряващите се вече ще подават декларация само по електронен път. Останалите могат да избират между хартиената декларация и електронната.Предвижда се още в декларацията да може да се обявяват придобити необлагаеми доходи, наследство или дарения. Така при проверки и ревизии на имотното състояние и съпоставка на доходите ще е ясно откъде даден човек се е сдобил с четириетажна къща, например, при заплата, която не би му позволила да я купи.Заради зачестилите случаи на разпространение на цигари и тютюн без бандерол чрез куриерски или пощенски пратки, в Закона за акцизите се въвежда задължение пощенските оператори да изискват декларации, че стоките са с платени данъци.Глобите ще се налагат на изпращача или получателя, а не куриерските фирми. Освен това митничарите вече ще имат право да изискват лична карта на онзи, който получава или изпраща пакета.Онези които пренасят през граница акцизни стоки с бандерол, най-често алкохол, но без нужните документи за износ ще бъдат глобявани от 1000 до 4000 лева, като за фирми търговци санкцията ще е от 2000 до 6000 лева. В момента митничарите засичат масово износ на алкохол без нужните документи за Гърция, например.", "date": "2017.09.14", "title": "От догодина: Без отстъпка за онлайн данъчна декларация"}
{"url": "http://www.novinite.bg/articles/150002/Vlastta-inspektira-stroitelstvoto-na-AM-Struma", "text": "Властта ще инспектира в четвъртък строителството на отсечката от магистрала \"Струма\" между Кресна и Сандански, информира НОВА.Плановете са по новия път да бъдат изградени 2 пътни възела и 25 големи съоръжения - сред тях мостове, надлези и селскостопански подлези.Как вървят строителните дейности ще проверят регионалният министър Николай Нанков и шефът на пътната агенция инж. Дончо Атанасов. ", "date": "2017.09.14", "title": "Властта инспектира строителството на АМ \"Струма\""}
{"url": "http://www.novinite.bg/articles/150036/Parlamentat-othvarli-vetoto-na-prezidenta-varhu-Zakona-za-okolnata-sreda", "text": "Парламентът отхвърли наложеното от президента Румен Радев вето върху промените в Закона за околната среда, информира ДАРИК. С тях се премахва втората съдебна инстанция по делата за обжалване на одобряване на оценка за въздействието върху околната среда на така наречените обекти от национално значение. В мотивите на държавния глава се посочва, че държавата трябва да има ефективен контрол при регулациите на околната среда, така има опасност да се намали възможността за защита. В продължилия няколко часа дебат управляващите очаквано защитиха първоначално приетите промени, който отменят втората съдебна инстанция. Бившият конституционен съдия и депутат от ГЕРБ Георги Марков видя в случващото се намесата на Протестъри. И отново очаквано от БСП защитиха ветото на президента и поискаха да не събарят приемани промени отново. Лидерът на социалистите Корнелия Нинова предупреди, че са готови на крайни мерки\"Ние, ако приемате за втори път закона, ще го внесем в Конституционния съд\", категорична бе Нинова. От БСП поискаха ветото да бъде прието и да се изработи нов закон, но управляващите не се съгласиха и в крайна сметка отхвърлиха ветото.", "date": "2017.09.14", "title": "Парламентът отхвърли ветото на президента върху Закона за околната среда"}
{"url": "http://www.novinite.bg/articles/150001/Deputatite-shte-prerazgledat-Zakona-za-okolnata-sreda", "text": "Спорните промени в закона за околната среда - отново в парламента. Депутатите ще гледат наново измененията, след като в началото на август президентът Румен Радев им наложи вето, информира НОВА.Още с приемането на промените няколко партии, както и 27 неправителствени организации, поискаха държавният глава да спре закона. Бизнесът обаче застана твърдо зад измененията.Очакванията бяха спорните текстове да се гледат още в сряда, но депутатите така и не стигнаха до тях.   ", "date": "2017.09.14", "title": "Депутатите ще преразгледат Закона за околната среда"}
{"url": "http://www.novinite.bg/articles/150056/Spirat-stroeja-na-nebostargach-v-kvartal-Strelbishte", "text": "Столичният общински съвет спря скандалния строеж на небостъргач в квартал „Стрелбище”. На първото си заседание след лятната ваканция, местният парламент единодушно одобри прекратяване на процедурата, която трябваше да позволи на частен инвеститор да вдигне 44-етажна сграда на ъгъла на булевардите „България” и „Петко Тодоров”. Въпреки предложенията на общината, фирмата категорично отказва да се водят преговори за замяна на имота. Цяло лято жители на столичния квартал „Стрелбище” организират протести срещу възможността за появата на небостъргач в техния квартал. Главният архитект на София Здравко Здравков вече отнесе глоба от 1000 лева заради спирането на проекта и неизпълнение на съдебното решение.  В момента върху терена, където частникът иска да издигне 44-етажна сграда има засадени дървета, а през имота минава и канализационен колектор, който обслужва квартала. С тези мотиви главният архитектът иска да убеди съда да отмени решението си, с което дава зелена светлина за строеж. На днешното заседание общинският съвет пък спря процедурата. И така на към днешна дата – небостъргач в „Стрелбище” няма да има. Шефката на ресорната комисия в местния парламент Силвия Христова посочи, че общината иска да даде друг терен на инвеститора, но той отказва. \"Ние проведохме възможност за преговори с него. Всяка собственост е защитена по нашето законодателство. Въпросът е, че би могло да се намери друго подходящо място, на което да си построи своите инвестиционни намерения. Ние сме имали това желание за преговори, на този етап нямаме за съжаление успех с преговорите. Фазата е през съда, през различни процедури, които ние предприемаме и които той обжалва пред съда.\", обясни Христова. А битката за зелените площи в квартала продължава в съда.  ", "date": "2017.09.14", "title": "Спират строежа на небостъргач в квартал „Стрелбище”"}
{"url": "http://www.novinite.bg/articles/150022/Razlichen-prochit-na-reformata-v-obrazovanieto", "text": "Ден преди 15 септември ГЕРБ, БСП и ДПС направиха от парламентарната трибуна свой прочит на състоянието на системата на образование през призмата на управляващи и опозиция, информира БНТ.ГЕРБ се похвали с положителното в сферата като увеличение с 15 на сто на учителските заплати от 1 септември, със стъпките на кабинета да няма деца, които да не са в класните стаи, а родителите да са убедени, че училището е тяхно.\r\nГЕРБ изпълнява управленския си ангажимент - образованието да бъде приоритет на нашата политика, заяви Милена Дамянова, председател на образователната комисия. По думите й, няма време за политиканстване за системата,само образованието и знаещите хора могат да градят своето бъдеще. Искаме работещо училище, което не просто дава знание, доверие, а изгражда личности, декларира тя. И допълни, че управляващите работят за учителите, които изграждат бъдещите умове на България.\r\nОт БСП разкритикуваха повечето промени в системата и настояха за преглед на учебните програми и планове. Ирена Анастасова даде данни, според които броят на напусналите миналата година образователната система е над 21 хиляди ученици, 8 на сто от съответния набор не се е записал в първи клас, а почти 22 процента - в средните класове.\r\nУдовлетворени сме от приетия механизъм, който да осигури присъствието на децата в детските градини и училището, подкрепяме мерките за пълен обхват на образованието,подчертаха от левицата. Но, отбелязаха, че страната ни остава на едно от първите места по детска бедност. Агресията сред децата се превръща във все по-голям фактор в обществото, отговорностите се прехвърлят върху детската градина и училището, които сами не могат да се справят, риск е и закриването на училища, предупреди Анастасова. Тя добави, че тази учебна година ще започне с недостиг от около 3000 учители и назначение на около 1000 неправоспособни. Затова социалистите настояват за актуализиране системата за обучение на преподавателите. БСП упрекна мнозинството, че все още на никой от висшите държавни нива не е поел отговорност за недомислието, според тях, и грешките в системата.\r\nЗаконът за предучилищното и училищното образование вече има своята едногодишна история, но за това кратко време стана ясно, че системата не беше подготвена за този \"експеримент\", е оценката на депутатите-социалисти. От 19 стандарта два не са приети, в пет са предложени промени, два са отменени - това говори за качеството на нормотворческата дейност, аргументира констатациите Анастасова. Оставал и въпросът как училищата ще подготвят учебната година при наредби, които определи като плаващи пясъци. При масивните пи ар акции останаха накърнени интересите на стотици деца, учили по объркани програми, е заключението на БСП.\r\nДПС обвърза образованието със съвременния поглед и нужди на учениците.\r\nГотов ли е днес българският учител да погледне различно - през погледа на днешните генерации, до каква степен учителят и училището влияят за формиране личността и характера на ученика, върху решението на абитуриента да продължи образованието си в чужбина, постави темата Ерол Мехмед. По думите му, често неадекватната реакция на институциите допълнително влошава положението.\r\nНовото правителство обяви образованието за приоритет, подчерта и той като колегата си от БСП. Акцентът на ДПС е обаче върху нуждата от добре подготвени преподаватели, което означава повече пари, но и добре работещ закон и нормативна база, стандарти и условия, отговарящи на изискванията на новото време, съвременни методи на преподаване, технологии, материали.\r\nНаложително е, категорични са от Движението, да се усети държавната подкрепа, особено за малките училища в малки и средни общини, в планински и полупланински рискови райони на страната. ДПС ще следи с отговорност последващите мерки и действия в сферата, които задължително трябва да бъдат оздравителни и стабилизиращи, обяви Ерол Мехмед. Той призова всеки депутат утре, 15 септември, да отиде в едно училище, народните представители да поздравят учители и учителски колективи като доказателство за промененото отношение на политиците към училището.\r\n", "date": "2017.09.14", "title": "Различен прочит на реформата в образованието"}
{"url": "http://www.novinite.bg/articles/150010/Mariya-Gabriel-Novata-Evropejska-komisiya-e-politicheska", "text": "С предизвикателствата можем да се справим само, ако дадем единен отговор. Това е българското виждане за силата на Европейския съюз и в Европейския парламент отново беше повторено от председателя Жан-Клод Юнкер – само обединени можем да отговорим на многобройните кризи и предизвикателства, информира бТВ.Това казабългарският еврокомисар Мария Габриел, която след броени часове ще положи клетва и ще отговаря за дигитализацията.Председателят на ЕК Жан-Клод Юнкер каза вчера, че лично ще говори с тези, които се противопоставят на влизането на България в Шенген.Тайната на стратегията на Жан-Клод Юнкер е новото в тази комисия – това е политическа комисия. За всички е ясно, че критериите са изпълнени, каза още Мария Габриел.По думите й вече 3 години председателят Юнкер не е променил своята позиция.\"Необходимо е обаче много ясно политически, като знак, да се покаже, че всъщност забавянето на България и Румъния в Шенген има в себе си една много по-рушаща сила, която се отнася за хората, които гледат на ЕС като на съюз, в който всички имаме еднакви права, в който имаме правила, които важат за всички.Няма причина правилата да не важат за България и за Румъния при положение, че са изпълнение критериите. Председателят каза ясно – „Не\", на втора категория граждани, „не”, на втора категория работници, „не”, на втора категория храни\".", "date": "2017.09.14", "title": "Мария Габриел: Новата Европейска комисия е политическа"}
{"url": "http://www.novinite.bg/articles/150051/Uvolniha-shefa-na-Direkciyata-za-stroitelen-kontrol", "text": "Шефът на Дирекцията за нацонален строителен контрол Милка Гечева е освободена от поста си в сряда. Това съобщи вицепремиерът Валери Симеонов във Facebook, информира НОВА.\"Макар със закъснение, в това управление нещата се случват. Преди два месеца и половина поисках освобождаването на Милка Гечева поради сериозни съмнения за покриване на незаконните плажни дискотеки на мутрите на плажа \"Слънчев бряг Юг\". Заведения там са построени в разрез с нормативните уредби за преместваеми обекти и се простират на декари площ върху дюните. Това обаче не попречи на Гечева да отговори на моя сигнал за нарушения с констатацията, че няма нарушения. Тези, както и други констатации на ДНСК и регионалните им поделения по морето, ме мотивираха да поискам оставката й. От вчера, госпожата е освободена. Вярвам, че следващият началник на ДНСК ще се съобразява единствено със закона и няма да угодничи на закононарушителите, независимо с кои на властта са свързани те\", написа вицепремиерът в социалната мрежа. Гечева зае шефското място в дирекцията през 2010 г. Три години по-късно, при управлението на кабинета \"Орешарски\", беше уволнена. Тогава лидерът на ГЕРБ Бойко Борисов заяви, че причината е разрушаването от страна на властите на така нареченото \"Весело село“ на митничарите на брега на язовир „Ивайловград”. Бившият регионален министър Лиляна Павлова обвини правителството на Орешарски в \"чистка\" и каза, че Гечева е \"отличен специалист, експерт и управленец\". През 2014 г. тогавашното служебно правителство върна Милка Гечева начело на ДНСК. ", "date": "2017.09.14", "title": "Уволниха шефа на Дирекцията за строителен контрол"}
