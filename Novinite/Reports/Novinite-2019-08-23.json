{"url": "https://www.novinite.bg/articles/179485/V-Braziliya-e-sazdaden-krizisen-shtab-zaradi-pojarite-v-Amazoniya", "text": "Пожарите в Амазония представляват \"международна криза\" и трябва да са сред водещите теми, които ще се коментират на срещата на Г-7, смята президентът на Франция - Еманюел Макрон. Бразилският му колега - Жаир Болсонаро го обвини, че търси политически дивиденти. В Бразилия е създаден кризисен щаб, който следи ситуацията. А горящите дъждовни гори се виждат и от Космоса. \"Нашата къща гори. Буквално. Дъждовните гори в Амазония - дробовете, които произвеждат 20 % от кислорода на нашата планета - са в пламъци. Това е международна криза. Членове на Г-7, нека преди всичко останало обсъдим спешната ситуация в идните два дни!\" Това написа френският държавен глава Еманюел Макрон в Туитър. Реакцията на колегата му от Бразилия не закъсня.\"Бразилското правителство остава отворено за диалог, основан на обективни данни и взаимно уважение. Предложението на френския президент проблемите на Амазония да бъдат обсъждани на Г-7 без участието на страните от региона, разкрива колониално мислене, което не принадлежи на 21 век.\" Болсонаро обаче призна, че страната не разполага с необходимите ресурси, за да се справи с мащабите на пожара. Той стигна и по-далеч, като намекна, че е възможно НПО-та да са запалили дъждовните гори, с което предизвика остри критики. Този път с твърденията му е са съгласни дори фермерите, за които разчистването на площ е добре дошло. С особена болка следят пожарите местните племена.Хандех Укана Мура, племенен водач: С всеки изминал ден виждаме как разрухата напредва: обезлесяване, нашествие, изсичане. Тъжни сме, защото гората умира всеки миг. Усещаме промените на климата. А светът се нуждае от гора. Ние се нуждаем от нея, децата ни също. А статистиката е безпощадна - в сравнение с миналата година пожарите в района на Амазония са 85% повече. За първите седем месеца от годината пламъците са погълнали над милион и 860 хиляди хектара екваториални гори. НАСА разпространи сателитни снимки на огнената стихия, която се вижда от Космоса. ", "date": "2019.08.23", "title": "В Бразилия е създаден кризисен щаб заради пожарите в Амазония"}
{"url": "https://www.novinite.bg/articles/179463/Dnes-se-proshtavame-se-s-Jorj-Ganchev", "text": "Прощаваме се с Жорж Ганчев. В понеделник на 79-годишна възраст  един от най-колоритните ни политици, общественик и спортист.Той беше депутат и неколкократен кандидат за президент. Той се изявяваше и като актьор, музикант и писател. Една от най- известните му реплики е \"Не ме гледай умно, българино!\" Поклонението ще бъде днес в църквата „Света София”. ", "date": "2019.08.23", "title": "Днес се прощаваме се с Жорж Ганчев"}
{"url": "https://www.novinite.bg/articles/179468/NATFIZ-dava-start-na-kandidat-studentskata-si-kampaniya", "text": "В петък НАТФИЗ „Кр. Сарафов“ дава старт на кандидатстудентска кампания, която ще определи първокурсниците в 71-та учебна академична година, съобщиха от академията.От 23 август ще се приемат заявленията на кандидат-студентите. Какъв ще бъде броя на подалите документи и колко кандидати ще се съревновават за всяка свободна позиция, ще може да се определи едва след последния ден – 28 август.Двата факултета „Сценични изкуства“ и „Екранни изкуства“ ще приемат 220 първокурсници в 27 бакалавърски и магистърски програми на двата факултета „Сценични изкуства“ и „Екранни изкуства“.Бакалавърските програми са: Актьорство за драматичен театър, Актьорство за куклен театър, Театър на движението – Танцов театър, Режисура за драматичен театър, Режисура за куклен театър, Сценография, Театрознание и театрален мениджмънт, Театрална продукция, Филмова и телевизионна режисура, Филмово и телевизионно операторство, Филмов и телевизионен монтаж, Филмов и телевизионен звук, Филмово и телевизионно продуцентство, Филмов и телевизионен дизайн, Фотография, Анимация, Драматургия, Екранни изследвания и журналистика.Възможностите за магистратури са: Мениджмънт в сценичните изкуства и индустрии, Театрално изкуство, Публична реч, Мениджмънт в екранните изкуства, Филмово и телевизионно изкуство, Естетика на приложната фотография, Образователен и терапевтичен куклен театър, Екранна режисура, Режисура в сценичните изкуства.Ръководители на І курс в специалности Актьорство за драматичен театър ще бъдат проф. д-р Атанас Атанасов и проф. Иван Добчев, проф. Иван Добчев ще поеме и първокурсниците в Режисура за драматичен театър. Доц. д-р Константин Каракостов ще води клас Актьорство за куклен театър, а проф. Румен Рачев ще води Режисура за куклен театър, доц. д-р Мира Каланова – Сценография, проф. д-р Петя Цветкова ще ръководи Театър на движението – Танцов театър проф. д.н. Камелия Николова – Театрознание и театрален мениджмънт.Проф. д-р Станислав Семерджиев, проф. д-р Дочо Боджаков, проф. д-р Светослав Овчаров, проф. д.н. Мая Димитрова, доц. д-р Красимир Андонов, д-р Ема Константинова, доц. д-р Емил Рашев, доц. д-р Елена Тренчева, доц. Росица Илиева, доц. д-р Нина Алтъпармакова и доц. д-р Господин Неделчев ще водят основните дисциплини във факултет „Екранни изкуства“.", "date": "2019.08.23", "title": "НАТФИЗ дава старт на кандидат-студентската си кампания"}
{"url": "https://www.novinite.bg/articles/179462/API-Gotovi-sme-do-kraya-na-denya-da-pusnem-ednoto-platno-na-AM-Struma", "text": "\"Днес ще се направи изпитване на товароносимостта на платното към София. Предварителните резултати от пробите са много обнадеждаващи. Имаме готовност до края на деня да пуснем платното за движение в посока София\". Това съобщи България\" инж. Георги Терзийски, председател на Управителния съвет на АПИ, предаде НОВА.В момента той прави проверка на място, за да установи докъде е стигнало почистването на отпадъците след пожара отпреди няколко седмици. Инж. Терзийски не се ангажира с прогноза кога точно те ще бъдат премахнати, но съобщи, че има предписание към пътната агенция от РИОСВ - Перник. До 2 септември АПИ трябва да почисти теренът, за който отговаря - 2,5 метра пространството под магистралата. \"Община Дупница ни е сезирала през 2018 година. При последваща проверка не са открити отпадъци. От РИОСВ са ни сигнализирали на 20 август с предписание до 2 септември да се почисти\", коментира шефът на Агенция \"Пътна инфраструктура'.\"От вчера сме поискали контролните органи – РИОСВ и Община Дупница да ни укажат къде да депонираме. АПИ не се вайка пред медии и в студия, тя работи. Проблемът ще се реши когато цялото нещо бъде уредено законово\", заяви още той.", "date": "2019.08.23", "title": "АПИ: Готови сме до края на деня да пуснем едното платно на АМ \"Струма\""}
{"url": "https://www.novinite.bg/articles/179464/Opasnost-ot-martvi-techeniya-po-moreto", "text": "За сериозна опасност от пожари в следващите дни, предупреждават синоптиците.А по морето ще има вълнение с височина на вълната до 3 метра. Издадено е предупреждение за вятър и вълнение. Вечерта вълните утихват и в събота-неделя може да има мъртвите течения и дънните ями.", "date": "2019.08.23", "title": "Опасност от мъртви течения по морето"}
{"url": "https://www.novinite.bg/articles/179467/Stolichnata-obshtina-nyama-da-plashta-za-demontaja-na-starite-ogranichiteli-po-Grafa", "text": "\r\nЗапочна подмяната на превърналите се в емблематични за ремонта на столичната ул. \"Граф Игнатиев\" ограничители. Първоначалният вариант беше отхвърлен от голяма част от софиянци с аргумента, че са опасни. \r\n\r\n\r\n\r\n\r\n\r\n\r\n", "date": "2019.08.23", "title": "Столичната община няма да плаща за демонтажа на старите ограничители по \"Графа\""}
{"url": "https://www.novinite.bg/articles/179495/Putin-Naredih-simetrichen-otgovor-na-testa-na-raketata-ot-SASht", "text": "\r\nРуският президент Владимир Путин заяви, че е наредил на военните да подготвят „симетричен отговор“, след като Вашингтон миналата седмица извърши тест със забранена досега ракета.\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.23", "title": "Путин: Наредих „симетричен отговор“ на теста на ракетата от САЩ"}
{"url": "https://www.novinite.bg/articles/179470/177-praseta-vse-oshte-se-otglejdat-v-Slivensko-sobstvenicite-shte-badat-nakazani", "text": "Актуалната информация за изпълнението на указаните мерки срещу разпространението на африканската чума по свинете бе обсъдена на заседание на Областната епизоотична комисия в Сливен. Това съобщиха от пресцентъра на Областна администрация.Заседанието се проведе под председателството на областния управител Чавдар Божурски, с участието на ръководители или представители на ОДБХ, РДГ, ОД „Земеделие“, МВР и всички останали структури, имащи отношение към мерките.В 24 обекта от типа „заден двор“ в област Сливен все още се отглеждат домашни прасета.Броят на животните възлиза общо на 177. Собствениците са отказали да изпълнят издадените им от ОДБХ предписания, поради което ще им бъдат наложени административни наказания. Стопаните могат доброволно да заколят животните си, за да усвоят месото им. Така ще бъде избегната принудителната евтаназия.В случаите, когато се налага да се пристъпи към евтаназия, ще се проучат възможностите за използването на екарисаж за унищожаването на умъртвените животни. Ветеринарни специалисти предложиха да се възстановят т.нар. трупни ями в населените места, тъй като борбата със заболяването може да отнеме по-продължително време.Към момента изградените селективни капани за улов на диви прасета са 32, като повечето от тях са в община Нова Загора. Броят им е недостатъчен, създаването на нови продължава. Използването им ще е актуално след октомври, когато дивите прасета напуснат полето и се върнат в планината. От ловните дружинки предложиха да им се даде възможност да използват част от внесените финансови отчисления за изграждането на селективни капани и за закупуване на дезинфектанти.Списъците на стопаните от 20-километровите зони, които доброволно заколиха домашните си прасета, са изготвени. Но съществува възможност те да бъдат допълнени. Възоснова на тези списъци ще бъдат изплатени обезщетенията за дезинфекция на обектите от „типа заден двор“, попадащи в зоните.", "date": "2019.08.23", "title": "177 прасета все още се отглеждат в Сливенско, собствениците ще бъдат наказани"}
{"url": "https://www.novinite.bg/articles/179471/Izdirvat-ukrainec-v-rajona-na-vrah-Malovica", "text": "Тече издирвателна акция в района на връх Мальовица, съобщиха от Планинската спасителна служба (ПСС) към Българския червен кръст (БЧК) пред Агенция „Фокус“.Украински гражданин е с травма на крак и ръка. Към него се движат екипи от Боровец.Сформира се и екип от София, за да може да бъде оказана нужната помощ на пострадалия.", "date": "2019.08.23", "title": "Издирват украинец в района на връх Мальовица"}
{"url": "https://www.novinite.bg/articles/179461/Premina-operaciyata-na-Stefan-Danailov", "text": "Операцията бе извършена от съвместен екип от лекари от УМБАЛ „Софиямед“ и МБАЛ „Бургасмед“, ръководен от проф. д-р Андрей Йотов д.м.н. – Началник клиника по Ортопедия и травматология към УМБАЛ Софиямед, д-р Владимир Иванов – Началник отделение по Ортопедия и травматология към УМБАЛ „Софиямед“, д-р Анатоли Пацов – Началник отделение по Oртопедия и травматология на МБАЛ „Бургасмед“, д-р Людмил Върляков – Началник ОАИЛ към УМБАЛ „Софиямед“ и д-р Златко Янев – Началник ОАИЛ към МБАЛ „Бургасмед“.Операцията премина стандартно без инциденти от хирургично и анестезиологично естество. Постави се изкуствена става по предварително определения план. Пациентът е стабилен за ранния следоперативен период. Изведен е в интензивно отделение за следоперативно наблюдение и мониторинг.", "date": "2019.08.23", "title": "Премина операцията на Стефан Данаилов"}
{"url": "https://www.novinite.bg/articles/179501/Putin-i-Erdogan-obsadiha-Siriya-po-telefona", "text": "Президентите на Турция и Русия Реджеп Тайип Ердоган и Владимир Путин са обсъдили по телефона ситуацията в Сирия, съобщиха Ройтерс и ТАСС.Ердоган е заявил пред Путин, че нападенията на сирийската армия в Северозападна Сирия причиняват хуманитарна криза и застрашават националната сигурност на Турция, съобщи турското президентство. Турският президент е посочил още, че нападенията нарушават примирието в Идлиб и вредят на усилията за мирно уреждане в Сирия, предава БТА.По информация от Кремъл в телефонния разговор, проведен по инициатива на турската страна, е било обсъдено също създаването на конституционна комисия в Сирия.Путин и Ердоган са разговаряли и по въпроси, касаещи координацията помежду им за стабилизиране на обстановката в зоната за деескалация в сирийския град Идлиб, съобщи още пресслужбата на Кремъл.", "date": "2019.08.23", "title": "Путин и Ердоган обсъдиха Сирия по телефона"}
{"url": "https://www.novinite.bg/articles/179473/KZP-Taksa-za-zarejdane-na-telefon-zakonna-za-WC-ne", "text": "Заведение в Крапец въведе такса от 1 лев за зареждане на телефон. Оттам обаче ще платят глоба не заради това, а по друга причина -  таксували клиентите и за ползването на тоалетна.Димитър Маргаритов, председател на Комисията за защита на потребителите, обясни, че щом таксата „зареждане на телефон” е предварително обявена, тя е законна.Таксуването на клиенти за ползването на тоалетна обаче е незаконно, а заведението, което го е направило, ще плати глоба.\"Още вчера сме направили проверка, ще наложим санкции. Минимум 1 000 лева ще е тя за това, че тоалетната не може да се ползва от клиентите безплатно\", заяви Маргаритов пред Нова тв.Що се отнася до зареждането на телефона, Маргаритов обясни, че щом е обявено като услуга, е законно и всеки може да отиде във въпросното заведение и само да си зареди телефона, като така вече се води клиент.\"Като цяло българският туристически продукт никак не е лош. Въпросът е, че понякога с инцидентни неща, които влизат в общественото внимание, създаваме впечатлението, че все нещо куца, нещо не е наред\", заяви Маргаритов.Той коментира и инцидента със скъсаното въже на парашут.\"Имаме отношение дотолкова, доколкото всички условия по предоставянето на тази услуга трябва да са представени на вниманието на потребителите – цената, обезопасяването. Доколкото виждам в конкретния случай човекът, който трябвало да управлява лодката, не е преценил правилно условията\", коментира председателят на КЗП.", "date": "2019.08.23", "title": "КЗП: Такса за зареждане на телефон - законна, за WC - не"}
{"url": "https://www.novinite.bg/articles/179472/Malko-predi-starta-na-novata-uchebna-godina-se-tarsyat-uchiteli", "text": "На прага на новата учебна година близо 1000 са обявените свободни работни места за учители в трите най-големи града в страната – София, Пловдив и Варна.\"В столицата към момента те са над 600. Това обаче в никакъв случай не бива да бъде повод за притеснение, тъй като тенденцията е съизмерима с тази от последните няколко години. Предимно се търсят определена група педагогически специалисти - начални учители, детски учители, преподаватели по чужди езици, информатика, математика\", коментира началникът на регионалното управление по образование в София - Ваня Кастрева пред Bulgaria ON AIR.В Пловдив свободните работни места за учители са близо 300, а във Варна – над 110.По думите ѝ в София това е така, тъй като столицата се разраства непрекъснато и за радост учениците също се увеличават.\"Всеки директор е задължен да обезпечи учебния процес, осигурявайки преподаватели\", допълни тя.Ваня Кастрева отбеляза още, че в по-крайните квартали на София по-трудно се намират учители, тъй като проблемите там са съпоставими с тези в малките населени места, а именно - по-малко хора отговарят на изискванията за тази длъжност. Транспортните проблеми също не били за пренебрегванеНезаети педагогически позиции са обявени на интернет страниците и на останалите регионални управления по образованието в страната.", "date": "2019.08.23", "title": "Малко преди старта на новата учебна година се търсят учители"}
{"url": "https://www.novinite.bg/articles/179465/Frenskiyat-prezident-Gorskite-pojari-v-Amazoniya-sa-mejdunarodna-kriza", "text": "Горските пожари в Амазония са международна криза, обяви френският президент Еманюел Макрон и призова спешната ситуация там да бъде обсъдена на срещата на върха на Г-7 в Биариц.„Нашата къща гори. Буквално”, написа Макрон в Туитър.Бразилският президент Жаир Болсонаро разкритикува „екологичната психоза” по повод пожарите и обвини френският президент, че използва пожарите за политически цели и има неуместно колониално мислене.Тази година пожарите в Бразилия са почти два пъти повече от миналата. Президентът Болсонаро първо обвини природозащитниците, че палят гората, в четвъртък обяви, че пожарите няма да бъдат гасени, защото не достигат ресурси", "date": "2019.08.23", "title": "Френският президент: Горските пожари в Амазония са международна криза"}
{"url": "https://www.novinite.bg/articles/179474/Vazstanovyavaneto-na-viadukta-na-AM-Struma-shte-struva-186-mln-leva", "text": "Един милион и 860 хиляди лева ще струват ремонтите и възстановяването на засегнатия от пожара преди 10 дни виадукт на АМ „Струма“ при Дупница. Това обяви председателят на Управителния съвет на агенция „Пътна инфраструктура“ Георги Терзийски след инспекция за хода на възстановителните работи и почистването от отпадъците.Пострадали са 13 колони, три греди и два еркера. До края на днешния ден ще бъде пуснато в двете посоки движението по магистралата по направлението за София. В 27-те областни пътни управления приключва огледа и проверката за състоянието на пътната инфраструктура и съоръженията.Георги Терзийски съобщи за открити нарушения, като сред тях е и овчарник под мост на републикански път в Ловешка област.По-рано бе съобщено, че за улеснение на трафика от 14 часа днес до 20 часа в събота превозните средства над 12 тона, пътуващи към Кулата, ще бъдат пренасочвани от магистралата към пътя Е-79 при пътен възел „Долна Диканя“ и обратно ще се качват на нея при пътен възел „Бобошево“. Обходният маршрут за всички останали превозни средства е от пътен възел „Дупница“ до пътен възел „Бобошево“ и обратно.В петък изтича срокът, в който трябва да се отчетат проверките на всичките 27 областни пътни управления за наличие на нерегламентирано използване на пространството под съоръженията на пътищата и прилежащия сервитут. Обобщените резултати ще бъдат представени в началото на следващата седмица.", "date": "2019.08.23", "title": "Възстановяването на виадукта на АМ „Струма“ ще струва 1,86 млн. лева"}
{"url": "https://www.novinite.bg/articles/179509/Severna-Makedoniya-predprie-prevantivni-merki-sreshtu-afrikanskata-chuma-po-svinete", "text": "\r\nВ Северна Македония започна отстрел на диви свине. Мярката е част от усилията на местните власти да не допуснат разпространението на африканска чума в страната.\r\n\r\n\r\n\r\n\r\n\r\n\r\n\r\n\r\n", "date": "2019.08.23", "title": "Северна Македония предприе превантивни мерки срещу африканската чума по свинете"}
{"url": "https://www.novinite.bg/articles/179477/Georgi-Terzijski-Sledobed-moje-da-pusnem-lekite-koli-po-AM-Struma", "text": "Следобед може да пуснем движението на леки коли, пътуващи към Кулата по АМ „Струма“, в участъка край Дупница, ако тестовете потвърдят безопасността на отсечката. Това съобщи председателят на Управителния съвет на Агенция „Пътна инфраструктура“ Георги Терзийски, който тази сутрин провери работата по разчистването на незаконно струпаните отпадъци под моста при 62-ри километър на автомагистралата.От терена, собственост на пътната агенция - проектното съоръжение плюс два метра в страни от него, са премахнати боклуците натрупани неправомерно от собственика на цеха за преработка и изкупуване на вторични суровини. Остава обаче огромното количество смет натрупана на общински терен, който граничи с този на АПИ, а с това и опасността отново към обхвата на магистралата да се пренесат нерегламентирано боклуци. Терзийски посочи, че камионите на пътноподдържащите фирми са натоварени, но все още компетентните институции - РИОСВ-Перник и община Дупница, не са посочили къде може да се депонират отпадъците. Днес на затворената за движение отсечка край Дупница се правят тестове с тежкотоварни превозни средства.По този начин ще се установи дали е възможно в следобеда в платното за София, което е по-слабо засегнато от пожара, да се пуснат леките автомобили, пътуващи за Кулата. В посока София ще се преминава по Е-79. В неделя и понеделник, когато трафикът от Кулата към столицата е по-голям в участъка край Дупница по автомагистралата ще преминават леките коли за София, а тези за Кулата ще бъдат по Е-79. Целта е максимално улеснение на шофьорите в края на работната седмица и през почивните дни.На този етап движението на тежкотоварните превозни средства остава изцяло по Е-79. За повишаване на безопасността от 14 ч. днес до 20 ч. в събота - 24 август, превозните средства над 12 тона, пътуващи към Кулата, ще бъдат пренасочвани от АМ „Струма“ към Е-79 при пътен възел „Долна Диканя“. При пътен възел „Бобошево“ тежкотоварните камиони отново ще продължават пътуването си по автомагистралата. Обходният маршрут за всички останали превозни средства е от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно.Председателят на УС на АПИ Георги Терзийски съобщи, чe възстановяването на съоръжението от пожара започва. Аварийно-възстановителните дейности ще бъдат възложени по чл. 79, ал. 1, т. 4 от ЗОП. Стойността им е 1,5 млн. лв. без ДДС, а срокът им за изпълнение е 4 месеца. Днес бе проверено и съоръжението при 87-ми км на АМ „Струма“. Под него е премахната пътностроителната техника, която строителна фирма бе разположила неправомерно. Пространството под моста е почистено, така както е изискано от АПИ. Днес изтича срокът, в който директорите на всичките 27 областни пътни управления в страната трябва да представят на УС на АПИ доклади за извършените от тях обходи на всички съоръжения за наличие на нерегламентирано използване на пространството под съоръженията и прилежащия сервитут. Обобщените резултати от проверките ще бъдат представени в началото на следващата седмица.", "date": "2019.08.23", "title": "Георги Терзийски: Следобед може да пуснем леките коли по АМ „Струма“"}
{"url": "https://www.novinite.bg/articles/179478/Ochakva-se-esenen-pik-na-morbili-i-hepatit-A", "text": "Част от промените в имунизационния календар, които бяха на обществено обсъждане до днес, притесниха личните лекари. От здравното министерство поискаха да се намали приемът на някои от задължителните ваксини. Например за туберкулоза и опасните пневмококови инфекции. Педиатрите са категорични, че не искат отпадане на пробата манту за 11-годишните, защото в момента във възрастовия диапазон 7-18 годишни при около 20% се налага слагане на БЦЖ ваксина. Това заяви д-р Георги Миндов от Национално сдружение на общопрактикуващите лекари пред БНТ. По думите му се очаква есенен пик на морбили и хепатит А.Категорично колеги педиатри не искат да отпадне пробата манту за 11-годишните. Нека да не пренасяме европейските стандарти у нас, защото здравословното състояние на българина е по-различно от европейското, заяви д-р Миндов.Той прочете седмична справка от сайта на Столична регионална здравна инспекция, според която за предходната седмица 12-18 август у нас има 21 случая на варицела, 4 на скарлатина, 4 на морбили, 1 коклюш и 5 случая на туберколоза.Във възрастовия диапазон 7-18-годишни около 20% се налага слагане на БЦЖ ваксина, каза д-р Миндов. При поставянето на проба манту, която е алергична проба, тя показва дали може да е болно детето от туберколоза, дали има нормален имунитет или няма имунитет. Когато при пробата на ръчичката на детето няма реакция, това означава, че няма имунитет и трябва да бъде поставена ваксина БЦЖ. При премахването на едната проба манту при тези деца има риск, обясни още лекарят.По отношение на пневмококовите ваксини - в момента у нас се слага най-ниският клас - най-нисковалентната ваксина. Но тя не е най-евтината. Тя осигурява защита срещу 11 щама, по-добрата е срещу 13 щама. Тук трябва да се зададе въпроса към Министерството защо я е избрала, каза лекарят.Д-р Миндов заяви още, че се очаква есенен пик на морбили и хепатит А.По думите му се затяга контролът и няма да бъдат допускани деца без ваксини да посещават детски заведения, няма да се допуска издаването на фалшиви документи за имунизационното състояние на децата. Обсъжда се въвеждането на пълноценен електронен регистър на имунизациите, а не както сега да се пише на хвърчащи бележки.Държавата в момента не може да осигури за всички родени преди 91 г. имунизационни кабинети, затова д-р Миндов препоръча всеки, който има съмнение за морбили, да си направи изследване на антитела. В момента обаче наличните дози могат да обхванат само децата.", "date": "2019.08.23", "title": "Очаква се есенен пик на морбили и хепатит А"}
{"url": "https://www.novinite.bg/articles/179460/Dnes-shte-e-slanchevo", "text": "Днес ще е слънчево, след обяд, главно над планинските райони с незначителна купеста облачност. Ще духа слаб, в източната половина от страната и в Дунавската равнина до умерен североизточен вятър. Горещо време с максимални температури между 32° и 37°.Над планините ще е слънчево, след обяд с незначителна купеста облачност. Ще духа слаб до умерен североизточен вятър. Максимална температура на височина 1200 метра около 26°, на 2000 метра – около 16°.Над Черноморието ще е слънчево. Ще духа умерен, временно и силен север-североизточен вятър. Максимални температури на въздуха: 29°-33°. Температурата на морската вода е 26°-27°. Вълнението на морето ще бъде 3-4 бала.", "date": "2019.08.23", "title": "Днес ще е слънчево"}
{"url": "https://www.novinite.bg/articles/179479/Cigani-se-biha-v-Kazanlak", "text": "На 22.08.2019 г., около 13.10 ч., в РУ-Казанлък е получено съобщение за сбиване между лица от ромски произход в гр. Казанлък, на бул. ''Княз Ал. Батенберг''. Това съобщиха от ОДМВР-Стара Загора.При посещение на място не са установени лица. Същевременно в РУ-Казанлък е получен сигнал от ФСМП – Казанлък за прието лице, участвало в сбиването.На място е установен 36-годишен мъж от гр. София. В следствие на сбиването същия е получил фрактура на лява предмишница, оставен е за наблюдение в МБАЛ – Казанлък, без опасност за живота.От проведените оперативно-издирвателни мероприятия е установено, че извършители на деянието са 58-годишен мъж от гр. Казанлък и 34-годишния му син.По случая е образувано досъдебно производство за престъпление по чл.129 от НК.", "date": "2019.08.23", "title": "Цигани се биха в Казанлък"}
{"url": "https://www.novinite.bg/articles/179482/Cacao-Beach-Club-zakriva-letniya-sezon-s-Timmo--Wehbba-na-31-avgust", "text": "След три месеца изпълнени с емоции, музика и танци, идва време да сложим край на сезона на партитата. За поредна година Cacao Beach Club ни подари възможността да чуем на живо световноизвестни артисти като Dennis Cruz, Fabio Florido, Chus & Ceballos, Nakadia, Chelina Manuhutu, Latmun и много други, както и да се запознаем с впечатляващи нови имена за българската сцена като Eddy M, Tini Gessler, Onyvaa и Michael Bibi.На 31 август финалът на лятото ще отбележат двама от най-актуалните артисти на Drumcode - Timmo & Wehbba, заедно с Bagerziev и Boryana. Валери Иванов, с прякор Timmo, е роден в България, където на четиринайсетгодишна възраст започва да композира музика в популярни жанрове. Две години по-късно той вече е запленен от клубната ъндърграунд сцена и този интерес веднага повлиява и собствените му продукции.През 2009 година прави и първия си пробив в света на електронната музика с ремикса на TRNSSTR, The Joker, който е издаден чрез лейбъла на Timo Garcia, Berwick Street и който по-късно е включен в албума Carl Cox - Global. Следват многобройни релийзи за лейбъли като Fone Audio и Octopus Recordings, които са пускани и подкрепяни от имена като Adam Beyer, Richie Hawtin, Joseph Capriati и много други. През 2014 Timmo издава няколко парчета за Drumcode, като всички те достигат до класациите на Beatport, а след това вече е и част от влиятелния лейбъл. Парчето Canvas дори присъства в миксовете на имена като Tiësto, Above & Beyond и Roger Sanchez.С участия по целия свят, в някои от най-добрите парти локации, Timmo добавя в графика си за лято 2019 и това в Cacao Beach Club на 31 август. Закриването на клуба ще се случи с участието и на емблематичният Wehbba – един от ключовите артисти на Drumcode. Той е считан за част от водещите бразилски продуценти, благодарение на колаборациите му с редица уважавани лейбъли и партита по целия свят. Ранните години, в които свири техно и хаус музика го водят до първото му международно признание през 2006 година за немския лейбъл Kill Beat. След като се мести в Барселона и се потапя в Европейската сцена, той създава постоянен поток от изключителни продукции на лейбъли като Drumcode, Soma, Bedrock, 2020Vision, Knee Deep In Sound и други. Неговата гъвкавост и разнообразен стил му осигуриха и работа по време на промоцията на The Magnificent Seven, ремиксирайки саундтрака към филма. След два самостоятелни албума и редица успешни тракове като Fake, Glasswerk, Eclipse и Third Wave, той е готов да завладее и българската публика на 31 август в Cacao Beach Club. Повече за партито можете да научите в официалната Фейсбук страница на CACAO BEACH CLUB:  Билети за 31 август може да намерите в мрежата на Eventim.bg  ", "date": "2019.08.23", "title": "Cacao Beach Club закрива летния сезон с Timmo & Wehbba на 31 август"}
{"url": "https://www.novinite.bg/articles/179481/Otmeneno-e-bedstvenoto-polojenie-v-obshtina-Svishtov", "text": "\r\nОтменено е бедственото положение в община Свищов, което беше обявено заради пожара, който обхвана 50 декара от старото сметище на града.\r\n\r\n\r\n\r\n\r\n\r\n", "date": "2019.08.23", "title": "Отменено е бедственото положение в община Свищов"}
{"url": "https://www.novinite.bg/articles/179466/I-u-nas-250-dekara-dabova-gora-i-pasishta-izgoryaha-kraj-Vetren", "text": "250 декара дъбова гора и пасища изгоряха вчера край Ветрен. Пожарът тръгна от старото сметище на града, което по думите на областната управа трябва да бъде обезопасено. Цяла нощ екипи на пожарната от Пазарджик и Белово, както и служители на горското стопанство, следиха пламъците. В момента огънят е локализиран, но димът се стели над Ветрен.", "date": "2019.08.23", "title": "И у нас: 250 декара дъбова гора и пасища изгоряха край Ветрен"}
{"url": "https://www.novinite.bg/articles/179475/V-sabota-zapochva-21voto-visokoplaninsko-pochistvane-na-Za-Zemyata", "text": "Уникалното по рода си традиционно почистване във високопланински територии, организирано от Екологично сдружение За Земята, започва този уикенд в Западни Родопи. Организаторите и доброволците се събират на хижа Чаирски езера в събота следобед, в понеделник продължават към хижа Ледницата и хижа Перелик. Акцията ще продължи до 31ви август. За Почистването са се записали над 80 човека от цялата страна навсякаква възраст.Тази група отговорни към българските планини туристи и планинари се събират заедно в защитата на една кауза - По-чисти планини. Всички те искат да предадат своето послание “Боклукът в раницата” на всички ежедневно преминаващи туристи, които идват да се любуват на родните ни планини и понякога забравят, че те не искат нищо от посетителите освен възхищение. “Това е една от най-старите природозащитни масови инициативи в България, която е привлякла, вдъхновила и мотивирала хиляди доброволци. Участниците не намаляват и винаги има и нови ентусиасти, които пък разказват на свои приятели и така винаги има нови хора” споделят от “За Земята”.Тази година има и нещо съвсем нетрадиционно - акцията не се провежда в защитена територия, а точно обратното - в най-незащитената - Родопите, която е дом на огромно природно богатство, смесено със запазени традиции от векове, но не е природен или национален парк.“И тази година ще сме около високопланински хижи, но не така посещавани като хижите в Пирин, Рила и Централен Балкан. От една страна искаме да покажем тези места на планинарите, които ще се включат в инициативата, от друга ще привлечем вниманието върху екологичните проблеми в района, с които със сигурност ще се сблъскаме на място и ще работим на място”, коментират от организаторите. В края на всеки ден ще се организират дискусии на открито по различни екологични теми и практически лекции, свързани с биоразнообразието в района, водени от експерти на коалицията “За да остане природа в България”, част от която е и ЕС “За Земята”.Кампанията „Боклукът в раницата“ започва през 1999 година. От тогава са събрани и премахнати от най-високите части на България над 115 тона отпадъци. Дългосрочната цел е не само да почистим замърсените терени и да отстраним нелегалните сметища, но и да възпитаме отговорно отношение към отпадъците и планината. Приканваме всеки турист да не използва пластмасова посуда за еднократна употреба в хижите, а да си носи собствени съдове и прибори, така изобщо няма да създава боклук и ще е истински пазител на природата.", "date": "2019.08.23", "title": "В събота започва 21вото високопланинско почистване на За Земята"}
{"url": "https://www.novinite.bg/articles/179487/Bezplatno-izsledvane-za-HIV-organizirat-Silistra", "text": "Безплатно изследване за ХИВ организират в Силистра, съобщиха от Общината. Кампанията се организира за поредна година по Програма „Превенция и контрол на ХИВ/СПИН“ към Министерство на здравеопазването. На 29-ти август, от 10:00 до 12:00ч., в Дунавския парк, в района на централния вход до втори шадраван, ще бъде разположен мобилен кабинет, където ще се извършва безвъзмездно, анонимно и доброволно консултиране и изследване с експертен тест за ХИВ. Всеки, който се интересува от начините за предпазване от ХИВ и други сексуално предавани инфекции ще може да получи информация от медицински консултант. Ще бъдат раздавани и здравно-промотивни материали по темите и презервативи.", "date": "2019.08.23", "title": "Безплатно изследване за ХИВ организират  Силистра"}
{"url": "https://www.novinite.bg/articles/179469/Dneven-horoskop-za-petak", "text": "Някой иска да притежава нещо, което принадлежи на вас. Бъдете изключително внимателни, защото трябва да реагирате, преди да са ви го взели. Не се страхувайте да бъдете малко по-параноични.Вие харесвате промените и днес е един страхотен ден да направите някаква промяна. Откажете се от някакъв вреден навик и помислете за позитивна промяна в живота си.Трябва да бъдете по-внимателни, когато става въпрос за работа и бизнес. Може в момента да имате други интереси и да се вълнувате от други неща, но трябва да откриете баланса. Вижте повече на :", "date": "2019.08.23", "title": "Дневен хороскоп за петък"}
{"url": "https://www.novinite.bg/articles/179491/7-kilometrova-opashka-ot-avtomobili-na-Dunav-most-2", "text": "7-километрова е опашката от автомобили на ГКПП „Дунав мост 2“ на изход от страната. Това съобщиха от предприятието за управление на моста, цитирани от „Фокус”.Причината е в монтирането на датчици за контриларане на радиоктивността от румънската страна. Датчиците се монтират по европейска директива на всички гранични пунктове в Румъния, като срокът е до 19 октомври.На граничния пункт има и много леки автомобили на изход от страната, които заемат две трасета. Другите две трасета са за тежкотоварни автомобили и там натоварването е голямо. Заради монтирането на датчици румънците затварят по едно от действащите трасета. Очаква се до края на деня да се увеличи и опашката на вход на граничния пункт.", "date": "2019.08.23", "title": "7-километрова опашка от автомобили на „Дунав мост 2”"}
{"url": "https://www.novinite.bg/articles/179488/Fandakova-Za-10-godini-izgradihme-nad-200-kilometra-ViK-mreja", "text": "''За 10 години изградихме над 200 километра канализационна и водопроводна мрежа'', това каза кметът на София Йорданка Фандъкова, съобщи БГНЕС.Тя провери работите по асфалтиране на улици в ж.к.“Люлин“ 9, където е изградена нова ВиК мрежа. Проверката беше на ул.“Беравица“ и бул.“Сливница“.„Изпълняваме трети етап от изграждането на канализация и водопровод в този район на \"Люлин\". Първите два етапа изградихме през 2012 - първия и 2015 – втория. Общо три километра канал и три километра водопровод. И това е третият заключителен етап за тази част на града и на район Люлин. Това са над 1,6 км канализация и водопровод заедно с цялостно изграждане на улиците\", каза още тя.", "date": "2019.08.23", "title": "Фандъкова: За 10 години изградихме над 200 километра ВиК мрежа"}
{"url": "https://www.novinite.bg/articles/179496/KZK-razglejda-vsichki-signali-za-problemi-na-svobodniya-pazar-na-elektroenergiya", "text": "КЗК разглежда всички постъпили през последните месеци сигнали за проблеми на пазара на търговия с електрическа енергия по свободно договорени цени. Това съобщиха от институцията  във връзка с разпространена в публичното пространство информация за отказ на  от страна на комисията да разгледа сигнали, свързани с пазара на електрическа енергия, предаде БТА.Сигналите са присъединени и се разглеждат в рамките на производството за извършване на секторен анализ на електроенергийния пазар, което КЗК извършва в момента. От КЗК добавят, че всички твърдения в получените сигнали се проучват, за да се съберат достатъчно доказателства за наличието на конкурентни проблеми в сектора, които да дадат основание на Комисията да се самосезира в рамките на своята компетентност и при спазване на Закона за защита на конкуренцията. „В рамките на извършвания секторен анализ КЗК е изискала информация от подателите на сигнали, чрез изпращане на въпросници. Това е един от законовите способи за събиране на информация за състоянието на конкурентната среда, уточниха от Комисията. За да бъде извършено обективно и пълно проучване на даден пазар, КЗК трябва да събере първична информация за него именно от пазарните участници, въз основа на която да извърши анализ и преценка за наличието на евентуални антиконкурентни практики. За установяване на състоянието на свободния пазар на електроенергия, в производството по извършване на секторен анализ, Комисията е изискала информация и данни от над 50 субекта - участници на пазара (производители, търговци, БНЕБ ЕАД, ЕСО ЕАД и др.), компетентни държавни органи и браншови организации. В резултат на мащабното проучване е събрана и се анализира значителен обем информация, което ще позволи на Комисията да идентифицира евентуалните проблеми за конкуренцията в сектора”, пише още в съобщението.", "date": "2019.08.23", "title": "КЗК разглежда всички сигнали за проблеми на свободния пазар на електроенергия"}
{"url": "https://www.novinite.bg/articles/179489/Kralev-v-Kardjali-Darjavata-ot-godini-pomaga-na-vsichki-otbori", "text": "„Държавата от години се е ангажирала да подпомага всички отбори, които влизат във висшия ешелон на футбола в България, с изграждане на терени и осветление. Със стадиона в Кърджали ще реализираме нашите обещания по същия начин“, това заяви министърът на младежта и спорта Красен Кралев пред медии по време на посещението си в Кърджали заедно с премиера Бойко Борисов. Те се срещнаха с ръководството на ПФК \"Арда\", както и с проектантите, изготвили проекта за допълнително модернизиране на стадиона (осигуряването на осветление, изграждане на козирка, табло и прилежаща инфраструктура).Модернизирането се налага, за да може футболният клуб да провежда домакинските си мачове на спортното съоръжение в града. В момента те се играят на стадиона на „Локомотив“ в Пловдив. Кралев посочи, че ММС има готовност да съдейства за реализирането на проекта на „Арда“, като по думите му клубът е кандидатствал с изключително детайлен план за строителни дейности по прилежащата инфраструктура на стадиона. „След срещата, която проведохме с премиера Борисов и ръководството на клуба, ще довършим разговорите по проекта, за да може по най-бързия начин средствата да се осигурят и да се проведе обществената поръчка.Най-реалистично е \"Арда” да провежда домакинските срещи на собствения си стадион напролет, във втория полусезон“, заяви спортният министър. Той допълни, че в момента осветлението на „Арена Арда“ е приоритетно, тъй като ситуацията е по-сложна отколкото на другите стадиони. „Първо трябва да се справим с тази задача и след това ще мислим за следващи евентуални инвестиции. Най-важното е да се постави осветлението, за да могат футболистите да играят пред собствена публика. Знаете, че това е дебютен сезон за „Арда“ в елитната група и всички фенове на отбора очакват да видят любимците си на този стадион“, каза още Кралев.", "date": "2019.08.23", "title": "Кралев в Кърджали: Държавата от години помага на всички отбори"}
{"url": "https://www.novinite.bg/articles/179497/Potvardiha-ognishte-na-chuma-po-svinete-i-vav-Varnensko", "text": "Потвърдена е положителната проба за африканска чума по свинете /АЧС/ във Варненско, това каза за БТА областният управител на Варна Стоян Пасев.Пробата е от намерено умряло диво прасе в района на село Осеново в община Аксаково. Той допълни, че е издадена заповед за забрана за лов, дърводобив, събиране на трюфели и други дейности в осемкилометровата зона.Пасев каза, че в тази зона попада и част от природен парк \"Златни пясъци\", но според него е абсурдно в разгара на сезона да бъде въведена забрана и за него. Най-вероятно областна епизоотична комисия ще вземе решение паркът да не бъде включен в забраната.", "date": "2019.08.23", "title": "Потвърдиха огнище на чума по свинете и във Варненско"}
{"url": "https://www.novinite.bg/articles/179493/Goranov-NAP-ima-pari-da-si-plati-globata", "text": "НАП има достатъчно пари в бюджета да плати глобата, каза финансовият министър Владислав Горанов пред журналисти в Крумовград.Комисията за защита на личните данни ще наложи глоба на приходната агенция, като се очаква сумата да достигне 20 млн. евро.„Няма да се наложи дофинансиране“, обясни Горанов и допълни, че няма да има орязване на заплати или на бонуси на служителите в НАП.„От гледна точка на технологията на бюджета това представлява нетна операция“, коментира финансовият министър.„Глобата няма да се отрази на бюджета. Ще се отрази на съдбата на терористите, които атакуваха системата на НАП“, заяви Владислав Горанов.В отговор на въпрос ще има ли кадрови промени в НАП, министърът изтъкна: „Достатъчно кадрови промени направихме. Имаше две оставки, на тези, които отговаряха за ИТ сигурността“.", "date": "2019.08.23", "title": "Горанов: НАП има пари да си плати глобата"}
{"url": "https://www.novinite.bg/articles/179498/Markovski-Sadebnite-ni-procesi-sa-inkviziciya", "text": "Имa eврoпeйcки принцип – рaвeнcтвo нa oръжиятa – кaквoтo имa прoкурaтурaтa, тaкoвa дa притeжaвa и зaщитaтa. В мoмeнтa cъдeбнитe ни прoцecи ca инквизициoнни. Прoкурaтурaтa нямa функция дa рeшaвa дeлaтa и дa кaзвa кoй щe ocтaнe зaвинaги в зaтвoрa и кoй нe. Тoвa зaяви в eфирa нa бТВ aдвoкaт Мaрин Мaркoвcки пo пoвoд прeдлoжeниeтo зa пoвeчe прaвoмoщия нa прoкурoритe. „Никoй нe мoжe дa нe изпълни зaкoнoвo рeшeниe. Кoгaтo eдин ceриeн или мacoв убиeц cи признae прecтъплeниятa, тoй ce cпacявa oт дoживoтнaтa приcъдa и пoлучaвa oт 20 дo 30 г. Нaшият живoт e cъпътcтвaн oт мнoгo тeжки прecтъплeния.Бългaрия ce прeвърнa oт държaвaтa нa рoзитe в държaвaтa нa вaмпиритe. Имaмe прeкaлeнo мнoгo жecтoки убийcтвa и хoрaтa c ocнoвaниe кaзвaт, чe тe трябвa дa ce cпрaт. Имa гoлямo знaчeниe, дaли прecтъпникът щe пoлучи 30 гoдини, или дoживoтeн зaтвoр. Трябвa дa бъдaт cпрeни тeзи хoрa, зaщoтo нe мoгaт дa бъдaт прeвъзпитaни“, зaяви Мaркoвcки. „В Гeрмaния, Фрaнция и Aнглия имa дoживoтни приcъди, въпрeки чe прeпoръчвaт дa нe ce изпoлзвaт. Кoгaтo eдин чoвeк e oблaдaн oт cилитe нa злoтo ce виждa кoлкo e oпaceн пo дeлaтa му. Eдин ужacявaщ прecтъпник кaтo Мoмaтa зaяви, чe aкo знaeшe, чe щe пoлучи дoживoтнa приcъдa e нямaлo дa извърши прecтъплeниятa cи. Тoвa трябвa дa e дocтaтъчнo, зa дa нe ce изпoлзвa cъкрaтeнoтo cъдeбнo прoизвoдcтвo“, зaяви Мaркoвcки. \"Зaкoнoдaтeлят трябвa дa зaбрaни cъкрaтeнoтo cъдeбнo прoизвoдcтвo зa oпрeдeлeн кръг oт кaтeгoрия oт прecтъплeния. Прoкурaтурaтa e cтрaнa пo дeлoтo\", зaяви Никoлaй Кoкинoв, aдвoкaт и бивш грaдcки прoкурoр. Пoпитaн дaли прoкурaтурaтa e c вързaни ръцe зa брутaлнo убититe, Кoкинoв зaяви, чe зaкoнът e тaкъв, кaкъвтo e. Aкo ce прeмaхнe cъкрaтeнoтo cъдeбнo прoизвoдcтвo, пo-дoбрe ли щe e близкитe нa жeртвитe дa cлушaт зa cтрaдaниeтo им в прoдължeниe нa някoлкo гoдини, пoпитa бившият прoкурoр. \"Бeзcпoрнo e, чe прoкурaтурaтa нямa мяcтo в зaщитнaтa линия, зaкoнoдaтeлят e тoзи, кoйтo трябвa дa кaжe щe имa ли или нe oблeкчeния, бeз дa зaлитa нa лявo и нa дяcнo\", зaяви Кoкинoв и дoбaви, чe нe приeмaт иcкaнeтo зa пoвeчe прaвoмoщия зa прoкурaтурaтa.", "date": "2019.08.23", "title": "Марковски: Съдебните ни процеси са инквизиция"}
{"url": "https://www.novinite.bg/articles/179494/Prokuraturata-razprostrani-oshte-dokazatelstva-sreshtu-Tad-grup", "text": "Прокуратурата разпространи още доказателства срещу компанията „Тад груп” и тримата обвинени за източването на данните на 5 милиона българи от системата на НАП. Решението на магистратите е взето след множество запитвания. Обвинените по делото са шефът на „Тад груп” Иван Тодоров, търговският директор Георги Янков и служителят Кристиян Бойков.На 08.08.2019 г. в проведено съдебно заседание Апелативният специализиран наказателен съд взе спрямо обвиняемия Иван Тодоров най-тежката мярка за неотклонение - „задържане под стража“. Съдът се запозна с представените от Апелативната специализирана прокуратура нови доказателства във връзка с извършената хакерска атака срещу НАП.Досъдебното производство е образувано по реда на чл.212, ал.2 от НПК и се води за това, че от неустановена дата през 2019 г. до 15.07.2019 г. в Република България, гр. София с цел да създаде смут и страх в населението извършил престъпление по чл. 319б – 319г от НК – престъпление по чл. 108а, ал.1 от НК.В резултат на извършеното деяние от сървърите на НАП са източени личните данни на над пет милиона български граждани, събрани са данни за лица, заемащи висши държавни длъжности, засегната е информационната сигурност на десетки държавни органи и търговски дружества.До настоящия момент Специализираната прокуратурата два пъти оповести данни от досъдебното производство, а именно на 01.08.2019 г. и на 09.08.2019 г. Подчертаваме, че тези доказателства са разгласени след разрешение на наблюдаващия прокурор, както и след като същите са били предмет на съдебно обсъждане.Въпреки прозрачността, в публичното пространство продължават да се разпространяват манипулативни твърдения, които целят персонално злепоставяне на конкретни магистрати и цялостно компрометиране дейността на прокуратурата. Тревожен е подходът на определени лица, политически партии и медии да поставят собствените си амбиции над интереса на повече от пет милиона българи.Специализираната прокуратура споделя разбирането, че българските граждани имат право на информация по въпроси, които представляват за тях законен интерес, ако информацията не е държавна или друга защитена от закона тайна, или не се засягат чужди права.Предвид изложеното и след разрешение на прокурор по реда на чл.198, ал.1 от НПК, представяме част от доказателствения материал по досъдебно производство № 142/2019 г. по описа на СО – СП.Файловете са със заличени лични данни и не съдържат факти и обстоятелства, увреждащи интересите на трети страни, както и нецензурни думи или изрази.Специализираната прокуратура ще продължи да информира българските граждани по дела с голям обществен интерес, при спазване на презумпцията за невиновност и без да застрашава хода на наказателното производство.", "date": "2019.08.23", "title": "Прокуратурата разпространи още доказателства срещу \"Тад груп\""}
{"url": "https://www.novinite.bg/articles/179502/Dvama-maje-se-udaviha-vav-Vratca-i-Lozenec", "text": "49-годишен мъж е намерен удавен в частен имот във водоем в кюстендилското село Вратца, по информация от Областна дирекция на МВР – Кюстендил за радио „Фокус“. Руснак пък намери смъртта си в морето край Бургас.\r\nСигналът е подаден в около 19.00ч. този четвъртък. Дежурна полицейска група е извършила оглед на място, не са открити следи от насилие. Извършва се аутопсия на трупа в кюстендилска болница. По случая е образувано досъдебно произодство.\r\nПри друг инцидент руснак се удави в морето край Лозенец, съобщават от Областната дирекция на МВР в Бургас. Около 18.20 часа вчера в полицията постъпил сигнал за инцидент с удавен мъж в района на местността \"Диньов гьол\" край село Лозенец. На място било установено, че безжизненото тяло е на 69-годишен руски гражданин. Смъртта му е констатирана от екип на \"Спешна медицинска помощ\" в Созопол.\r\n", "date": "2019.08.23", "title": "Двама мъже се удавиха във Вратца и Лозенец"}
{"url": "https://www.novinite.bg/articles/179503/Sled-16-ch-se-puska-dvijenieto-na-lekite-koli-za-Kulata-v-ednoto-platno-na-AM-Struma", "text": "Днес - 23 август, след 16 ч. ще бъде възстановено движението на леките коли, пътуващи към Кулата в участъка от АМ „Струма“ край Дупница. Извършените днес тестове на носимоспособността на съоръжението при 62-ри км потвърдиха първоначалните оценки на експерти, че е възможно пускане на трафика в платното за София, което е по-слабо засегнато от пожара в депото за отпадъци.Днес и утре - 24 август, в участъка от АМ „Струма“ ще преминават леките автомобили, пътуващи към Кулата, а идващите от Кулата към София ще са по Е- 79. В неделя и понеделник, когато трафикът от Гърция към столицата е по- интензивен, по автомагистралата ще преминават леките коли за София, а тези за Кулата ще бъдат по Е-79. Целта е максимално улеснение на шофьорите в края на работната седмица и през почивните дни. През следващата седмица в делничните дни за преминаването на леките автомобили в платното за София на АМ „Струма“ край Дупница ще бъде направена допълнителна временна организация на движението в зависимост от интензивността на трафика. На този етап движението на тежкотоварните превозни средства остава изцяло по Е-79. За повишаване на безопасността от 14 ч. днес до 20 ч. в събота - 24 август, превозните средства над 12 тона, пътуващи към Кулата, ще бъдат пренасочвани от АМ „Струма“ към Е-79 при пътен възел „Долна Диканя“. При пътен възел „Бобошево“ тежкотоварните камиони отново ще продължават пътуването си по автомагистралата.", "date": "2019.08.23", "title": "След 16 ч. се пуска движението на леките коли за Кулата в едното  платно на АМ „Струма“"}
{"url": "https://www.novinite.bg/articles/179499/Dva-novi-sluchaya-na-zapadnonilska-treska-u-nas", "text": "Два нови случая на западнонилска треска у нас. Заразата беше потвърдена след изследвания от Центъра по заразни и паразитни болести.Болните са 2-годишно дете от Бургас и 64-годишен мъж от Монтана. Те имат възпаление на мозъка.С новите болни, случаите на западнонилска треска в България вече са общо четири.", "date": "2019.08.23", "title": "Два нови случая на западнонилска треска у нас"}
{"url": "https://www.novinite.bg/articles/179492/Desetki-si-vzeha-posledno-sbogom-s-Jorj-Ganchev", "text": "Последно \"сбогом\" с политика Жорж Ганчев си взеха десетки интелектуалци, спортисти и публични личности. Те изпълниха до краен предел столичния храм „Света София“, предаде БГНЕС.Популярният общественик, известен с атрактивния си изказ, почина на 79 години. В политическата си биография Ганчев се кандидатира за президент, беше народен представител, български и британски фехтовач, театрал, кинодеец и писател.След 10 ноември 1989 година участва в учредяването на СДС. През 1990 година основава партията Български бизнес блок (известна още като БББ). Неин председател е до 1996 година. Участва в президентските избори през 1992 година, получава 17% от гласовете, което го нарежда на 3-то място сред кандидатите на първия тур. Депутат е в 37-ото и 38-ото народно събрание. В парламента е председател на парламентарната група на Бизнесблока (1995 – 2001), оглавявал е парламентарната Комисия за радио, телевизия и съобщения. „Жорж Ганчев ще бъде запомнен с това, че колкото лесно се говореше с него, толкова и трудно допускаше до себе си, комплексно гледаше на всеки, който се допреше до него.Той се оказа в особена среда, когато му взеха името на Българския бизнес блок“, спомни си финансовия експерт Кольо Парамов, който се кандидатира заедно с Жорж Ганчев през 2016 г. на президентските избори.„За да запомниш Жорж Ганчев в целия му ръст, този 2-метров ръст, като интелектуалност, като можене, знание , трябва много сериозно личностно поведение в персонален план, за да може и той да те оцени подобава“, заяви още Парамов.„Жорж Ганчев искаше да възроди национално-историческия дух на българите“. По този начин го е запомнил и бившият депутат проф. Александър Томов. Според него Ганчев не е отстъпил на принципите си, въпреки че е останал изолиран и в някаква степен неразбран. „В последните месеци лекарите го молеха да остави китарата и контакта с хората. Може би в това беше неговата сила. Примерът му е, че българският дух не трябва да бъде потъпкван и пренебрегван. Неразбран, но духовен, мащабен, неподвластен на конюнктурата, желаещ да промени много неща“, допълни Томов. ", "date": "2019.08.23", "title": "Десетки си взеха последно \"сбогом\" с Жорж Ганчев"}
{"url": "https://www.novinite.bg/articles/179507/Pojar-obhvana-golyama-plosht-ot-plovdivskiya-romski-kvartal-Stolipinovo", "text": "Пожар обхвана голяма площ от пловдивския ромски квартал \"Столипиново\". Най-вероятната причина за възникването му, е паленето на гуми, което се случва редовно там. Шест коли на Пожарната са на място и гасят пламъците. Огнената стихия е обхванала и част от къщите в квартала.Затворени са две улици в района - Крайречни и Ландос, а жители напускат мястото, заради гъстия дим. За момента няма информация за пострадали или обгазени хора.", "date": "2019.08.23", "title": "Пожар обхвана голяма площ от пловдивския ромски квартал \"Столипиново\""}
{"url": "https://www.novinite.bg/articles/179505/SDS-bez-kandidat-za-kmet-na-Sofiya", "text": "СДС няма да издига свой кандидат за кмет на София, но ще подкрепи достойна дясна кандидатура. Това коментира пред БНР лидерът на сините Румен Христов.За сметка на това обаче вече текат разговори с ГЕРБ за общо явяване или за подкпрепа за кандидата на управляващата партия.Припомняме, че СДС и ГЕРБ бяха в коалиция и за изминалите по-рано през година избори за европейски парламент. Така сините успява да вкарат дори един свой евродепутат - бившия председател на Народното събрание Александър Йорданов.Христов припомни, че с решение на Националния изпълнителен съвет СДС дава право на всяка общинска структура да определи с кои политически  партии да участва в местните избори.\"БСП, ДПС и \"Атака\" са партиите, с които СДС е невъзможно да разговаря\", категоричен е Румен Христов.\"Виждаме, че вървим отново към блоково гласуване, ляво-дясно. Няма начин Съюзът на демократичните сили да бъде извън десните обединения и да търси дяснодемократични кметове и общински съветници. СДС ще подкрепи достойна дясна кандидатура, но ще имаме и кандидати за общински съветници, както и сега имахме\", каза още той.Румен Христов участва в отбелязването пред мемориала край НДК в София на Деня почитане на паметта на жертвите на всички тоталитарни и авторитарни режими.", "date": "2019.08.23", "title": "СДС без кандидат за кмет на София"}
{"url": "https://www.novinite.bg/articles/179483/Ekstremalen-indeks-za-pojaroopasnost-e-v-13-oblasti-na-stranata", "text": "Екстремален индекс за пожароопасност е в сила на места в 13 области на страната. Това сочи справка на сайта на Националния институт по метеорология и хидрология. \r\nИндексът обхваща територии от областите София - град, София – област, Перник, Кюстендил, Благоевград, Пазарджик, Ловеч, Стара Загора, Хасково, Сливен, Ямбол, Бургас и Добрич.\r\nЕкстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна.\r\nТози индекс означава, че са възможни много силни пожари с частично или пълно въвличане на дървесните корони.\r\n", "date": "2019.08.23", "title": "Екстремален индекс за пожароопасност е в 13 области на страната"}
{"url": "https://www.novinite.bg/articles/179508/Sledim-prez-telefona-bedstviyata-v-Sofiya", "text": "\r\nСофиянци ще могат да следят през телефона си информация за предстоящи бедствия в града. Новото мобилно приложение е по германски модел и идеята за въвеждането му в столицата се зародила при посещение на екип на дирекция „Аварийна помощ и превенция“ в Берлин по покана на държавния изследователски институт за информационни и комуникационни технологии Fraunhofer FOKUS, съобщиха от кметството.\r\n\r\nНа служителите от „Москова“ 33 било демонстрирана системата KATWARN, която представлява метод за предупреждение на населението и информация, намираща се под държавна власт за предстоящи бури, земетресение, мълнии, градушки, както и за пожари, наводнения, затворени големи търговски обекти или улици и булеварди.\r\n„KATWARN е мултиканална система, която може да разпространява предупредителни съобщения по множество различни начини и съответно да информира хора например чрез sms, имейл, приложение, рекламни дигитални пана, социални мрежи, бордови компютър на автомобил и др.“, обясняват от общината.\r\nСистемата в момента работила успешно в Германия и Австрия. Големи промишлени комбинати, полицейски управления, химически заводи и пристанища я използвали като затворена корпоративна предупредителна система. Членовете на Европейската комисия също имат свалено приложение и от тази година се възползват от услугите й. „Приоритет на Столична община е гарантиране на сигурността на гражданите и гостите на столицата, както и грижата за населението при бедствия, аварии и кризи“, коментира директорът на „Аварийна помощ и превенция“ Красимир Димитров- директор на дирекция „Аварийна помощ и превенция“ и допълни, че вече имат уверение, че тестове на новата услуга ще започна в София.\r\n", "date": "2019.08.23", "title": "Следим през телефона бедствията в София"}
{"url": "https://www.novinite.bg/articles/179476/Borisov-inspektira-stadiona-na-Arda-v-Kardjali", "text": "Премиерът Бойко Борисов провери стадиона на „Арда” Кърджали. С него са министърът на младежта и спорта Красен Кралев и финансовият министър Владислав Горанов. Поводът за визитата е да се намери решение за финансирането на отбора.Премиерът и двамата министри обсъдиха с отговорните по строителството лица проблемите около осветлението на стадиона, както и около паркинга.„За първи път в историята „Арда” е в \"А\" група. На всички други отбори сме помогнали. Надявам се другата седмица да ни дадат точна сметка и да им помогнем и на тях”, заяви Борисов.", "date": "2019.08.23", "title": "Борисов инспектира стадиона на „Арда” в Кърджали"}
{"url": "https://www.novinite.bg/articles/179504/V-Kipar-otkriha-procedura-za-likvidaciyata-na-Olimpik", "text": "\r\nДнес в официалния вестник на Република Кипър вече е публикувано решението на Районния съд на Никозия, с което се открива производството по ликвидация на застрахователна компания „Олимпик“.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.23", "title": "В Кипър откриха процедура за ликвидацията на \"Олимпик\""}
{"url": "https://www.novinite.bg/articles/179490/Borisov-na-rudnik-Ada-Tepe--V-Krumovgrad-investiciite-sa-280-mln-lv-dosega", "text": "Благоустрояването на градовете и привличането на повече инвеститори у нас - върху тези два приоритета на правителството акцентира министър-председателят Бойко Борисов при откриването на рудник „Ада Тепе“ на „Дънди Прешъс Металс Крумовград“ ЕАД.Пред служителите на компанията премиерът Борисов отбеляза доброто изпълнение на редица програми на правителството, които допринасят за по-добрия облик на населените места. „Може би като сте идвали – сте видели пътя от Кърджали до Момчилград и Крумовград. Някои от вас може да си спомнят свлачищата, просто нямаше път, беше отнесен на няколко места“, отбеляза премиерът Борисов. Той добави, че в инфраструктурата в региона са вложени десетки милиони, за да дойдат милиарди инвестиции.Премиерът Борисов изтъкна значението на разкриването на повече работни места и осигуряването на добри възнаграждения. „Стотици български граждани – мюсюлмани и християни, работят тук. Догодина март месец 2700 лева ще е средната заплата, сега е 2100. Ще продължим в тази посока“, заяви още при откриването министър-председателят Бойко Борисов.Над 1 милиард лева са инвестициите на „Дънди Прешъс Металс“ ЕАД в България. Компанията стартира дейността си преди 15 години в Челопеч, като над 860 млн. лв. са средствата, вложени в модернизация, подобряване на условията на работа, опазване на околната среда в града и района. В Крумовград инвестициите са 280 млн. лв. досега. Около 300 души работят в компанията в града.", "date": "2019.08.23", "title": "Борисов  на рудник „Ада Тепе“ : В Крумовград инвестициите са 280 млн. лв. досега"}
{"url": "https://www.novinite.bg/articles/179510/Tad-grup-sled-arestite-Zaginali-sme-hvanat-li-ni-sme-bez-rabota", "text": "\r\n\"Загинали сме“, така служител на „Тад Груп“ коментира ситуацията след ареста на колегата си Кристиян Бойков по повод разпространението в български и чужди медии на данни за над 5 100 000 българи в НАП. Разговорът между въпросният служител с инициали З.М. и друг – А.П., е записан от видеокамера на терасата на фирмата на 16 юли 2019 г. малко след 13 ч.\r\n\r\nТова е поредното доказателство събрано при разследването срещу Бойков, търговския директор на фирмата Георги Янков и собственика й Иван Тодоров, което бе разпространено с разрешението на наблюдаващия прокурор в спецпрокуратурата.\r\nБойков е обвинен в извършването на кибертероризъм – престъпление против Републиката с цел да създаде смут и страх в населението чрез компютърно престъпление, а Янков и Тодоров – като подбудители. Бойков и Янков са на свобода срещу парична гаранция от по 20 000 лв,, а Тодоров е с най-тежката мярка за неотклонение „задържане под стража“. „В резултат на извършеното деяние от сървърите на НАП са източени личните данни на над пет милиона български граждани, събрани са данни за лица, заемащи висши държавни длъжности, засегната е информационната сигурност на десетки държавни органи и търговски дружества. Въпреки прозрачността, в публичното пространство продължават да се разпространяват манипулативни твърдения, които целят персонално злепоставяне на конкретни магистрати и цялостно компрометиране дейността на прокуратурата. Тревожен е подходът на определени лица, политически партии и медии да поставят собствените си амбиции над интереса на повече от пет милиона българи. Специализираната прокуратура споделя разбирането, че българските граждани имат право на информация по въпроси, които представляват за тях законен интерес, ако информацията не е държавна или друга защитена от закона тайна, или не се засягат чужди права“, съобщават от спецпрокуратурата преди публикуването на поредната част от доказателствения материал.\r\nРазпространените файлове са със заличени лични данни и не съдържат факти и обстоятелства, увреждащи интересите на трети страни, както и нецензурни думи или изрази. „Специализираната прокуратура ще продължи да информира българските граждани по дела с голям обществен интерес, при спазване на презумпцията за невиновност и без да застрашава хода на наказателното производство“, съобщава още държавното обвинение.\r\nОт разговора на терасата между двамата служители в „Тад Груп“ става ясно, че са разтревожени. Минути преди това там е бил Георги Янков, но влиза в офиса. Служителят А.П. пита колегата си З.М. по повод разговора му с Янков: „Кво вика?“. З.М. отговаря: „Нищо, загинали сме“. А.П.: „Е, да“. З.М. коментира: „Ако ни разберат, направо оставаме без работа“. А.П.: „Да“.\r\nОт разговора на Янков и З.М. пък се разбира, че чат комуникацията на Бойков в приложението „Телеграм“ е заключена с пин код и парола. Янков: „Той снощи поне си изтри всички чатове с мен“. З. М.: „Не мога да повярвам как са стигнали до него, честно ти казвам... Аз съм сигурен, че няма да има доказателства, че е той“. Янков: „Ти сещаш ли се, ако се разсмърди... Тоя му удари белезниците“. З. М.: „Да все едно ще тръгне да бега“. По-нататък в разговора Янков казва на служителя: „Между другото чакай да си изтрия, изтрий го“.\r\n", "date": "2019.08.23", "title": "Тад груп след арестите: Загинали сме, хванат ли ни, сме без работа"}
{"url": "https://www.novinite.bg/articles/179500/Ochakvat-ni-dva-po-dalgi-uikenda-prez-septemvri", "text": "Два по-дълги уикенда ни очакват през септември. Първият от тях е още в края на първата седмица на месеца.  Денят на Съединението - 6 септември, се пада в петък и се слива със събота и неделя.Вторият тридневен уикенд ще бъде две седмици по-късно, когато ще отбележим Денят на независимостта - 22 септември. Тъй като празникът е в неделя, първия ден от следващата седмица също е обявен за почивен. ", "date": "2019.08.23", "title": "Очакват ни два по-дълги уикенда през септември"}
{"url": "https://www.novinite.bg/articles/179506/Priklyuchi-tretiyat-etap-ot-izgrajdaneto-na-kanalizaciya-v-stolichniya-kvartal-Lyulin-9", "text": "\r\nПриключи третият етап от изграждането на канализация в столичния квартал „Люлин“ 9. Това обяви кметът на София Йорданка Фандъкова. \r\n\"Това са над километър и 600 метра канализация и водопровод, заедно с цялостно изграждане на улиците\".\r\nЗа десет години са изградени над 200 км канализация и водопровод в столицата, каза още Фандъкова.\r\n  ", "date": "2019.08.23", "title": "Приключи третият етап от изграждането на канализация в столичния квартал „Люлин“ 9"}
{"url": "https://www.novinite.bg/articles/179486/Priklyuchva-srokat-za-kompensacionnite-spisaci-za-afrikanskata-chuma", "text": "\r\nДо понеделник е крайният срок за представяне на списъците с хората, които да бъдат компенсирани заради закланите прасета в личните си стопанства. До момента има регистрирани 33 огнища при домашни свине на африканска чума. Административните процедури по регистрацията на засегнатите е опростена максимално, съобщи в Сутрешния блок Александра Митева от Българската агенция по безопасност на храните.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.23", "title": "Приключва срокът за компенсационните списъци за африканската чума"}
{"url": "https://www.novinite.bg/articles/179480/Radev-Balgarskata-strana-da-prouchi-vnimatelno-investitorite-za-AEC-Belene", "text": "„Наличието на толкова много инвеститори е положителен знак и показва, че от тази централа има необходимост и може да бъде рентабилна, защото когато бизнесът кандидатства за нещо, си прави много добре сметката.“ Това заяви днес президентът Румен Радев пред журналисти по време на похода до заслон \"Кончето\" в отговор на въпрос за заявения инвеститорски интерес към изграждането на АЕЦ „Белене“.Държавният глава подчерта, че няма да избързва с даването на оценки и очаква т.нар. кратък списък на инвеститорите. Румен Радев призова държавните институции да проучат много внимателно самите инвеститори, техния потенциал и конкретните им планове. По думите на президента най-големият риск пред АЕЦ „Белене“ е след заявените добри намерения да се окаже, че потенциалът на избраните инвеститори е изчерпан и да се мине на вариант държавата да трябва да се намеси с предоставянето на гаранция под една или друга форма, а това ще срине и идеята за самия проект – той да бъде без финансовото участие на държавата.В отговор на въпрос за освобождаването на началника на НСО, президентът припомни, че генерал Данчо Дяков е внесъл сам молбата си за освобождаване по свое желание и лични причини. Държавният глава подчерта, че познава ген. Дяков от много години и той е вложил много усилия за усъвършенстване дейността на Службата, за освобождаването и от несвойствени дейности и имоти, за повишаване на подготовката и за по-добро взаимодействие с нашите партньори зад граница от сродни служби.По-рано днес и самата Радева реагира на медийните публикации с ироничен пост във Facebook. В него тя се обявява за виновна за всички проблеми в държавата. \" И за НАП, и за свинската чума, и за Търговския регистър, и за „Апартаментгейт”... Ако щете и за \"Ало, Ваньо\", и за \"Ти си го избра\", пише още Радева.", "date": "2019.08.23", "title": "Радев: Българската страна да проучи внимателно инвеститорите за АЕЦ \"Белене\""}
{"url": "https://www.novinite.bg/articles/179484/Cveta-Markova-Ot-globata-na-NAP-nyama-da-proizteche-nishto", "text": "Очаква се днес Националната агенция за приходите (НАП) да получи акта си за извършеното нарушение при изтичане на личните данни след хакерската атака. Комисията за защита на личните данни обяви вече, че се готви да наложи санкция. В рамките на три работни дни НАП има възможност да отговори и след това ще стане ясен размерът на глобата. Цвета Маркова, бивш председател на Държавната агенция за сигурността на информацията, обяви в предаването \"Преди всички\" по “Хоризонт“ , че през всички години се наблюдава неглижиране и подценяване на киберсигурността у нас, за което са необходими спешни мерки:“Първо политическото ръководство действително да инвестира в киберсигурност и една от тези инвестиции, един от аспектите на тези инвестиции да подготви добри специалисти, които, ако може след това обаче да не напуснат и да не избягат някъде“.Пред БНР тя коментира още какви са очакванията й за санкцията, наложена на НАП:“Считам, че нарушението е изключително сериозно, но размерът тук няма значение. Даже допускам, че дори да би бил наложен най-високият размер, за да се успокои обществото, че нещо се прави, най-вероятно при евентуално обжалване съдът ще намали този размер. Абсолютно съм съгласна, че тук тази сума буквално ще бъде преместена виртуално от едно място на друго, т.е., от един бюджет в друг и това няма да гарантира по-голяма сигурност в бъдеще“.Ивайло Мирчев от инициативния комитет “Гласуване без граници“ коментира в интервю за предаването “Преди всички“ дали очаква снизходителност към нарушителя:“Не мисля, че това е важен въпрос. Първо, самата Комисия за защита на личните данни в самия момент на създаването е било ясно, че се очакват подобни проблеми, които могат да се случат в бъдеще. Второ, в момента тази комисия се използва като средство, за да може да се успокои обществото, да се види че нещо се прави, че някой се глобява, но от това няма да произтече абсолютно нищо… “.“Тук големият проблем е много, много различен и това е, че държавните институции в България са една пробита каца, от която щом един 20-годишен начинаещ експерт по Ай Ти сигурност може да изнесе цялата база с данни на населението на страната, представете си една чужда държава, едно чуждо разузнаване или пък една престъпна група какви поразии могат да направят“. ", "date": "2019.08.23", "title": "Цвета Маркова: От глобата на НАП няма да произтече нищо"}
