{"url": "https://www.novinite.bg/articles/161968/Borisov-i-Ninova-se-zahapaha-za-migrantskata-kriza", "text": "Ако имаше крайно решение по темата с миграцията, тя нямаше да се търкаля толкова години в ЕС. Това заяви от трибуната на парламента премиерът Бойко Борисов, който участва в петъчния парламентарен контрол. Той отговори на въпрос зададен му от лидера на БСП Корнелия Нинова относно политиката на правителството по въпросите на миграцията в България и Европа. \"Политиката по миграцията създава много разнобой в ЕС\", започна въпроса си тя. \"Трябва да си признаем, че г-жа Ангела Меркел сгреши тежко, като допусна вълната от мигранти в Европа. Освен бежанците от войни, в Европа дойдоха и много икономически мигранти. Виждаме в момента политиката на Италия, Вишеградската четворка. В опит да спаси главата си г-жа Меркел обяви, че е постигнала споразумение с 14 страни за мигрантите, но редица от тях опровергаха това. В Африка също се оказа, че не знаят за евентуалното строене на лагери за бежанците. Политиката на България по темата също е крайно непоследователна. Искам да попитам г-н Борисов - каква е политиката на България в крайна сметка и има ли крайно решение по темата?\", обяви Нинова. \"Ако има нещо, за което съвестта ми е най-чиста, то това е позицията ми за мигрантската криза. Аз съм човек, който казва винаги истината. Отдавна повтарям навсякъде, че ще имаме проблеми. Целият ЕС се оказа неподготвен за войната в Сирия, кризите в Близкия Изток, ситуацията в Либия и тн. Нашето правителство и вашето правителство също се оказаха неподготвени. Мога да заявя категорично, че България през последната година охранява границата си прекрасно и имаме 0% миграционен натиск. Проблемът е, че има няколко подводни камъка, като сред тях са съдът в Хага, неправителствени организации, които ни следят за всяко едно изказване по темата. Трябва много внимателно да следите всичко по темата и аз искам да заедно да обсъдим тази тема\", призова Борисов. \"Първата мигрантска вълна, която ни заля, помните какво беше тук. Добре, че Меркел ги прие тогава. Сега въпросът е, легално миналите, които не ги искат в Европа, как трябва да се върнат тук. Изникават няколко въпроса обаче. Тези хора имат права и не могат да ги връщат така. Вторият въпрос е къде да ги държим, като ни ги върнат? В общежитие от открит тип? Ние ги вкарваме там, а те бягат и ги ловим по границите. Да, но ако построим затвор, ще ни подхванат от неправителствените организации. Ние като държава и българското общество трябва да намерим решение за легалните мигранти. Не си мислите, че е лесно. На последния съвет на ЕС ми казаха, че съм циничен и груб. И сега върви гнусна фалшива новина, че на \"Безмер\" ги приемаме със самолети. Позицията ми е категорична. Три неща - защита на външните граници от всички структури на ЕС, платформи за бежанците в трети страни, без да назоваме към момента техните имена и категорично мога да заявя, че не съм подпсивал никакво споразумение за връщане на нелегалните. В началото бяхме неподготвени, а сега сме най-добри в цяла Европа. Вчера президентът Тръмп говори за 4-5% да се дават отбрана. Никой обаче не пита САЩ и Русия да вземат мигрантите, защото те ни струват милиарди на нас в Европа. Спазваме си ангажиментите. Тези, които бягат от война, да се грижим за тях. 5-6 месеца и после да се връщат в родните си места\", категоричен беше Борисов. След получения отговор Корнелия Нинова излезе отново на трибуната, за да зададе уточняващи въпроси. \"Вярно ли е, че смятате, че мигрантите могат да решат демографската криза и проблемите с работната ръка? Също така скам да информирате българския народ за скандалните постановления 208 и 144\", заяви тя. \"Мигрантите не са само тези, за които говорите. В момента в България работят хиляди украинци, бесарабски българи, молдовци. Ако искате, направте среща с бизнеса и да се разберем с ДАНС да изгоним всички тези хора. Ние много ясно сме заявили за кои мигранти става въпрос. Относно постановление 208 мога да кажа само, че то е същото, което е приело вашето правителство. Даже вашето постановление е по-тежко\", отговори и министър-председателят. Нинова отново не хареса отговора на Борисов и продължи с въпросите и нападките. \"Продължжавам да твърдя, че българското общество не е информирано за постановление 144. Вече не ви вярвам на думите. Един ден говорите едно, на другия едно. Днес отново представихте доста различни отговори и тези. Трябва да помагаме на хората, които бягат от война, но те трябва да имат същите права като българските граждани. В постановление 144 е записано, че България ще осигурява безплатна медицинска помощ на бежанците, които нямат средства. Аз питам - на българските граждани, които нямат доходи осигурява ли им се безплатно здравеопазване? Точно поради тази причина внасяме тази тема за разглеждане и дебат в парламента. Събрали мсе необходимите подписи\", разкри тя.", "date": "2018.07.13", "title": "Борисов и Нинова се захапаха за мигрантската криза"}
{"url": "https://www.novinite.bg/articles/161954/Mobilen-punkt-za-opasni-otpadaci-shte-poseti-rajonite-Iskar-i-Pancharevo-v-Sofiya", "text": "Мобилният събирателен пункт за опасни отпадъци ще посети районите „Искър\" и „Панчарево\" в София , съобщават от Столична община. Безплатно ще се приемат отпадъци, образувани от домакинствата - лакове и бояджийски материали, живачни термометри, мастила и замърсени опаковки, лекарства с изтекъл срок на годност.Сутринта мобилният пунк ще бъде разположен в район \"Искър\", в 12.30 ще се премести в Панчарево.", "date": "2018.07.13", "title": "Мобилен пункт за опасни отпадъци ще посети районите „Искър\" и „Панчарево\" в София"}
{"url": "https://www.novinite.bg/articles/161956/Spasitel-Pone-30-minuti-sled-hranene-ne-vlizajte-v-basejna-ili-moreto", "text": "Никой не бива да мисли, че е най-добрият в този бранш, всичко зависи от късмета, но това не изключва възможността и правилото човек да се подготви предварително, обясни спасителят и треньор по плуване Симеон Иванов във връзка с безопасността в басейните и на плажа. Хубаво е особено децата и подрастващите да отделят време през годината за т.нар. плувна подготовка, обясни той - \"ако е ходило на няколко урока по плуване, има представа какво се случва\". Никога не се влиза предварително, когато е много топло, за да свикнат с водата първоначално. Басейн, море или река са различни обекти и подходът е различен, обясни той. И при трите обаче не бива да се влиза във водата веднага след хранене. Колко време трябва да се изчака зависи от количеството храна, което сме приели. Поне половин час след хранене обаче не бива да влизаме във водата, обясни спасителят.", "date": "2018.07.13", "title": "Спасител: Поне 30 минути след хранене не влизайте в басейна или морето"}
{"url": "https://www.novinite.bg/articles/161973/Ninova-zasipa-s-kritiki-evropredsedatelstvoto", "text": " Корнелия Нинова успя да намери вина и да разкритикува българското председателство на Съвета на ЕС след премиера Бойко Борисов, който отчете  на правителството в парламента.\"Европа е по-разделена от всякога. Европейският съюз е разделен по много теми, а Българското европредседателство не можа да лидира този процес. Българският парламент остана встрани от този процес, в България изолирахте президентската институция\", заяви Корнелия Нинова.\"Не успяхте да приобщите съдебна власт. Правителството не успя да мобилизира и националната енергия. България не е предотвратила удара върху европейската икономика с наложените мита от САЩ. Не се пази и българският национален интерес\", продължи лидерът на социалистите.\"Как защитихте българския национален интерес?\", попита тя Борисов по повод поредния протест на земеделските производители.", "date": "2018.07.13", "title": "Нинова засипа с критики европредседателството"}
{"url": "https://www.novinite.bg/articles/161976/Evropa-nyama-da-pozvoli-na-Tramp-da-ya-destabilizira", "text": " Френският външен министър Жан ив льо Дриан обяви, че Европа няма да позволи на президента на САЩ Доналд Тръмп да дестабилизира нейното единство, съобщи France 4.По време на срещата на върха на НАТО Тръмп постоянно нападаше европейските държави, че не отделят достатъчно средства за отбрана. През последните месеци той наложи и допълнителни мита върху вноса на отделни стоки от ЕС и Канада.„Тръмп оспори Парижкото споразумение за климата и застраши споразумението за ядрената програма на Иран. Той не приема обстоятелството, че на лице е единство, наречено Европейски съюз.Предприема действия към Европа, засягащи търговията, които целят дестабилизация. Европа няма да позволи да бъде дестабилизирана“, заяви Льо Дриан.В момента Тръмп е на визита във Великобритания, където провежда разговори с британския премиер Тереза Мей.Предстои му среща с руския президент Владимир Путин в Хелзинки. На срещата на НАО Тръмп заяви, че има добри отношения с европейските страни", "date": "2018.07.13", "title": "Европа няма да позволи на Тръмп да я дестабилизира"}
{"url": "https://www.novinite.bg/articles/161975/Tragediya-v-Kitaj", "text": "Силна експлозия в китайски химически завод отне живота на 19 души, а други 12 бяха ранени, съобщи Би Би Си, позовавайки се на информация на властите.Трагичният инцидент е станал в централната провинция Съчуан. Взривът е станал в химически завод, собственост на компанията Yibin Hengda. Не е ясно каква е причината за него.Компанията собственик произвежда съставки за хранителната и фармацевтичната промишленост. Десетки пожарникари бяха изпратени към мястото на инцидента, за да потушат разразилия се пожар", "date": "2018.07.13", "title": "Трагедия в Китай!"}
{"url": "https://www.novinite.bg/articles/161969/Kim-izprati-pismo-na-Tramp", "text": " Американският президент Доналд Тръмп сподели в Туитър, че е получил „мило” писмо от севернокорейския лидер Ким Чен-ун, предаде вестник „Ню Йорк поуст”.В редовете се казва, че Северна Корея благодари на американския президент и изразява надежда в бъдещите ползотворни отношения между Вашингтон и Пхенян, както и постигането на прогрес.Двамата лидери проведоха историческа среща в Сингапур, която бе първата между тях, но не и последната, каквато бе прогнозата на Тръмп. Срещата бе проведена на фона на засиленото напрежение на Корейския полуостров.Режимът на Ким Чен-ун извърши серия ракетни и ядрени изпитания, които вдигнаха градусите на Корейския полуостров. Пхенян обаче преустанови опитите, а Тръмп заяви, че благодарение на него е била предотвратена война в Азия", "date": "2018.07.13", "title": "Ким изпрати писмо на Тръмп"}
{"url": "https://www.novinite.bg/articles/161960/Yazovirite-na-teritoriyata-na-Stara-Zagora-sa-v-dobro-sastoyanie", "text": "Язовирите на територията на област Стара Загора са в добро техническо състояние. Те имат достатъчно свободен обем, който да поеме възможни дъждовни води през настоящия летен сезон, информират от пресцентъра на областната администрация. Това станало ясно по време на работна среща между областния управител Гергана Микова, председателя на Държавната агенция за метрологичен и технически надзор Петър Горновски, заместник-председателя на агенцията ген. Кирил Войнов, главния секретар на агенцията Николай Николов, и главния инспектор към Главна дирекция \"Надзор на язовирните стени и съоръженията към тях\" Весела Василева, съобщиха от БТА. От началото на 2018 г. инспекторите на агенцията са извършили 117 проверки на язовири на територията на Старозагорска област. От тях 47 са били самостоятелни, а 72 са били съвместни с експертите от Комисията за обследване на техническото и експлоатационно състояние на язовирните стени и съоръженията към тях (КОТЕСЯС) към Областна администрация. Направените предписания са 106, голям брой от които са по открити пропуски в техническата документация на водните обекти. Относно безопасната техническа експлоатация на язовирите, най-много са предписанията за почистване на водните и въздушните откоси на язовирните стени от храстовидна и дървесна растителност. По време на срещата ръководството на Държавната агенция представи приетите промени в Закона за водите, касаещи категоризацията на язовирите по степен на потенциална опасност, която ще се извършва от комисиите, назначени със заповед на областните управители. Разисквана е била възможността за прехвърлянето на общинските язовири към новосъздаденото държавно предприятие \"Управление и стопанисване на язовири\".", "date": "2018.07.13", "title": "Язовирите на територията на Стара Загора са в добро състояние"}
{"url": "https://www.novinite.bg/articles/161953/Dnes-shte-bade-predimno-slanchevo", "text": "Днес ще бъде предимно слънчево. След обяд на места ще се развива купеста и купесто-дъждовна облачност и главно в планинските и източните райони от страната ще има краткотрайни, временно интензивни валежи и гръмотевична дейност. Възможни са и градушки. Ще духа слаб до умерен вятър от запад-северозапад. Максималните температури ще са предимно между 29° и 34°, София - 29°. Преди обяд в планините ще бъде предимно слънчево. След обяд ще се развива купеста и купесто-дъждовна облачност и главно в масивите от Западна България ще превали и прегърми. Ще духа умерен до силен вятър от запад-северозапад. Максималната температура на височина 1200 метра ще е около 22°, на 2000 метра - около 16°.Преди обяд по Черноморието ще бъде предимно слънчево, но след пладне ще се развива купеста и купесто-дъждовна облачност и на много места ще има краткотрайни валежи и гръмотевици. Ще духа до умерен вятър от север-северозапад. Максималните температури ще са 28-30°. Вълнението на морето ще е 1 -2 бала. Температурата на морската вода е 25-26°.", "date": "2018.07.13", "title": "Днес ще бъде предимно слънчево"}
{"url": "https://www.novinite.bg/articles/161964/Balgariya-vliza-v-chakalnyata-za-evroto-sled-godina", "text": " Министрите на страните от еврозоната обявиха готовност за приемането на България в т. нар. чакалня на общата валута след около година. В изявление на Съвета на ЕС по този повод се отбелязва, че оценката ще бъде извършена от Европейската централна банка (ЕЦБ).Изявлението е разпространено съвместно с Европейската комисия, българското министерство на финансите, Българската народна банка. В текста се посочва, че нашата страна приема задължения в области на политиката, които са особено важни за плавния преход.Очаква се по отношение на банковия надзор България да изпрати искане за пристъпване към тясно сътрудничество с ЕЦБ по съществуващите процедури, както и да предприеме необходимата подготовка, включително оценка от ЕЦБ. Отбелязва се, че страната ще насочи усилия към укрепването на институциите, устойчивостта на финансовия сектор, повишаване на ефективността на икономическите структури.ЕК и ЕЦБ ще наблюдават приложението на тези ангажименти и когато установят изпълнението им, ще бъде взето решение за присъединяване на нашата страна към чакалнята на еврото. Решението ще се основава на оценката на ЕЦБ, изготвена по правната рамка. Това означава България да се присъедини едновременно към чакалнята и към банковия съюз.", "date": "2018.07.13", "title": "България влиза в чакалнята за еврото след година"}
{"url": "https://www.novinite.bg/articles/161961/Kremal-otpravi-tejki-obvineniya-kam-Tramp", "text": " Кремъл отхвърли описанието на Германия от американския президент Доналд Тръмп, който я нарече „заложница“ на Русия - заради енергийната зависимост. Според Москва неговият коментар е част от кампанията на САЩ за принуждаване на Европа да купува американски енергийни доставки, пише The Moscow Times.Тръмп заяви по време на срещата на върха на НАТО в Брюксел, че не е правилно Германия да подкрепя изграждането на тръбопровод в Балтийско море на стойност 11 милиарда долара, който ще доставя дори повече руски газ, докато в същото време не може да покрие заложените разходи за отбрана на НАТО.Говорителят на Кремъл Дмитрий Песков заяви, че коментарът на американския президент маркира ескалацията на кампания на САЩ, която цели да ограничи руските доставки на газ към Европа за сметка на американския енергиен сектор.„Колкото до зависимостта на Германия (от Русия) като голям купувач на газ, ние не можем да се съгласим с твърдението“, заяви Песков пред журналисти. Само след дни американският президент Доналд Тръмп ще се срещне с руския си колега Владимир Путин в Хелзинки.", "date": "2018.07.13", "title": "Кремъл отправи тежки обвинения към Тръмп"}
{"url": "https://www.novinite.bg/articles/161962/Zatvaryat-ulici-v-centara-na-Sofiya-miyat-gi", "text": "От днес затварят поетапно различни карета от центъра на София. Причината е ежегодното миене на улиците. Подготовката започна още вчера с почистване на шахтите, за да могат да поемат цялата вода, която ще бъде използвана. София ще стане по чиста, обещават от Столичния инспекторат. Днес започва миене на каре в район \"Оборище\", което включва бул. \"Дондуков\", бул \"Цар Освободител\" и ул. \"Париж\". Вече са поставени знаците за затваряне на движението в определения участък. \"В това каре собствениците на автомобилите следваше още от сутринта да преместят собствените си автомобили с цел да може качествено да се измие територията. Не всички преместиха колите си, затова на място са паяци, които ще ги откарат на съседна улица. Глоби за тях няма да има\", уточни Стефка Енчева от Столичния инспекторат. \"Гражданите трябва да знаят, че след като автомобилът им е преместен, могат да получат информация къде се намира или в Районно управление на СДВР, или да позвънят на телефон 0700 13 233 - Оперативният център на Центъра за градска мобилност. Така те могат да получат информация къде е преместен автомобилът им\", отбеляза тя пред Bulgaria ON AIR. За 10-та поредна година се прави такова масово почистване на центъра на столицата. Според Енчева улиците в останалите квартали на София също ще бъдат изчистени по график.", "date": "2018.07.13", "title": "Затварят улици в центъра на София - мият ги"}
{"url": "https://www.novinite.bg/articles/161957/Specializirana-policejska-akciya-v-romskata-mahala-v-Blagoevgrad", "text": "Специализирана полицейска акция се провежда в ромската махала в Благоевград. На място има два екипа на жандармерията и служители на областната дирекция. Проверяват се автомобили и къщи. Директорът на полицията в Благоевград Николай Хаджиев потвърди, че акцията във връзка с противодействие на битовата престъпност и се провежда в още няколко града от страната. Няма данни за арестувани лица.", "date": "2018.07.13", "title": "Специализирана полицейска акция в ромската махала в Благоевград"}
{"url": "https://www.novinite.bg/articles/161967/Ubiecat-ot-Lozenec-otiva-v-zatvornicheskata-psihiatriya", "text": "Съдът постанови обвиняемият за убийството в столичния квартал „Лозенец“ да бъде настанен в психиатричното отделение на болницата към ловешкия затвор. След заседанието адвокат Гинка Маринова обясни, че причината за убийството е битов скандал за пари, съобщава \"Фокус\". Психично болен мъж уби баща си и нанесе побой на майка си в София тази седмица. Убийството бе извършено във вторник следобед в апартамента на семейството в квартал „Лозенец”. Сигналът до полицията подала майката, която успяла да избяга от апартамента. Пристигналите на място полицейски екипи заварили жилището барикадирано. След няколко часа мъжът излязъл и нападнал с нож полицаите, но бил обезвреден. Той е настанен в психиатрична клиника. Щом влезли, служителите на реда намерили в дома трупа на 76-годишния баща на младия мъж. \"За съжаление, обвиняемият не си спомня нищо“, поясни днес адвокатът. Той обяснил пред съда, че е бил в добри отношения с родителите си. „Бил е на работа в Черноморец, но са извикали майката, защото е започнал да се влошава. Изпадал е в кризи“, обясни служебният защитник. На въпрос дали той е взимал лекарства за шизофрения, Маринова отговори, че обвиняемият е имал предписано медикаментозно лечение, но не си е пил редовно лекарствата и дори е използвал марихуана. Защитникът коментира, че заболяването му е констатирано отдавна.Това е пореден случай на агресия от страна на психично болен, който преди това е лекуван в специализирана клиника. В края на миналата година 32-годишна жена с психично заболяване бе задържана за убийството на своя съседка в столичния квартал „Лагера”. Жената била изписана от столичната „Александровска болница” половин година по-рано.В сряда, когато се разбра за убийството в София, вътрешният министър Валентин Радев стигна до извода, че са необходими законодателни промени за такива случаи.", "date": "2018.07.13", "title": "Убиецът от „Лозенец” отива в затворническата психиатрия"}
{"url": "https://www.novinite.bg/articles/161959/Kak-se-naricha-strahat-ot-petak-13-ti", "text": "Днес е петък, 13-и, дата, която често се свързва с лош късмет. През деня милиони суеверни хора ще избягват срещите с черни котки, ще стоят далече от огледала от страх да не ги счупят и ще хапват безвкусни ястия, притеснени, че могат да разсипят солта. Други ще предпочетат да не шофират или да не пътуват със самолет, а някои ще стигнат по-далече - няма да напускат къщите си, за да не ги сполети нещастие, пише в. \"Дейли мирър\". Това е вторият петък, 13-и за годината. Първият беше през април. 16 суеверия, в които вярваме (ВИДЕО) Историци уверяват, че досега не е намерено обяснение защо свързването на петия ден от седмицата с числото 13 предизвиква толкова суеверия. Известно е, че в Средновековието петък, 13-и е смятан за нещастен ден. В наши дни на това се гледа като на предразсъдък. Страхът от петък 13-о число се нарича параскевидекатриафобия. Идва от трите гръцки думи параскеви /петък/, декатреис /13/ и фобия /страх/. В много страни по света високите сгради нямат 13-и етаж, а големи летища нямат 13-и терминал. Защо счупеното огледало носи 7 години нещастна любов? Известни личности са се страхували от числото 13. Американският президент Франклин Делано Рузвелт, извел страната от Голямата депресия, никога не е пътувал на 13-о число от месеца и не е канил на обяд или вечеря 13 души. От параскевидекатриафобия са страдали също император Наполеон Бонапарт и американският президент Хърбърт Хувър. Показателно е обаче, че математиците и физиците, които непрестанно си служат с цифри, не приемат, че числото 13 носи нещастие. В него, както и във всяко друго число, няма нищо особено, уверяват те. Родени на 13-и в петък са бившият кубински лидер Фидел Кастро, известният американски обирджия на банки и на влакове Бъч Касиди, бившият министър-председател на Великобритания Маргарет Тачър.", "date": "2018.07.13", "title": "Как се нарича страхът от петък 13-ти?"}
{"url": "https://www.novinite.bg/articles/161965/28-sa-saniranite-sgradi-v-Asenovgrad", "text": "Не е ясна съдбата на 53 сгради в Асеновград, подготвени за саниране. Сдруженията на собственици в тях са подали документи още през 2016 г. и 2017 г. Документацията е заведена в националния регистър и чака отпускане на средства. При ново финансиране по Програмата за енергийна ефективност, по реда на постъпване на документите, ще бъдат сключени договори и съответно, сградите - санирани. Към момента няма яснота, относно бъдещо отпускане на средства и прием на документи за нови желаещи, обясниха от Община Асеновград. 7 000 лева за нов сайт и 10 000 лева за аудио оборудване ще похарчи Асеновград Общински съвет-Асеновград гласува промяна в Бюджет 2018 г. на общината. Общата рамка на бюджетните средства за капиталови разходи е зав... Прочети повече И уточниха, че по план, до края на 2018 г. трябва да бъдат завършни всички сгради, за които са подадени документи през 2015 г., на национално ниво. В същия срок се очаква да бъдат приети и новите указания и правила, които да очертаят бъдещата дългосрочна визия на държавата за продължение и финансиране по Програмата. От Общинската администрация в града увериха, че следят развитието на всички новости и промени и гражданите ще бъдат информирани своевременно при настъпване на нови обстоятелства. Към месец юни 2018 г. на територията на Асеновград заявление за кандидатстване по Националната програма за енергийна ефективност на многофамилни жилищни сгради са подали 81 сдружения на собственици. 24 от сградите с осигурено финансиране са изцяло завършени и обновени. Последните четири са на етап изпълнение на строително-монтажни работи. Очаква се санирането при тях да приключи до средата на следващия месец.", "date": "2018.07.13", "title": "28 са санираните сгради в Асеновград"}
{"url": "https://www.novinite.bg/articles/161970/Vremenno-zatvaryat-za-dvijenie-uchastak-ot-stolichniya-bulevard-Pencho-Slavejkov", "text": "Във връзка строителството на третия диаметър на столичното метро се въвежда промяна в организацията на движение в участък от бул. \"Пенчо Славейков\". Това съобщиха от пресцентъра на Столичната община, цитирани от БТА.От 16 юли до 16 септември се забранява влизането на пътни превозни средства по бул. \"Пенчо Славейков\" при кръстовището с ул. \"Свети Георги Софийски\". Движението ще се извършва двупосочно по ул. \"Свети Георги Софийски\" и между бул.\"Пенчо Славейков\" и ул.\"Константин Иречек\" и по съществуващата пътна връзка.Въведена е и забрана за движение по южната половина от пътното платно на ул.\"Свети Георги Софийски\" в участък от около 50 м преди бул.\"Пенчо Славейков\" и по южната половина от пътното платно на бул.\"Прага\" в участък от около 20 м след бул.\"Пенчо Славейков\". Движението ще се извършва двупосочно в по една пътна лента по северната половина от пътното платно по ул. \"Свети Георги Софийски\" и по бул. \"Прага\" в същия участък.Забрана има за движение и по крайните две пътни ленти от източната страна на пътното платно на бул.\"Пенчо Славейков\" между ул. \"Разслатица\" и съществуващата временна пътна връзка.От 4.30 часа на 16 юли до 24.00 часа на 16 септември се възстановява маршрутът на автобусна линия 604 в посока гара \"Искър\" по бул. \"Пенчо Славейков\" надясно по ул. \"Свети Георги Софийски\", наляво по бул. \"Акад. Иван Евстатиев Гешов\", наляво по бул. \"България\" по маршрута си.Променя се маршрутът на автобусна линия 72 в посока хотел \"Плиска\", която ще се движи по ул. \"Свети Георги Софийски\" надясно по съществуващата пътна връзка, надясно по бул. Пенчо Славейков\" и по маршрута си. В посока Западен парк автобусите от линия 72 ще се движат по бул. \"Пенчо Славейков\", наляво по съществуващата пътна връзка , наляво по ул. \"Свети Георги Софийски и по маршрута си.Тролейбусите от линии 2, 8 и 9 ще се движат по ул. \"Свети Георги Софийски\" към бул. \"Прага\" и от там към ул. \"Свети Георги Софийски\".", "date": "2018.07.13", "title": "Временно затварят за движение участък от столичния булевард \"Пенчо Славейков\""}
{"url": "https://www.novinite.bg/articles/161963/Napadenie-v-Siriya", "text": "При въздушно нападение бяха убити 28 цивилни в едно от последните укрития на терористичната групировка ИДИЛ в Сирия. Ударът е бил извършен късно вечерта в четвъртък в близост до границата с Ирак.В началото не става ясно дали нападението е било дело на иракски самолет, или на такъв от водената от САЩ коалиция, съобщават от Сирийската обсерватория за човешки права.ракски бойни самолети наскоро атакуваха източна Сирия, докато водената от американците коалиция подкрепя борбата на кюрдите с джихадистите.Според Националната новинарска агенция САНА повече от 30 души са били убити от водената от САЩ коалиция. От там не са коментирали съобщението.", "date": "2018.07.13", "title": "Нападение в Сирия"}
{"url": "https://www.novinite.bg/articles/161971/Pitejnata-voda-v-stolicata-e-sred-naj-kachestvenite-v-Evropa", "text": "Столичани пият най-качествената вода в България, като водата в София е на шесто място по качество в Европа, съобщи днес Васил Тренев, изпълнителен директор на „Софийска вода”.  От дружеството представиха пред медиите служителите си „костенурки нинджа”, които се грижат за поддръжката на канализационната мрежа. Оказва се, че проходимите отточни колектори под земята, в които могат да вървят хора, са с обща дължина от около 600 км.След проливните дъждове канализационната мрежа в София се е държала повече от достойно, смята Станислав Станев, който ръководи дирекция „Експлоатация и поддръжка” в дружеството. \"Това дължи освен на работата ни без почивка по време на дъждовете, основният принос е на превантивната работа. Ние работим в дни, когато е слънчево, почистваме, премахваме препятствия в канализационната мрежа, така че по време на дъжд да няма проблеми\", каза той.По думите му всяка година се почистват около 10 на сто от дължината на мрежата или около 1700 км. Уникалното в столицата и това, което е практика само на още три места в Европа, е, че служители на дружеството отиват в проходимите колектори - големи канали с обща дължина около 600 километра, в които хора могат да вървят и намират различни препятствия и да ги отстраняват.От дружеството предвиждат за тази година инвестиции в рамките на 50 млн. лв. 14 млн. от тях са за канализация. Приоритетните обекти ще са в кварталите ”Орландовци” и „Симеоново”, както и в централната градска част.", "date": "2018.07.13", "title": "Питейната вода в столицата е сред най-качествените в Европа"}
{"url": "https://www.novinite.bg/articles/161974/V-chetvartak-puskat-kolite-po-bul-Todor-Kableshkov", "text": "Четвъртък ще е готово разширението на столичния бул. \"Тодор Каблешков\", каза кметът Йорданка Фандъкова при проверка на ремонтни дейности там. \"Това малко изпреварва графика, въпреки силните валежи, които пречеха на работата. Ще видим как са са справили. Имаме много заложени санкции. За 1 ден просрочие изпълнителите дължат 75 000 лева, а до 300 000 лева е санкцията за лошо качество. Заедно с това фирмата ще отстранява дефектите за своя сметка, гаранцията е 5 години за пътната част и 8 години за водопровода и канализацията. Виждаме нов четирилентов булевард. Надявам се, че хората ще бъдат доволни\", допълни тя. Фандъков разясни, че веднага щом се пусне движението по \"Каблешков\", ще започне разширението на бул. \"Монтевидео\" в участъка от ул. \"Боряна\" до бул. \"Никола Петков\", съощава \"Фокус\". От понеделник се затваря бул. \"Пенчо Славейков\" за изграждането на входовете към метростанцията на Медицинска академия. Той няма да бъде затворен напълно, а само ще бъде стеснено движението. \"Ще започнем цялостна реконструкция и на участъка от самия булевард - от бул. \"Прага\" до бул. \"Витоша\", каза още кметът на София.", "date": "2018.07.13", "title": "В четвъртък пускат колите по бул. \"Тодор Каблешков\""}
{"url": "https://www.novinite.bg/articles/161966/Sinyata-zona-v-Kardjali-shte-startira-sled-septemvri", "text": "Синята зона в Кърджали ще бъде изградена на два етапа. Първият етап ще обхване обществените места и се очаква да стартира след септември. Това ще наложи договорите на общината с фирмите, които стопанисват някои от платените паркинги в момента, да бъдат прекратени.Хасан Азис, кмет на община Кърджали: ''Във втория етап, след като придобием опит като администрация, и хората свикнат със \"С", "date": "2018.07.13", "title": "\"Синята зона\" в Кърджали ще стартира след септември"}
{"url": "https://www.novinite.bg/articles/161979/Jivotnovadite-blokiraha-patya-Sofiya-Varna-zapaliha-valna-i-izlyaha-mlyako", "text": "Над 500 животновъди от цялата страна затвориха пътя София-Варна, при великотърновското село Арбанаси, с настояване за държавна помощ и оставки в Министерството на земеделието. Фермерите обвиняват държавата за кризисната ситуация в бранша през последните 10 години.С патриотични маршове и викове \"Оставка\" овцевъди и козевъди запалиха въ́лна и изляха мляко в знак на протест срещу неадекватната държавна политика към сектора. Протестиращите нямат разрешение за блокадата. На мястото са и десетки полицаи.На протеста беше приета и декларация до премиера Бойко Борисов с настояване за подобаващи държавни компенсации за бранша. Протестиращите искат спешни промени в сектора.\"Ще покажем, че ние не сме доволни. Ние не искаме да търпим повече това положение на една безтегловност на сектора\", заяви по-рано Симеон Караколев, съпредседател на Националната овцевъдна и козевъдна асоциация, предаде БНР.Животновъдите настояват и за оставката на заместник-министъра на земеделието Цветан Димитров и на двама директори на дирекции в министерството, отговорни за приемането на Наредба 3 за директните плащания, която беше отменена от съда в частта, касаеща бранша.„Оставката на зам.-министър Цветан Димитров е във връзка със задълбочаващата се 10 години криза в сектора. Липсата на каквато и да е адекватна политика от негова страна, защото той е зам.-министър с ресор животновъдство вече десета година”, заяви Симеон Караколев.„Съдът отмени един много тежък нормативен акт – наредба 3, за която протестирахме миналата година в София, защото тя постави бранша на колене, вкара хиляди хора в тежка зависимост. И всичкото това е плод на тези тримата, на които искаме оставките. Не може един фермер, когато сгреши, да бъде санкциониран в троен размер, а един чиновник, когато постави цял бранш на колене нищо”, каза той, предаде NOVA.Заради срива с 40% на изкупните цени на млякото животновъдите посочват, че претърпените загуби са поне по 40 лева на животно и предлаганата от земеделското министерство помощ, увеличена от 5 на 7 лева, е недостатъчна.Отговорните институции реагираха на едно от основните искания на националния протест, ден преди започването му. Държавен фонд \"Земеделие\" обяви, че отпуска 8 милиона лева за стопаните на овце и кози, които изпитват затруднения заради ниската изкупна цена на млякото. Животновъдите поискаха държавна помощ от най-малко 20 лева на животно, която да компенсира загубите на фермерите от срива в изкупните цени на млякото.Янка Попова от асоциацията отправи апел към властите да вземат решения, с които да се оправят секторите овцевъдство и козевъдство.„Целият апел, който идва от Европа за спасяването на тези сектори, апелираме към вас – тези ставки, които бяха гласувани са крайно недостатъчни. Нашето предложение, което на 09.07 представихме беше компенсация за овцевъди и козевъди от 20 лева и 40 лева за колегите, които в момента бедстват на южната ни граница, където върлува чумата”, каза тя.Протестиращите считат, че има конфликт на интереси между зам.-министъра на земеделието Цветан Димитров и съветника на министъра Бойко Синапов.„Нещата са се случили така, че съветникът на министъра иска държавна помощ за участие в изложения, която е в безпрецедентен размер от 51,300 лв. Тя е отпусната по предложение на зам.-министъра”, казаха демонстрантите.„Разбира се, не мога да се съглася с повечето от нещата”, каза министър Румен Порожанов. „На срещата в четвъртък коментирахме въпросната наредба. Тя беше обжалвана, което е много озадачаващо решение на съда. За мен е странно – от мотивите до произнасянето. Тъй като самите мотиви за отхвърляне, че не е спазено оценка на съответствие по закона за нормативните актове – това не се изисква по закона и още два мотива, които бяха изложени. Да не говоря, че на тричленка във ВАС и на последното заседание, включително и прокурорът е бил убеден, че нашите мотиви са аргументирани и ясни”, каза министърът.„За да могат да бъдат получени средствата по обвързано производство и тази година, а това са между 25 и 30 милиона лева, ние ще направим член 23 наново. Той трябва да мине по съответните изисквания на закона. Именно заради това бяха срещите с овцевъдния бранш, за да видим тяхното мнение и през септември фонд „Земеделие” да направи проверките си и тези средства да бъдат изплатени”, заяви той.„Един от аргументите, който не мога да не коментирам е, че държавата трябвало да плаща компенсации на овцевъди за пропуснати ползи. Трябва да е ясно, че отмяната на члена няма ретроактивно действие”, категоричен бе той.„Ще ви дам друг пример. Спорът ни в момента какво да е подпомагането. Ние бяхме предложили пет лева. Да, овцевъдният бранш има своите проблеми. Те са свързани с това, че реализацията на овче сирене и кашкавал не върви така, както бихме искали. Нашите мандри, водил съм много срещи с тях, в момента са пълни с подобни продукти. Това по някакъв начин натиска цената надолу. Водили сме разговори още през април с ритейла, с всички големи вериги, да направят промоционални кампании и такива бяха направени. Проблемът е, че овчите продукти, тъй като са малко по-скъпи имат по-трудна реализация. Овчите продукти в Европа също не са толкова популярни. Те имат своя пазар, но не колкото кравите. Основно, защото се развива най-вече в седем от държавите в Европа. Да, всяко едно стадо – дали са овце или кози, има своите приходи – от мляко, но и от приплоди. На базата на субсидиите, които се получават в момента – получават се национални доплащания, обвързана подкрепа в зависимост от вида на животните, субсидиите са между 40 и 83 лева. В рамките на тези субсидии, разходи и приходи, и козевъдство, и овцевъдство по нашите изчисления не търпят загуби”, заяви министър Порожанов.", "date": "2018.07.13", "title": "Животновъдите блокираха пътя София-Варна, запалиха вълна и изляха мляко"}
{"url": "https://www.novinite.bg/articles/161972/Vsevazmojni-bokluci-zadrastvat-sofijskata-kanalizaciya", "text": "Канализацията на София е дълга над 1 700 км. Изграждането на столичната канализация започва преди повече от 120 години, през август 1897 г. Каналите продължават да се разширяват и днес с различни системи от канали, шахти, колектори и други. Канализацията представлява истински подземен лабиринт, минаващ под столицата. Градът използва смесена канална система - общо отвеждане на отпадъчните битови, промишлени и дъждовни води. Главните канализационни колектори минават покрай бреговете на реките, течащи през столицата, отвеждайки отпадните води до градската пречиствателна станция в Кубратово. Специален камион почиства каналите в София Специален камион почиства каналите в София \"Софийска вода\" инвестира 50 милиона лева във ВиК мрежата на София Оказва се, че поддръжката на подобна мрежа в постоянно разрастващата се София, е истинско предизвикателство. В града вали често, а жителите му са с различно възпитание и манталитет, което отвежда в каналите всевъзможни неща. Освен обичайните парцали и мокри кърпички, в канализацията на столицата може да се открият стари кофи за смет, дюшеци, шкафове, различни едри предмети, малки помпени съоръжения, стари подпори, използвани при изграждането на колекторите в миналото и много други неща. \"С натрупването си всички тези неща се превръщат в бент. Върху тях се събират парцали, едри отпадъци, клони и това блокира пътя на водата\", разказва Станислав Станев, директор \"Експлоатация и поддръжка\" в \"Софийска вода\". Най-проблемните зони в канализацията са в северната част на София, тъй като там наклоните са по-ниски и по тръбите лесно се натрупват различни отпадъци. С проверката на каналите е натоварен екип от специалисти на компанията, които ежедневно обхождат по-широките отходни тръби, за да проверят състоянието им и да ремонтират, ако е необходимо. Това е опасно занимание, което освен в София, се прави само на още 6 места в Европа - най-вече в Германия, но и във Франция, Унгария и Румъния, разказват от столичния ВиК оператор. Основната задача на специалния екип е добрата поддръжка на над 1700 км канализация. Целта е ежегодно да бъдат почиствани по 170 км (10%) от каналите. Фандъкова: построихме 200 км водопровод и канализация - колкото \"Струма\" Фандъкова: построихме 200 км водопровод и канализация - колкото \"Струма\" В местността \"Кръстова вада\" също ще се строи Едни от най-големите замърсители на канализацията у нас са строителите. Често при изграждането на нови сгради, те изхвърлят в шахтите остатъци от бетонови смеси и различни твърди отпадъци, които после са много трудни за почистване. Активното строителство в София като цяло е сред главните предизвикателства за канализационната мрежа. Когато на мястото на старите ниски къщи изникнат нови големи кооперации, това увеличава значително и отпадните води към канализацията. За да се справи с този проблем, ВиК операторът \"Софийска вода\" работи съвместно с общината за изграждането на по-широки тръби и по-големи колектори, които да поемат постоянно нарастващото количество отпадни води. Според Фандъкова, някои квартали и села няма да имат канализация, заради изискването да имат над 10 хиляди жители Столичната ВиК мрежа става все по-натоварена, като ежедневно през нея преминават по 149 000 куб. м вода. През най-големия градски колектор пък текат по 4 000 литра отпадна вода в секунда. Въпреки проблемите, канализацията на София успя да издържи и по време на скорошните проливни дъждове. Сред главните причини за това са добрите предварителни мерки, които са взети. \"Работим превантивно в слънчевите дни, за да гарантираме спокойствието в дъждовните. Въпреки предизвикателствата, жителите на София пият най-качествената вода в България и една от най-качествените в Европа\", заявиха от \"Софийска вода\".", "date": "2018.07.13", "title": "Всевъзможни боклуци задръстват софийската канализация"}
{"url": "https://www.novinite.bg/articles/161981/Uvolniha-zam-shefkata-na-RZI-Burgas-sled-sluchaya-Vromos", "text": "Зам.шефката на РЗИ-Бургас Вергиния Цанова изненадващо бе освободена от поста със заповед на началника си д-р Георги Паздеров.Уволнението й идва десетина дни след като обяви 50 пъти повече радиация в залива Вромос в сравнение с останалите плажове, което предизвика отлив на туристи и отменени резервации от съседния курортен град Черноморец.Местните поискаха оставката на Цанова и публично извенение от държавната служба, което направи директора й. Паздеров обяви, че трите плажа на Черноморец са едни от най-чистите, а на Вромос радиационния фон бил два-три пъти над нормата.Ситуацията с Вромос дори породи спекулации, че целта на изнесените данни за радиация била да се прогонят туристите от Черноморец за сметка на други курорти и после тихомълком да се застрои залива на Вромос, на който от години незаконно къмпингуват българи и го ползват за плаж.Според запознати обаче отстраняването на Цанова било заради монтиране на камери в коридорите на здравната инспекция в Бургас, която тя наредила през май докато шефът й е в отпуск. Видеонаблюдението било незаконно, което вбесило началника й д-р Паздеров. Тази информация достигнала и до здравния министър, което наложило отстраняването на Цанова.По неофициална информация видеонаблюдението било поставено пред вратата на директора Паздеров и пред деловодството.Днес шефът на РЗИ не вдигаше телефона си.\"Наистина не съм вече на работа в РЗИ, но нямам да правя никакви коментари\", заяви пред \"24 часа\" Вергиния Цанова.", "date": "2018.07.13", "title": "Уволниха зам. шефката на РЗИ-Бургас след случая \"Вромос\""}
{"url": "https://www.novinite.bg/articles/161977/Hvanaha-poredniya-piyan-shofor-na-avtobus", "text": "46-годишен водач на автобус без необходимата категория и с над 1.9 промила алкохол в кръвта му е предизвикал катастрофа. Това съобщиха от ОДМВР-Пловдив. Около 9.00 часа на 12 юли пътни полицаи реагирали на сигнал от тел. 112 за катастрофа на бул. „Никола Вапцаров“ в Пловдив. На място екипът установил, че автобус за обществен превоз не спазил дистанция и ударил отзад лек автомобил „Тойота“, който отскочил и се блъснал в лек автомобил „Субару“. След медицинска помощ, за домашно лечение е освободен 63-годишният шофьор на втората кола. При проверката се оказало, че зад волана на автобуса бил 46-годишен пловдивчанин, без да има необходимата категория. Освен това, дрегерът отчел наличие на над 1,9 промила алкохол в кръвта му. Мъжът е отведен за едно денонощие в Първо РУ, образувано е бързо производство.", "date": "2018.07.13", "title": "Хванаха поредния пиян шофьор на автобус"}
{"url": "https://www.novinite.bg/articles/161980/Kmet-se-izvinyava-za-remont-na-trotoar", "text": "Кметът на пловдивския район \"Северен\" Ральо Ралев постави табела с извинение към жителите, че е започнал ремонт на тротоара. Той се намира на ул. \"Никола Караджов\".\"Извиняваме се за причиненото неудобство\", гласи текстът. Ралев уточни, че ще бъдат поставени нови плочи и бордюри, а около съществуващите дървета ще бъдат оформени вази.\"Този тротоар имаше спешна нужда от ремонт. Такова бе и желанието на живеещите тук и ние, естествено, се съобразихме с тях. Обновените настилки ще допринесат за удобството и безопасността на пешеходците”, коментира той.", "date": "2018.07.13", "title": "Кмет се извинява за ремонт на тротоар"}
{"url": "https://www.novinite.bg/articles/161984/Eto-kakvo-i-kade-se-remontira-v-Sofiya", "text": "Сезонът на летните пътни ремонти е в разгара си. В София предстои да бъдат реновирани още няколко основни булеварда.Продължава асфалтирането на бул. \"Тодор Каблешков\". Участъкът ще бъде четирилентов. Предстои на 19 юли да бъде пуснато изцяло движението по него.Заради строежа на метрото в понеделник, 16 юли, затварят част от бул. „Пенчо Славейков”. Движението около Медицинска академия ще бъде затруднено. Ще има обходни маршрути. Предстои Столична община да се срещне с директорите на всички здравни заведения в района, за да се уточни откъде ще влизат линейките на Спешна помощ.Скоро започва затварянето и на част от бул. „Монтевидео” за разширение, което ще е до ул. „Бояна”.След месец пък ще бъде затворена и една от основните артерии на път за Летище София, а именно Източната тангента. Това ще се случи, когато приключи ремонтът на бул. „Христофор Колумб”.Вече 80% от бюджета за ремонти на междукварталните улици е свършил. Останали са още малко пари, но не се знае докога ще стигнат те.За всеки ден закъснение столичният кмет Йорданка Фандъкова обясни, че фирмите ще бъдат глобявани със 75 000 лева за всеки ден. Ако бъде констатирано лошо изпълнение на ремонтите, глобите стигат до 300 000 лева.", "date": "2018.07.13", "title": "Ето какво и къде се ремонтира в София"}
{"url": "https://www.novinite.bg/articles/161958/Borisov-Rezultatite-na-evropredsedatelstvoto-ni-ne-sa-politicheski-piar", "text": "Премиерът Бойко Борисов представя в парламента доклада за участието на България в процеса на вземане на решения в Европейския съюз по време на българското председателство на Съвета на ЕС и за основните приоритети по време на австрийското председателство. В пленарната зала са и министри и заместник-министри от кабинета. „Българското председателство приключи. Резултатите, които постигнахме, показват нашата отговорност, професионализъм и способността ни да работим за европейската кауза“, каза Борисов. Той отчете, че слоганът на председателството „Съединението прави силата“ е смисълът на европейската кауза. \"Мотото на българския парламент стана слоган на целия Европейски съюз през изминалите шест месеца\", напомни Борисов слогана на българското председателство на Съвета на ЕС и призова да остане като основен принципи на българската политика. „Барометър България“: Какво е доверието в кабинета в края на европредседателството? По думите му това е първото председателство за нашата страна след приемането ни в ЕС и изпитание за европейската ни идентичност. „Искам да благодаря на всички министри и експерти от администрацията в София, както и на тези, които работиха в Брюксел“, каза Борисов. Постигнатите резултати по време на председателството не са политически пиар, а политическа реалност за развитие на региона и на Европа, каза Борисов. „Работата ни не приключва сега - продължава по време на Австрийското председателство“, посочи той. „Приветстваме приоритетите на Австрийското председателство, защото само заедно можем да постигнем напредък“, заяви Бойко Борисов. „Благодаря на парламента за добрата работа и сътрудничеството“, се обърна той към депутатите.", "date": "2018.07.13", "title": "Борисов: Резултатите на европредседателството ни не са политически пиар"}
{"url": "https://www.novinite.bg/articles/161978/Policaj-stana-sluchaen-svidetel-na-grabej-i-zadarja-prestapnicite-v-stolichniya-kv-Lyulin", "text": "Вчера около 18.45 часа, в района на ул. „Търново“  в ж.к. „Люлин“, жена била нападната от двама непознати, които издърпали от ръцете й мобилен телефон и хукнали да бягат. На виковете за помощ от потърпевшата  се отзовал мъж,  който подгонил злосторниците и в непосредствена близост, в тревните площи до жилищен блок, ги задържал. Мъжът, извършил бързия арест, се оказал служител на столичното Девето РУ, който работи на смени и точно в този момент отивал на работа към управлението.Установено е, че извършителите са братя на 23 и 24 години, криминално проявени, от София. Предстои доклад на събраните материали по образуваното досъдебно производство в Софийската районна прокуратура.", "date": "2018.07.13", "title": "Полицай стана случаен свидетел на грабеж и задържа престъпниците в столичния кв. ''Люлин''"}
{"url": "https://www.novinite.bg/articles/161982/Targovcite-na-goriva-iskat-nakazatelna-procedura-zaradi-noviya-zakon", "text": "Те очакват да има такава наказателна процедура, защото има действия по концентрация на пазар, отмяна на конкуренция, погасяване на пазарна инициатива с този сектор. Това коментира Владислав Симов, Национално сдружение на търговците и превозвачите на горива, в ефира на Bloomberg TV Bulgaria. „Би трябвало да стартира такава наказателна процедура. Вече има такава в този сектор за налагане на гаранция по бъдещи ДДС-та. Министерството на икономиката е единственото, което все още поддържа негативно мнение за този закон, въпреки че то ще стопанисва и ще извършва последващи действия по контрол в закона“. Симов поясни, че от вчера текат динамични разговори в Национално сдружение на търговците и превозвачите на горива, съвместно с няколко браншови организации, отделни собственици на земеделска техника, производители на земеделски продукти, както и собственици на транспортни компании за съвместни протестни действия. Това се случва, защото новият закон няма за цел да отмени сивата икономика, а да монополизира пазара и това отново ще доведе до повишаване на цената, смята Симов. Гостът сподели още, че от приетите текстове най-тежки са финансовите обезпечения и изискванията за търговците на пропан бутан. Той поясни, че финансовите обезпечения за търговците на едро изискват капитал от налични 1,5 млн. лева, внесени в Министерство на икономиката или с банкова гаранция. „Това са изключително непосилни суми за сектора. Имаме едно-единствено звено в този бизнес, което работи в полза на конкурентната среда на пазара и поддържа единствената спирка, пред това да се монополизира пазара и цените да са такива, каквито устройват монополите - това сме ние. Няколкостотин малки компании, които сме в силна конкуренция и за които всеки един продаден литър е важен. Ние се борим да продадем всеки един литър заради цената и за нас цената да бъде ниска е определящото“.", "date": "2018.07.13", "title": "Търговците на горива искат наказателна процедура заради новия закон"}
{"url": "https://www.novinite.bg/articles/161955/Korneliya-Ninova-za-predsedatelstvoto-Slabo-politichesko-sadarjanie-i-rezultati", "text": "Оценяваме председателството като много добра форма и организация, но със слабо политическо съдържание и резултати. Това заяви Корнелия Нинова от трибуната на парламента, след като премиерът Бойко Борисов представи резултатите от европредседателството ни. Тя благодари на администрацията, дипломацията и на всички, които зад камерите - с ежедневния си труд - са направили възможна добрата организация за провеждането на председателството. Нинова припомни, че три ключови думи са били заложени за председателството - консенсус, конкурентоспособност и кохезия. Корнелия Нинова, БСП: Консенсус или съгласие, за съжаление, по време и след Българското председателство, Европа е по-разделена от всякога. Не само се задълбочиха стари различия, но се отвориха нови разломи. И то по ключови въпроси за бъдещето на ЕС и на България. А това е въпросът за миграцията, въпросът за бюджета за бъдещия програмен период и т.н. Европа се раздели да различни групи - Източна срещу Западна, Вишеградска четворка срещу големите, периферни държави срещу центъра, подчерта Нинова. Корнелия Нинова, БСП: Българското председателство не можа да лидира този процес, да потърси обединение и консенсус, с което го натоварихме. Трябва да гледаме измеренията в България на тези процеси, коментира Нинова - \"тук се даде най-ярък пример как не се прави. Българският премиер и българското правителство не можаха да осигурят консенсуса на българските институции.\" Корнелия Нинова: В България изолирахте президентската институция, не казвам президента Радев, президентът Радев се опита да компенсира онова, което българското правителство не направи - Дунавска стратегия, например. Бойко Борисов отчете в НС резултатите от Българското европредседателство Бойко Борисов отчете в НС резултатите от Българското европредседателство Мотото на българския парламент - \"Съединението прави силата\" стана слоган и на цялата Европейска комисия. Това каза премиерът Бойко Борисов пред депут... Вие не успяхте да мобилизирате национална енергия, вие не успяхте да мобилизирате европредседателството като кауза, резултатът от това ще бъде увеличаващ се евроскептицизъм само след няколко месеца, обърна се Нинова към управляващите.", "date": "2018.07.13", "title": "Корнелия Нинова за председателството: Слабо политическо съдържание и резултати"}
{"url": "https://www.novinite.bg/articles/161983/Elektronnata-uikend-vinetka-shte-e-okolo-10-leva", "text": "С въвеждането на електронните винетки от 1 януари ще има и уикенд винетки. Те са за хората, които пътуват с леките си автомобили по републикански пътища няколко пъти в годината. Целта е да бъдем по-гъвкави. Това каза в кулоарите на Народното събрание министърът на регионалното развитие и благоустройството Николай Нанков.Министърът напомни, че идеята за въвеждане на уикенд винетка не е нова, а сега се регламентира нормативно. Той посочи, че внесеният от народни представители проект за изменение на Закона за пътищата е свързан с поетия ангажимент при въвеждане на електронната система за таксуване да има и уикенд винетка, като благодари на вносителите. Николай Нанков обърна внимание, че в законопроекта няма конкретно предложение за времеви диапазон – той ще бъде въведен с наредба. Времетраенето ще се дебатира, след като бъде приет законът.Има идея уикенд винетката да важи от 12,00 ч в петък до 23,59 ч в неделя. Според министъра обаче едва ли има български граждани, които тръгват от работните си места в 12 часа в петък. „Може би ще обсъдим срокът да е от по-късния следобед в петък до понеделник сутринта, тъй като много хора се прибират в първия работен ден от седмицата. Предстои дискусия по тази тема. Ще вземем най-доброто решение“, каза министър Нанков.Той коментира, че законопроектът е изключително важен, тъй като регламентира въвеждането на електронната система за таксуване в нормативен и институционален план. На база нормативните промени ще бъде създадена необходимата администрация в рамките на Агенция „Пътна инфраструктура“, която ще работи по внедряването на системата и всички детайли по нея, каза още той. Регионалният министър посочи, че според поетия ангажимент, тол системата ще започне да генерира приходи от средата на 2019 г., а електронната винетка ще влезе в сила от януари следващата година. Това е последната година, в която ще имаме хартиени стикери по стъклата на леките автомобили, каза министърът.До края на юли ще имаме първоначалните предложения за тарифирането на отделните услуги, а през месец август ще започне общественото обсъждане на ценовите предложения с всички заинтересовани страни – граждани, неправителствени организации и транспортния бранш, като решението ще бъде взето от Министерския съвет, информира още регионалният министър.Той коментира, че уикенд винетката ще бъде по-евтина от седмичната, която струва 15 лв. Вероятно ще струва около 10 лв. Целта е да облекчим гражданите, както ще направим с начина на купуване на електронната винетка от следващата година – чрез мобилно приложение, през интернет, от бензиностанции или областните пътни управления, а разпознаването ще е само с номера на автомобила, посочи Николай Нанков.", "date": "2018.07.13", "title": "Електронната уикенд винетка ще е около 10 лева"}
