{"url": "https://www.novinite.bg/articles/183940/I-tajni-policai-na-krak-sreshtu-djebchii-i-grabiteli-po-praznicite", "text": "За гарантиране на спокойствието на хората и за противодействие на криминалната престъпност, в частност на джебчийските и домовите кражби, и на грабежите, през празничните дни са предвидени специализирани полицейски операции. Най-рисковите райони ще бъдат обезпечени и с цивилни служители, информират от СДВР. За празниците от полицията дават и ценни съвети срещу дебнещите в града крадци и взломаджии. ЗА НАШИЯ ДОМ: 1. Да запазим дискретност относно предстоящите си планове! Не оставяйте ключове от дома си на леснодостъпни места! 2. Оставете осветлението включено, ако жилището ще е празно само за една нощ! А, ако отсъствието ще е по-дълго, се погрижете да затворите добре всички врати и прозорци. Осигурете близък, който да наглежда жилището.При напускане на дома за празниците, парите и ценните вещи не бива да бъдат оставяни в жилището, без съответните мерки за сигурност. 3. При напускане на дома за празниците, парите и ценните вещи не бива да бъдат оставяни в жилището, без съответните мерки за сигурност. 4. Живеещите на първите етажи да обърнат по-голямо внимание на защитата на своите жилища, призоваха от столичната дирекция. 5. Бъдете внимателни кого и как пускате вкъщи! Ако бъдат забелязани съмнителни следи от взломяване или бъде усетено подобно намерение, е време за позвъняване на тел. 112. ПРИ ПАЗАРУВАНЕ: 1. Не носете големи суми пари, а ако все пак се налага - да бъдат разделени на части и поставени на различни места. При разплащане на сметки, да не се отваря широко портмонето, за да не се изостря вниманието и интереса на джебчиите. 2. При ползване на банкомат закрийте клавиатурата с ръка! Препоръчва се използването на банкомати, разположени вътре в сградите на банки. Важно е банковата карта и ПИН-кодът да не се съхраняват на едно и също място.  3. Портфейлът или парите не бива да се оставят без надзор. Без значение дали е по врема на пробване на дреха, хапване в заведение или просто почивка. Не оставяйте във външни джобове на яке или друга дреха ценни вещи или пари! 4. При попадане в навалица, чантите трябва да бъдат притиснати плътно до тялото, отпред, така че контролът над тях да е непрекъснат. 5. Когато паркирате автомобилите си, не трябва да оставяме в тях на видно място скъпи вещи, техника, чанти с пари или документи! 6. Избирайте място за паркиране на колата на добре осветени, многолюдни места и винаги, при възможност, на охраняеми паркинги и гаражи.  Данните сочат, че като цяло домовите и джебчийските кражби бележат спад. От 1 януари до края на месец ноември тази година са регистрирани 5093 случая на домови кражби. За същия период на миналата година броят им е бил 6219. В същото време има и 4% ръст на разкриваемостта. За същия период са регистрирани 915 джебчийските кражби срещу 1366 за миналата година. Според анализа, занимаващите се с този вид престъпна дейност са насочили повече вниманието си към масовия градски транспорт и по-малко към големите търговски обекти.", "date": "2019.12.23", "title": "И тайни полицаи на крак срещу джебчии и грабители по празниците"}
{"url": "https://www.novinite.bg/articles/183927/Bez-sinya-i-zelena-zona-v-kolednite-pochivni-dni", "text": "На 24, 25 и 26 декември, по случай коледните почивни дни, столичани ще се радват на безплатни паркоместа.\"Синята\" и \"зелената\" зона в София няма да се заплащат през трите дена. Жителите на столицата ще могат да паркират автомобилите си на обозначените места без да изпращат СМС.", "date": "2019.12.23", "title": "Без \"синя\" и \"зелена\" зона в коледните почивни дни"}
{"url": "https://www.novinite.bg/articles/183926/Ucheni-predrichat-katastrofalen-spad-na-choveshkiya-intelekt", "text": "Учени от университета в Боулдър, щата Колорадо, предричат катастрофално спадане на човешкия интелект заради повишеното съдържание на въглероден диоксид в атмосферата, съобщава сайтът \"Физ.орг\" и БТА.Изследователите проследили как увеличените нива на въглероден двуокис влияят върху обучението на децата. Предишни експерименти доказаха, че високите концентрации на газа действително въздействат върху умствените им способности, като било намерено лесно решение, проветрявайки помещението. В същото време не е бил известен ефектът, който оказва пресният въздух, наситен с въглероден двуокис.Специалистите разгледали два сценария. При първия човечеството намалява изхвърляните в атмосферата парникови газове. При втория вариант вредните емисии остават на същото ниво. При направените компютърни симулации се оказало, че конгнитивните способности на учащите ще спаднат и в двата случая. Според направените прогнози до 2100 година понижаването на интелекта на човечеството в най-добрия случай ще бъде с 25 процента, а в най-лошия - с 50 процента.", "date": "2019.12.23", "title": "Учени предричат катастрофален спад на човешкия интелект"}
{"url": "https://www.novinite.bg/articles/183918/Na-23-dekemvri-Pravoslavnata-carkva-chestva-pametta-na-Sv-prep-Naum", "text": "\r\nНа 23 декември Православната църква чества паметта на Св. преп. Наум Охридски Чудотворец, най-младият от учениците на светите братя Кирил и Методий.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.12.23", "title": "На 23 декември Православната църква чества паметта на Св. преп. Наум"}
{"url": "https://www.novinite.bg/articles/183937/Vavedoha-voden-rejim-vav-visokata-zona-na-Radomir", "text": "Със заповед на кмета на Радомир Пламен Алексиев е въведено режимно водоснабдяване във високата зона на града. Това съобщиха от общината, предава БТА. Мярката се налага заради намаляване дебита на водоизточниците за питейно-битово водоснабдяване.„След спиране на крана от язовир „Студена\" в местността „Крапец\" се налага ние да подаваме вода за пречиствателната станция в Батановци, която е на цялото ВиК – Перник”, поясни кметът на Радомир Пламен Алексиев. По думите му от Радомир се подава вода и на махала „Андрейна\" в Батановци, на село Копаница и махала „Арбанас\" преди града.Живеещите във високата зона на Радомир имат вода от 05.00 ч. до 23.00 ч. всеки ден. Водоподаването се преустановява през нощта от 23.00 ч. до 05.00 ч. В случай на задълбочаване на кризата режимът ще бъде променен, предупреждават от общината.Пламен Алексиев е забранил и ползването на питейна вода за напояване, поливане на зелени площи, миене на улици, тераси,моторни превозни средства и др.", "date": "2019.12.23", "title": "Въведоха воден режим във високата зона на Радомир"}
{"url": "https://www.novinite.bg/articles/183938/Sled-skandal-na-patya-Balgarin-blasna-motorist-v-Haga", "text": "Българин блъсна с колата си моторист в Хага след сериозен скандал на пътя, съобщава холандският сайт ad.nl, цитиран от .Според свидетели свадата възникнала, след като сънародникът ни засякъл и леко ударил моториста. Той спрял, за да му потърси сметка. След това и двамата участници в спора проявили агресия. Мотористът дори счупил с каската си едно от стъклата на автомобила на българина, след което потеглил. Разгневен, 27-годишният шофьор тръгнал след него с колата си. Преминал на червен светофар и със сравнително висока скорост блъснал моториста. От удара той изхвърчал няколко метра напред. Настанен е в болница със чупени китки и прешлени и множество натъртвания.Момиче, очевидец на случилото се, казва, че в колата на българина пътувала и бременна жена.", "date": "2019.12.23", "title": "След скандал на пътя: Българин блъсна моторист в Хага"}
{"url": "https://www.novinite.bg/articles/183939/BLS-i-NZOK-podpisaha-Nacionalniya-ramkov-dogovor", "text": "Българският лекарски съюз (БЛС) и Националната здравноосигурителна каса (НЗОК) подписаха Националния рамков договор (НРД) 2020-2022.Средствата за дентална помощ за 2020 г. са 179 800 000 лв., което е с 12,8 мил. лева повече от предходната година.Договорът регламентира разширяването на възможностите за възстановяване на функцията на дъвкателния апарат с цяла плакова зъбна протеза (съответно - по една за горна и долна челюст), като отпада възрастовото ограничение за тези дейности. Услугата досега можеха да ползват пациенти на възраст 65-69 години включително.Включването на дейностите по възстановяване на функцията на дъвкателния апарат с цяла плакова зъбна протеза за всички възрастови групи ще допринесе за подобряване на показателите на тяхното здраве, както и за преодоляване на тоталното обеззъбяване.Лекарят по дентална медицина ще има възможност да провери чрез предоставената услуга на НЗОК извършените и отчетени в НЗОК дентални дейности на гражданите, като отпада досегашното ограничение за времеви период.Министерството на здравеопазването е предложило проект на промени в Закона за здравното осигуряване, които дават право да бъдат заложени изисквания относно структурата на разходите за персонал. Законовите изменения вече са в Министерския съвет и ще бъдат гласувани на заседанието в петък.“Важно е да се отбележи, че във всеки един момент през тези три години, за които важи Рамковият договор могат да бъдат правени промени при желание на някоя от преговарящите страни”, обясни председателят на БЛС д-р Иван Маджаров. Всички искания, поставени на УС на БЛС по време на 71-вия Извънреден събор, са изпълнени”, добави д-р Маджаров.От лекарския съюз съобщават, че в НРД се записа, че болничното лечебно заведение не може да заплаща по-малко от 80 на сто от половината от месечния му приход за заплати на лекари и специалисти по здравни грижи, от които 80 на сто: 64% за лекари и 36% за специалисти по здравни грижи.\"Ако приходите на лечебното заведение са 1 млн. лв., от тях не по-малко от 500 хил. лв. трябва да отидат за разходи за персонал. От тези 500 хил. лв., не по-малко от 80%, т.е. 400 хил. лв. ще отидат за възнаграждения на професионалистите по здравни грижи и лекарите при съотношение 1:1.6, заяви здравният министър Кирил Ананиев. Здравният министър даде и друг пример: ако медицинската сестра взима 1000 лв., лекарят ще взима 1600 лв., като уточни, че и при двете суми говорим за „не по-малко“.Кирил Ананиев изрично подчерта, че в случая става въпрос за формиране на разходите за възнаграждения като цяло на професионалистите по здравни грижи и на лекарите. Конкретните заплати на медицинските специалисти в отделните лечебни заведения ще се определят на база вътрешните правила, одобрени от колективния орган и от самото ръководство на болниците. „Това, което мога да правя аз като ръководител на 62 болници, е да правя проверка дали се изпълняват тези изисквания. Освен това, лечебните заведения са длъжни да представят тези свои вътрешни правила на Изпълнителна агенция „Медицински надзор“ и ако тя установи, че не се спазват правилата, независимо от формата на собственост, ние имаме право да излезем с предписания и да отстраним това несъответствие.Към момента около 90 % от държавните болници вече са покрили началните основни заплати по Колективния трудов договор /КТД/. От останалите държавни лечебни заведения има уверение, че при тези правила и при увеличените приходи, които ще имат от болничната дейност, ще постигнат нивата, заложени в КТД.Предстои промяна в Закона за лечебните заведения, така че новите правила за формиране на разходите за персонал да важат за всички болници, включително и частните, обясни д-р Иван Кокалов, член на Надзорния съвет на НЗОК. По думите му разходите за администрация и друг персонал в лечебните заведения също ще се разпределят по вътрешни правила. „Това, което подписахме днес, дава тласък за решаване на проблема. Още през февруари-март, когато започнат да действат и видим какво се случва, ако трябва ще се коригираме, включително и разпределението, но трябва да бъдат достигнати минималните нива в КТД. Всичките ние ги очакваме и предполагам, че това ще се случи“, посочи още д-р Кокалов след подписването на НРД.Всичко предвидено ще се случи в кратки срокове и няма да има никакво забавяне, увери министър Кирил Ананиев.Увеличени са цените на 251 клинични пътеки и 7 процедури средно с 14%. Намалени са обемите със 7 на сто.„Аз мога да кажа, че нашите забележки, които съборът ни беше гласувал във връзка с публикувания текст на НРД за обсъждане, са изчистени. Те са приети и в член 49, за който ставаше въпрос за начина за изписване на лекарства и за профилактичните прегледи при общопрактикуващите лекари. Имахме предложения за цените на 5-6 пътеки и те са приети и няма проблем“, заяви още д-р Маджаров.В договорът е записано още, че лекар без специалност ще има право да извършва дейности под субординирана координация на лекар със специалност. При надвишаване на регулативния стандарт, който е определен за профилактика на общопрактикуващия лекар, няма да се налагат глоби и той няма да бъде лимитиран. Отпада регулацията и за изследванията при профилактика.В НРД 2020-2022 са увеличени средно с 18% цените на медико – диагностичните дейности (МДД). Увеличени са средно със 7 на сто цените в СИМП за първичен преглед, първичен профилактичен преглед по програма „Майчино здравеопазване“, вторичен преглед, медицинска експертиза и др.Няма да има промяна в рамковия договор по отношение на изписването на терапиите за хронично болните пациенти. В чл. 49 е добавено предложението на общопрактикуващите лекари, че се работи по Наредба 4.Личните лекари ще могат да правят профилактични прегледи на пациенти, които са ги потърсили и по други поводи.", "date": "2019.12.23", "title": "БЛС и НЗОК подписаха Националния рамков договор"}
{"url": "https://www.novinite.bg/articles/183929/Kamata-vrachi-Zlatnata-topka-na-Tatyana-Lolova", "text": "Голямата българска актриса Татяна Лолова поздрави лично Христо Стоичков за празниците и пожела на всички присъстващи на неговата среща с автограф щастлива и усмихната 2020 година. Камата от своя страна ѝ връчи трофея, а публиката избухна в аплодисменти. В SkyCity Mall в София, звездата прекара неделния следобед в раздаване на автографи върху своята биография “Христо Стоичков. Историята” (изд. “Софтпрес”), написана в съавторство с журналиста Владимир Памуков. \"Никога няма да забравя деня, в който видях \"Златната топка\" с името ми за първи път. Няма как да забравя и как спечелих Шампионската лига, няма как да забравя и голмайсторския приз от световното първенство през 1994 година. Тези неща се помнят\", заяви Стоичков пред медиите, дошли да отразят събитието. Това е последното събитие за 2019 г., но Стоичков и издателство „Софтпрес“ кроят планове за повторение на лятното турне и през 2020 г. След успешни представяния на биографията му в Лондон, Чикаго, Торонто и Варшава, се подготвя и мащабно събитие в Барселона през пролетта. „Христо Стоичков. Историята“ се превърна в най-продаваната биография в България през 2018 г., като очакванията на издателството са до края на 2019 г. общият тираж да премине 70 000 екземпляра. „Софтпрес“ е сред най-големите издателства в България, а портфолиото му включва над 1500 заглавия, подбрани така, че да отговарят на мотото „Книги за цялото семейство“.", "date": "2019.12.23", "title": "Каматa връчи Златната топка на Татяна Лолова"}
{"url": "https://www.novinite.bg/articles/183914/MVR-Eto-kakvo-da-pravim-i-ne-pravim-pri-silen-vyatar", "text": "Оперативната обстановка на територията на страната, свързана със силния вятър, остава динамична. През последното денонощие структурите на ГД „Пожарна безопасност и защита на населението“ са реагирали на над 70 сигнала за паднали дървета и клони, укрепване и отстраняване на опасни предмети, както и обезопасяване на прекъснати кабели. Според прогнозата на Националния институт за метеорология и хидрология днес и утре в различни части на страната също е обявен жълт код за силен вятър.Експертите от ГД „Пожарна безопасност и защита на населението“ напомнят, че силните ветрове могат да бъдат опасни и да нанесат сериозни материални щети. Ако сте у дома при възникването на необичайно силен вятър, е добре да изключите тока и газта. Вратите и прозорците трябва да бъдат добре затворени, а от первазите да бъдат премахнати всички неукрепени предмети /саксии, украса и др./.Не бива да оставате на открито за дълго време заради опасност от падащи предмети от заобикалящите ви сгради.Силните ветрове засягат най-често покривните конструкции и горните етажи - преценете и, ако е необходимо, използвайте за убежище приземните етажи и мазето на сградата.Ако сте далеч от дома, подслон може да намерите в обществени сграда и в подлези.Когато сте на път, добре е да спрете автомобила си на открито място, далеч от електропроводи, дървета и от надвиснали скални маси.Ако сте извън превозно средство, потърсете ниските места в района, където да изчакате преминаването на опасността. ", "date": "2019.12.23", "title": "МВР: Ето какво да правим и не правим при силен вятър"}
{"url": "https://www.novinite.bg/articles/183942/Potvardiha-sluchai-na-grip-i-v-Sofiya", "text": "И в София вече са регистрирани случаи на грип след първите, които бяха потвърдени в Бургас. Това съобщи за bTV проф. Тодор Кантарджиев от Националния център по заразни и паразитни болести.Със симптоми на грип са приети в Инфекциозната болница в София две деца – на 7 и на 13 години.\"Потвърдено е, става въпрос за типа H3 – ваксинален щам „Канзас”, уточни професор кантарджиев. Състоянието на децата е стабилно.При първите регистрирани случаи в Бургас става въпрос за грип H1 – ваксинален щам „Бризбейн”.", "date": "2019.12.23", "title": "Потвърдиха случаи на грип и в София"}
{"url": "https://www.novinite.bg/articles/183943/KEVR-zapochva-izvanredna-proverka-na-parnoto-vav-Veliko-Tarnovo", "text": "Комисията за енергийно и водно регулиране (КЕВР) започва извънредна проверка в \"Топлофикация – Велико Търново\" АД, съобщава БГНЕС.Причина за спешната предпразнична проверка са публикации в национални медии за периодично нарушаване на топлоснабдяването към клиентите на великотърновското топло. Председателят на КЕВР доц. Иван Иванов е изпратил писмо с искане за предоставяне на информация за причините за нарушеното топлоснабдяване и за предприетите от дружеството мерки за възстановяване на предоставяната услуга.На топлофикационното дружество ще бъде извършена извънредна проверка с цел установяване на причините за проблемите с топлоснабдяването, както и за предприетите мерки.След приключване на проверката КЕВР ще изготви доклад за резултатите от нея, които ще бъдат публично обявени.  ", "date": "2019.12.23", "title": "КЕВР започва извънредна проверка на парното във Велико Търново"}
{"url": "https://www.novinite.bg/articles/183913/Golyamoto-patuvane-Zasilen-trafik-v-posledniya-raboten-den-predi-praznicite", "text": "", "date": "2019.12.23", "title": "Голямото пътуване: Засилен трафик в последния работен ден преди празниците"}
{"url": "https://www.novinite.bg/articles/183916/TRAGEDIYaTejka-katastrofa-prichini-smartta-na-20-godishna-jena-v-stolicata", "text": "20-годишна жена е загинала при тежка катастрофа в неделя вечерта на столичния бул. „България”. Инцидентът е станал в отсечката между Околовръстния път и бул. „Тодор Каблешков” около 21:30 часа.Автомобилът е самокатастрофирал, обясниха от пресцентъра на МВР, цитирани от . На прав, но мокър участък колата е излязла от пътя и се е ударила в дърво.Загиналата се е возила в автомобила.Шофьорът е тестван за алкохол и наркотици. Пробите са отрицателни. Движението по бул. „България” беше спряно за известно време", "date": "2019.12.23", "title": "ТРАГЕДИЯ:Тежка катастрофа причини смъртта на 20-годишна жена в столицата"}
{"url": "https://www.novinite.bg/articles/183931/Veneciya-otnovo-pod-voda", "text": "Голяма част от Венеция се оказа под вода. Приливът приливът достигна 144 см и над 60% от историческия център на града бе наводнен, предаде ДПА.Приливите се смятат за изключително високи при равнище от най-малко 140 см. В най-новата история на града е имало около 20 подобни случая, но напоследък те зачестиха и мнозина обвиняват за това климатичните промени.Венеция е призната за обект на световното културно наследство от ЮНЕСКО. Градът все още се възстановява от рекордно високото равнище на водата на 12 ноември, когато приливът достигна 187 см. Това беше най-високото равнище от 53 години и причини огромни щети.Улиците на Венеция започват да се наводняват, едва когато равнището на прилива достигне границата от 100 см, отбелязва ДПА. Хотелиери от града съобщават за рекорден брой отменени резервации и се оплакват, че наводнението миналия месец е уплашило туристите. Според тях градът все още е безопасен.Италианското правителство строи система против наводнения, с която да защити Венеция, но тя все още не е готова за експлоатация.", "date": "2019.12.23", "title": "Венеция отново под вода"}
{"url": "https://www.novinite.bg/articles/183920/Policejska-gonka-v-Plovdiv", "text": "Един арестуван и пет пометени коли след гонка с полицията в Пловдив. Екшън сцените са се разиграли тази нощ, съобщи Нова телевизия.Полицаи са се опитали да спрат за проверка автомобил със софийска регистрация. Водачът обаче не се подчинява и продължава. Полицаите започват да го гонят. След малко шофьорът на цивилния автомобил удря пет паркирани коли и спира. От колата излизат петима души и побягват в различни посоки. Един е хванат и задържан. ", "date": "2019.12.23", "title": "Полицейска гонка в Пловдив"}
{"url": "https://www.novinite.bg/articles/183911/Ot-severozapad-nahluva-stud-s-vyatar-zaradi-kojto-v-11-oblasti-ima-jalt-kod", "text": "Днес вятърът ще се ориентира от запад-северозапад, ще е умерен и силен и с него ще нахлува студен въздух. Поради тази причина отново за 11 области е обявен жълт код за опасно силен вятър. То е в сила за Видин, Враца, Монтана, Плевен, Велико Търново, Русе, Сливен, Хасково, Стара Загора, Пловдив и Пазарджик. Облачността ще бъде предимно значителна и на много места ще има превалявания от дъжд. Максималните температури ще са от 7-9 градуса в Северозападна България до 13-15 в източните райони от страната, където преди обяд все още ще духа умерен южен вятър, в София 8-9 градуса, сочи прогнозата на НИМХ.Атмосферното налягане е значително по-ниско от средното за месеца и през деня ще започне да се повишава.В планините ще духа силен, по високите и открити части - бурен вятър от западната четвърт. Ще бъде предимно облачно и на много места ще превалява сняг, под 1600 метра валежите ще са от дъжд. Максимална температура на 1200 метра – около 6 градуса, на 2000 метра – около 0.Над Черноморието облачността ще бъде променлива, често значителна. Ще има превалявания от дъжд. Ще духа умерен южен вятър, който привечер ще се ориентира от запад-северозапад и ще се усили. Максимални температури между 12 и 15 градуса. Температурата на морската вода е 12-13. Вълнението на морето ще бъде 1-2 бала. ", "date": "2019.12.23", "title": "От северозапад нахлува студ с вятър, заради който в 11 области има жълт код"}
{"url": "https://www.novinite.bg/articles/183917/Zaradi-pojara-Bez-liturgiya-za-Rojdestvo-Hristovo-v-Notr-Dam", "text": "\r\nЗа първи път от повече от два века в парижката катедрала \"Нотр Дам\" няма да бъде отслужена литургия за Рождество Христово.\r\n\r\n\r\n\r\n\r\n\r\n\r\n\r\n", "date": "2019.12.23", "title": "Заради пожара: Без литургия за Рождество Христово в \"Нотр Дам\""}
{"url": "https://www.novinite.bg/articles/183787/5-alternativni-koledni-vecheri-ot-cyal-svyat", "text": "Фантастично пиршество с нещо малко по-екзотично тази Коледа? Печено прасе, пуйката или кълнове? Морски дарове и хондурски тамалес? Сега ще видите алтернативни идеи за коледна вечеря.Вместо да се сгушват около огъня, пиейки вкусно греяно вино и хапейки печени кестени, те охлаждат на плажа и готвят на доброто старо барбекю. Жител на Wanderlust, Aussie, Питър Мур предполага: „Някои австралийци са традиционалисти и се придържат към коледното печено с гарнитури, въпреки че времето е толкова горещо, че цветното мастило от хартиените им корони се стича по челата им. Обикновено закусвахме барбекю на плажа.\" Харесва ли ви как звучи това? Вечеряйте Down Under-style със салата от авокадо и морски дарове за предястие и пилешки гърди на скара или пържола за основно., не само защото населението е предимно католическо, но и защото е традиционна част от семейния живот. Основните празненства се провеждат на 24 декември. В тази централноамериканска страна празничната храна се състои предимно от тамалес. Семействата се събират, за да се насладят на тези мини колети, пълнени с всичко - от пилешко, свинско и сирене до сушени плодове. Турските тамали стават популярни през последните години като разновидност на Хондурската традиция. След като се напълнят, снопчетата се увиват в листата на подорожника и се сваряват на пара. Вижте повече на:", "date": "2019.12.23", "title": "5 алтернативни коледни вечери от цял свят"}
{"url": "https://www.novinite.bg/articles/183854/6-lyubopitni-fakta-za-Laplandiya", "text": "Лапландия е провинция и регион във Финландия с население от близо 190 хил души и площ близо 100 кв. км. Тя граничи с Швеция, Норвегия, Русия и залива Ботния, а нейна столица е Рованиеми. В тази провинция се намират 7 от 35-те национални парка на Финландия и освен това там е мястото, където можете да видите и изключителното северно сияние. Интересно за Лапландия е, че в различните нейни части културата се различава доста. Традициите и обичаите са смесица от тези на народите, с които граничи на север, юг, изток и запад, тъй като всяка от съседните страни е дала своя принос за пъстроцветните културни различия. Дори и диалектите използвани в различните краища на Лапландия се различават доста. Друг интересен факт е, че по-голямата част от златото на Финландия, с което се изсичат монети, се добива именно в Лапландия. Там се правят и финландските възпоменателни сребърни и златни монети, които са част от нумизматиката на страната.Ето и 6-те любопитни факта за това закътано местенце:1. Местното население на територията на Лапландия е племе, наречено саами.2. Една от най-известните легенди гласи, че дядо Коледа живее именно в Лапландия.3. На територията на Лапландия е установен най-големият процент на хора с кръвна група АБ.4. В Лапландия се намира шестият по дължина тунел в света. Той е открит през 1999 г. и е дълъг 6,8Вижте повече на: ", "date": "2019.12.23", "title": "6 любопитни факта за Лапландия"}
{"url": "https://www.novinite.bg/articles/183921/Zapalena-cigara-e-prichina-za-vzriva-na-gazova-butilka-v-kv-Boyana", "text": "Газова бутилка избухна в къща в столичния квартал „Бояна” вчера, съобщи bTV. Пострадал е сериозно възрастен мъж, който е настанен в „Пирогов”.  Нанесени са сериозни материални щети – избити са дограмите на втория етаж, има поражения и на покрива.„Инцидентът е станал при смяна на газова бутилка – човекът е запалили цигара и не е видял, че изтича газ“, обясни Красимир Димитров, директор на дирекция „Аварийна помощ и превенция” към Столичната община.Пострадалият мъж е в клиниката по изгаряния на „Пирогов” с опасност за живота.", "date": "2019.12.23", "title": "Запалена цигара е причина за взрива на газова бутилка в кв. „Бояна“"}
{"url": "https://www.novinite.bg/articles/183936/Deca-ot-Veliko-Tarnovo-narisuvaha-i-izpisaha-1000-koledni-kartichki", "text": "Деца от училищата и детските градини във Велико Търново и общината нарисуваха и изписаха близо 1000 поздравителни картички за Коледа и Нова година. Всяка от тях е ръчно изработена и украсена, с уникална визия и послание за предстоящите празници. Малчуганите сътвориха картичките в часовете и занималните по рисуване. От името на кмета на Велико Търново Даниел Панов ръчно изработените поздравления са изпратени до всички институции на национално, регионално и местно ниво, до неправителствени организации и клубове, дипломатически представителства и партньори на общината.", "date": "2019.12.23", "title": "Деца от Велико Търново нарисуваха и изписаха 1000 коледни картички"}
{"url": "https://www.novinite.bg/articles/183915/Dneven-horoskop-za-ponedelnik", "text": "Единственото нещо, върху което трябва да се фокусирате днес, е да правите нови планове. Помислете какво искате да правите след 5 години, какъв човек искате да бъдете тогава и с какъв човек искате да бъдете.Напоследък се занимавате с много впечатляващи неща, но това вече ви идва в повече и е време да разпуснете. Съберете багажа си и отидете на някое прекрасно място, на което няма да мислите за нищо.Всяко действие има последствие, а днешният ден ще ви напомни този факт по няколко различни начина. Понякога вие ще сте този, който действа, а друг път- този който страда от последствията.Представителите на останалите зодии могат да намерят дневния си хороскоп ", "date": "2019.12.23", "title": "Дневен хороскоп за понеделник"}
{"url": "https://www.novinite.bg/articles/183925/Turciya-otnovo-preduprejdava-za-migrantska-valna-kam-Evropa", "text": "Турция отново предупреждава за мигрантска вълна към Европа. Този път без да заплашва, президентът Реджеп Ердоган предупреди, че страната му не може да поеме повече бежанци.Той каза, че Русия и правителството на Башар Асад са активизирали военната кампания в Идлиб. Според турците 80 хиляди бежанци вече са тръгнали от Сирия към тяхната територия. Бомбардировките ще създадат нова криза, предупреждава Ердоган.В страната вече има 3,7 милиона сирийци. След сделка с Европейския съюз, Турция засега не ги пуска да продължат към Европа.", "date": "2019.12.23", "title": "Турция отново предупреждава за мигрантска вълна към Европа"}
{"url": "https://www.novinite.bg/articles/183941/Ot-2007-g-telefon-112-spasyava-samoubijci-lovi-kradci-i-dori-reshi-zadacha-na-tretoklasnik", "text": "„Добър ден, имам спешен случай. Задачата ми по математика ме затруднява, а ако не я реша, тати ще ме набие“.Това е едно от първите обаждания, получени на спешния телефон 112, пише. Авторът е третокласник, който е чул от телевизията за въвеждането на номера.Куриозната случка е от началото на юли 2007 г., когато единният спешен телефон е въведен в България. Явно тонът на детето е бил достатъчно убедителен, тъй като служителят, отговорил на обаждането, бързо решил задачата и дори я обяснил на детето.Оттогава до днес на 112 са постъпили стотици хиляди сигнали. При един от тях строител видял как трима апаши задигат техника от обекта, в който работи. Той хукнал след бандитите и разказал на оператора какво се случва. От там го свързали с полицията. Докато мъжът гонил апашите, описал на криминалистите как изглеждат и накъде тичат. След 5 минути те били заловени, а техниката – върната на строителя. Тази случка от 5 март тази година е само една от многото истории, при които телефон 112 помага за залавянето на бандити или предотвратява трагедии.При случай от 2010 г. Пък операторката от Варна Антоанета Иванова спаси живота на цената, която се обадила с намерение да се самоубие заради имотна измама. Разговорът продължил 18 минути, а през това време Антоанета се свързала и с полицията. Майката на жената ѝ благодарила лично, а за действията си тя бе отличена от „24 часа“ в кампанията „Достойните българи“.Днес Антоанета все още работи в центъра на тел. 112 във Варна. Всъщност той е последният от 6-те и с него е постигнато 100% покритие на територията на страната.Идеята за създаване на Единен европейски номер 112 за спешни повиквания е от 1991 г. и е на Европейския съюз. Първите опити за въвеждането му у нас са 6 години по-късно, но са неуспешни. До пробив се стига през 2005 г.Работната група е създадена със заповед на министъра на държавната политика при бедствия и аварии Емел Етем и включва представители на всички министерства. Тяхната концепция е разгледана и приета от Министерския съвет през януари 2006 г.Първият център отваря врати през 2007 г. и обслужва само обажданията в столицата, но бързо мрежата се разраства и покрива територията на цялата страна.Всеки един от центровете може да поеме и обаждания от области, за които не отговаря. Това става автоматично при две хипотези – ако няма свободен оператор или при техническа авария.В центровете работят специалисти, които владеят поне 6 европейски езика. При едно от обажданията служителка в един от центровете дори приела обаждане на арабски. Мъжът, който позвънил, получавал сърдечен удар и благодарение на изпратената веднага линейка бил спасен. Във всички центрове има оператори, владеещи езиците на съседните ни страни.За съжаление, често има и злонамерени обаждания. От началото на годината са подадени 1500 фалшиви сигнала. Подобно деяние е инкриминирано, предвидени са и глоби от 200 до 20 хил. лева.Рекордьор е мъж, който за по-малко от час се обадил 7 пъти, измисляйки си различни престъпления.Именно отсяването на сигнала – дали е истински, шега ли е, както и за коя институция е предназначен – полиция, пожарна или спешна помощ, е първата работа на служителите на 112. След това те трябва да определят откъде идва обаждането. Телефонните номера 150, 160 и 166, които в миналото служеха за подаване на сигнал до полиция, пожарна и спешна помощ, вече се пренасочват към единния номер.Проучване показва, че въвеждането на 112 улеснява хората, които преди това се бъркали на кой номер да се обадят.", "date": "2019.12.23", "title": "От 2007 г. телефон 112 спасява самоубийци, лови крадци и дори реши задача на третокласник"}
{"url": "https://www.novinite.bg/articles/183932/Bojko-Borisov-Ot-papata-do-Beliya-dom-dadoha-ocenka-na-Balgariya", "text": "\"Изпращаме успешна година, с голям ръст на икономиката, стабилни финанси. От папата до Белия дом - най-важните хора в света дадоха оценка на България. Повишение трайно на доходите. Етнически мир. Регионите са в растеж. Големите инфраструктурни проекти се строят. Ето виждате, всички кметове са получили, но искат и още. Заводите работят. Избори минаха, няколко, успешни за нас...\", обобщи премиерът Бойко Борисов пред медиите в Михалково, където бе на инспекция преди откриването на готовата отсечка Кричим-Михалково-Смолян.\"Пътят е прекрасен\", похвали той строителите. И заръча на работодателите им: \"Трябва да ги браним работниците, като зеницата на очите си, защото те дават БВП\".Борисов заключи също, че корупцията се вижда  при кого е и даде пример, че сегашният път до Михалково е 38 км за 46 млн. лв., докато при управлението на социалистите са били изградени само 17 км, но срещу доста по-сериозната сума от 240 млн. лв.\"Ето я корупцията!\", възкликна Борисов и направи сравнението с предишното управление преди ГЕРБ.Премиерът коментира, че всеки нов път в Родопите отваря планината и за туризъм, и за търговия, особено към Гърция, а местните хора му напомниха, че от години чакат това, защото и без това в Смолянско единственият транспорт е на четири колела.В родопското село, където премиерът пристигна с джипа си и зам.-регионалния министър Николай Нанков, го чакаха местни кметове от околните населени места заедно с бластния управител на Пловдив Дани Каназирева, председателя на ПГ на ГЕРБ Даниела Дариткова и депутат от региона, кмета на Смолян Николай Мелемов.Възрастен родопчанин пък посрещна джипа на премиера с обръщението: \"Ваше високоблагородие\".Борисов обаче го скастри: \"И аз съм селянин от Банкя, като тебе!\"После се здрависа с жените, посрещачки, които бяха довели внуците си, а при представянето си обявяваше: \"Приятно ми е, Бойко!\", което дружно предизвикваше смях. Подаръците от кметове и местни пък показваше публично, за да го обвиянт, че взима рушвет. Сред даровете бяха бутилка минерална вода, тефтер, календар и рисуван пейзаж от Широка лъка. Кметът на селото благодари за парите, отпуснати за ремонта на старото училище, а кметът на Доспат пък се оплака, че се надявал на 4 млн. за модернизирането на центъра на града, пък получил само 1,5 млн. Борисов пък му каза, че е било направо \"неприлично предложение\".", "date": "2019.12.23", "title": "Бойко Борисов: От папата до Белия дом дадоха оценка на България"}
{"url": "https://www.novinite.bg/articles/183930/Borisov-inspektira-remontiraniya-pat-Krichim-Mihalkovo-Smolyan", "text": "„Изпращаме успешна година, с голям ръст на икономиката, стабилни финанси, с трайно повишение на доходите. От папата до Белия дом най-важните хора в света дадоха оценка за България, имаме етнически мир, а регионите са в растеж“. Това заяви министър-председателят Бойко Борисов при инспекцията на ремонтираните над 36 км от третокласния път III-866 Кричим - Михалково – Смолян. Инвестицията в трасето е по ОП „Региони в растеж“ и е за над 52 млн. лв. Третокласният път е основна пътна връзка за жителите на Михалково, Кричим и Девин с град Смолян и к. к. „Пампорово“. Участъкът осигурява и бърз достъп до път І-8 Пазарджик - Пловдив. По време на огледа на трасето заедно с премиера Борисов бе заместник-министърът на регионалното развитие и благоустройството Николай Нанков. „Това е изключително важен пробив за Смолян, за бизнеса, за целия регион, за туризма. Беше дупка до дупка, нито беше укрепен. Всичко вече е с нови мантинели – 30 километра, с бетонни стени направено. Ето и мрежи – за да може да предпазват напролет, като дойдат срутищата“, отбеляза премиерът Борисов. Той изтъкна, че стотици хиляди тонове скална маса е била изнесена и след това е била изградена мащабната подпорна стена. Премиерът Бойко Борисов посочи, че строително-ремонти дейности по участъка приключват за по-малко от 8 месеца. По думите му преди това е имало изключително тесни трасета, по които не е могло да се завива. А в момента и пешеходците се движат спокойно, заради разширения и направени тротоари. Министър-председателят Бойко Борисов добави, че догодина по това време ще има още един пробив за Гърция – към ГКПП Рудозем-Ксанти, което ще е от изключителна полза за бизнеса и туризма в региона. Премиерът Борисов каза още, че правителството е насочило вниманието си към Родопите, Северна България и Северозапада, за да се гарантира развитието им. „Трябва да браним работниците като зениците на очите си, защото те дават Брутния вътрешен продукт“, подчерта премиерът Борисов по време на инспекцията на един от най-живописните пътища у нас. Участъкът, на който Борисов направи оглед, е разделен на два лота - 22 и 23. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“ . Този участък е с дължина 21,1 км. Той вече е с нова пътна настилка, подобрено отводняване, нова маркировка, пътни знаци и ограничителни системи. Ремонтиран е и мостът над река Чурековска в село Михалково. По проекта са изградени 10 подпорни стени с различна височина от 2 до 6 метра. По трасето са монтирани високоякостни мрежи за предотвратяване свличането на камъни и земни маси. В лот 23 е участъкът от изхода на Кричим до яз. „Въча“ . И в този участък са изградени подпорни и укрепителни стени с различна височина, укрепени са откосите с високоякостни мрежи. В този участък са ремонтирани 4 големи мостови съоръжения и тунела „Кричим”, с дължина 130 м. Тунел „Кричим“ е изграден през 1963 г., като от тогава досега не беше ремонтиран. Съоръжението е с нова хидроизолационна и дренажна система, нова пътна настилка, тротоари, енергоефективна осветителна система и др.", "date": "2019.12.23", "title": "Борисов инспектира ремонтирания път  Кричим-Михалково-Смолян"}
{"url": "https://www.novinite.bg/articles/183935/Premierat-obyavi-Nankov-shte-se-jeni-prez-maj", "text": "Заместник министърът на регионалното развитие Николай Нанков ще се жени през май месец. Това стана ясно от думите на премиера Бойко Борисов, който бе на инспекция на ремонтирания път Кричим - Михалково.Заедно с него бе и зам.-министърът Нанков.\"Минавахме през Асеновград и Горанов точно се шегуваше с него, че имало фабрика за булчински рокли. Сега се оказа, че ще се жени май месец, така че ще слизаме в Асеновград\", каза премиерът за ресорния зам-министър.", "date": "2019.12.23", "title": "Премиерът обяви: Нанков ще се жени през май"}
{"url": "https://www.novinite.bg/articles/183933/124-zakona-e-priel-parlamentat-prez-2019-g", "text": "През 2019 г. Народното събрание е приело 124 закона, 199 решения, една декларация и обръщение към българския народ. Това сочи справка, подготвена от парламентарния пресцентър и дирекция „Пленарни заседания, парламентарен контрол и финални текстове” на Народното събрание.От 1 януари до 20 декември 2019 г. в Народното събрание са постъпили 192 законопроекта, като 90 от тях са внесени от народни представители. Предложените проекти за решения са 219, от които 192 са на депутати.През годината 44-ото Народно събрание е провело 82 пленарни заседания, четири от които извънредни.Използваното парламентарно време за осъществяване на контролната функция на Народното събрание от 11 януари до 19 декември 2019 г. е 115 часа и 13 минути. За този период парламентарен контрол е провеждан в 36 пленарни заседания.От 11 януари до 19 декември 2019 г. в Народното събрание са били внесени 1077 въпроса и 55 питания. Парламентът е провел 22 изслушвания на министри и пет разисквания по питания на народни представители.През осмата си сесия 44-ото Народно събрание е приело 41 закона, 74  решения и Декларация във връзка с разширяването на Европейския съюз и Процеса на стабилизиране и асоцииране на Република Северна Македония и Република Албания. Парламентът е имал 37 редовни и 2 извънредни пленарни заседания.За периода от 1 септември до 20 декември 2019 г. в парламента са внесени 65 законопроекта, като 31 от тях са на народни представители. Постъпили са 84 проекта за решения, от тях 79 са от депутати.Сред приетите от Народното събрание нови закони са: Закон за държавния бюджет на Република България за 2020 г., Закон за бюджета на държавното обществено осигуряване за 2020 г., Закон за бюджета на Националната здравноосигурителна каса за 2020 г, Закон за публичните предприятия и Закон за марките и географските означения. Парламентът е гласувал промени в Наказателно-процесуалния кодекс, в Гражданския процесуален кодекс и в Данъчно-осигурителния процесуален кодекс, Закона за електронното управление, в Закона за електронните съобщения, в Закона за енергетиката, в Закона за местното самоуправление и местната администрация и др.Използваното време за осъществяване на контролната функция на парламента за периода от 1 септември до 19 декември 2019 г. е 35 часа и 27 минути. Парламентарен контрол е провеждан в 12 пленарни заседания.В Народното събрание от 1 септември до 19 декември 2019 г. са постъпили 335 въпроса и 22 питания. В този период е имало две изслушвания - на министъра на околната среда и водите Нено Димов за политиката по контрол на внос и ползване на отпадък с неясен произход вътре в страната и на министъра на здравеопазването Кирил Ананиев за спирането на спешния прием в Детската болница.По време на осмата сесия на 44-ото Народно събрание са проведени и две разисквания по питания на народни представители – към министъра на културата Боил Банов за политиките на правителството за гарантиране на свободата на словото в България и към министъра на регионалното развитие и благоустройството Петя Аврамова за политиката на министерството за предотвратяване на опасността от воден режим в някои населени места.За периода от 1 септември до 19 декември 2019 г. членовете на правителството са отговорили на 269 въпроса и 15 питания. На най-много въпроси и питания са отговорили министърът на здравеопазването Кирил Ананиев – 49, министърът на регионалното развитие и благоустройството Петя Аврамова – 40, министърът на околната среда и водите Нено Димов – 34, министърът на земеделието, храните и горите Десислава Танева - 33, министърът на финансите Владислав Горанов и министърът на вътрешните работи Младен Маринов – по 25, министърът на образованието и науката Красимир Вълчев – 13, министърът на икономиката Емил Караниколов - 10 и т.н.Най-много въпроси и питания са отправили народните представители Георги Гьоков – 33, Георги Стоилов – 25, Красимир Янков – 24, Валентина Найденова – 22, Иван Димов Иванов – 21, Лало Кирилов – 17, Георги Йорданов – 14, Надя Клисурска-Жекова – 13, Светла Бъчварова – 12, Кристина Сидорова и Георги Михайлов – по 10 и т.н.От ПГ „БСП за България” са внесли най-много въпроси и питания - 279 въпроса и 19 питания. От ПГ на ПП ГЕРБ са отправили 20 въпроса, народните представители нечленуващи в парламентарни групи – 15 въпроса и две питания. ПГ „Обединени патриоти” са внесли 11 въпроса и едно питане, от ПГ на ДПС и от ПГ „ВОЛЯ - Българските Родолюбци“ – по 5 въпроса.", "date": "2019.12.23", "title": "124 закона е приел парламентът през 2019 г."}
{"url": "https://www.novinite.bg/articles/183944/Fandakova-Cenata-na-vodata-se-opredelya-ot-regulatora-ne-mojem-da-napravim-nishto", "text": "Цената на водата се определя от регулатора, като Столичната община и Столичният общински съвет няма непосредствено отношение по тази тема. Това каза пред журналисти кметът на София Йорданка Фандъкова за увеличението на цената на водата.\"Нещо повече, от началото на следващата година ще бъде сформиран екип от общински съветници и експерти, който да подготви поемането на активите и вземането на решения по какъв начин ще се управлява ВИК сектора в София“, заяви Фандъкова. По думите ѝ това, което иска от „Софийска вода“, е да има достатъчно количество чиста вода от една страна, и от друга – повече инвестиции в канализации.Още преди 5 години е сключен много неизгоден за общината договор и с много усилия са го променили така, че да искат повече инвестиции в канализацията. Тя допълни, че последното споразумение е включило изискване за допълнителни инвестиции.", "date": "2019.12.23", "title": "Фандъкова: Цената на водата се определя от регулатора, не можем да направим нищо"}
{"url": "https://www.novinite.bg/articles/183928/Deputatite-za-2020-Kraj-na-bezvremieto-i-normalnost-v-politikata-no-bez-predsrochni-izbori", "text": "През 2020 г. ГЕРБ не виждат условия за провеждането на предсрочни избори, от БСП се надяват, че на безвремието в българското общество и политика ще бъде сложен край, а ДПС иска да се върне нормалността в политиката, пише Изминава тежка политическа година с провеждането на избори два пъти, което поражда достатъчно напрежение, коментира депутатът от ГЕРБ Тома Биков. Добрата новина за него е, че изборите са минали в рамките на нормалното и задават линията за следващата година.Депутатът очаква повече спокойствие в политиката с оглед на това, че не се задава нов вот и с възможности за прокарване на по-дълбоки политики. „През следващата година ще има със сигурност предизвикателства. Дори самият държавен бюджет за 2020 година е приет с идеята да бъде максимално ефективен, има доста високи цели по отношение на събираемостта и харченето. Изпълнението на бюджета само по себе си, така както е заложен, една не лоша цел“, посочи той.Биков обаче предвижда тежка година в международен план. Най-вероятно трудностите ще започнат с Брекзит. По отношение на твърденията за задаваща се финансова криза, депутатът смята, че това няма да се случи следващата година, а след 3-4. Биков е убеден, че дори и да има трусове за икономиката, няма да е в мащабите на световната финансова криза от 2009 година.2019 година започнахме с невероятно голяма надежда за промяна, с бурни политически страсти – дори се стигна до там, че парламентарната група на БСП три месеца и половина бойкотира парламента, заяви депутатът от левицата Александър Симов.„Резултатите от изборите обаче, не казвам, че са унищожили, но попариха идеята, че тази година ще е преломната в политическата история. В този смисъл изминалата година беше на много надежди и разочарования. Като гнойни циреи започват да се пукат всички нерешени проблеми на страната. 2020 ще бъде година, в която хората повече няма да могат да търпят. Черната дупка на стабилност и безвремието ще бъде унищожена“, прогнозира депутатът. Като примери Симов посочва протестът на медицинските сестри, на майките на деца с увреждания.В чисто партиен план за БСП през следващата година предстои избор на нов лидер. „За първи път в нашата история ще избираме пряко своя лидер. Винаги съм искал всеки социалист да има правото на думата. Убеден съм, че ще има демократично състезание, за да може БСП да доразвие и да запази най-важното от последните 3 години – яростен анти ГЕРБ курс и никаква колаборация“, каза Симов.Той същевременно признава, че партията е допуснала „някои пробиви в този курс“, като даде пример с гласуването на кандидатурата на Сотир Цацаров за председател на Антикорупционната комисия. „Имаше известно време хората в групата се гледаха доста подозрително. Но това не е разединение. Онова, което ни обединява е все още много повече от това, което ни разделя“, обобщава философски Александър Симов.За ДПС отминаващата година е много добра, но могла да бъде и още по-добра предвид факта в какви условия се проведоха изборите, показва равносметката на депутата Джейхан Ибрямов.През 2020 трябва да върнем нормалността в тази държава и правенето на политика. В момента демокрацията е задушавана – както в парламентарния, така и в обществено-политическия живот.Сред другите приоритетни сектори за партията са енергетиката, образованието, социалната сфера и здравеопазването.„Хората трябва да почувстват жизнения стандарт и правените реформи. Затова е необходим нов социален модел и ускорено догонващо развитие на страната. Това са нещата, за които ще настояваме“, каза депутатът от ДПС.Според колегата на Ибрямов - Рамадан Аталай, ДПС ще настоява още да се приключи с модернизацията на газопреносната мрежа. „През 2020 г. ще изискаме от правителството по какъв начин ще осигури проекти за заместващите мощности на въглищните централи. Рано или късно през 2025 година ЕС ще ни ги закрие. По най-бързия начин трябва да минаваме към газифициране на въглищните централи“, апелира той.", "date": "2019.12.23", "title": "Депутатите за 2020: Край на безвремието и нормалност в политиката, но без предсрочни избори"}
{"url": "https://www.novinite.bg/articles/183922/Stoltenberg-gotov-za-sreshta-s-Putin", "text": "Генералният секретар на НАТО Йенс Столтенберг е готов на лична среща с Владимир Путин за обсъждане на трудностите в отношенията на алианса и Москва. Това той заяви в интервю за германската агенция DPA, на която се позовават tass.ru и БГНЕС.„Ако са налице подходящи рамкови условия, аз бих се срещнал с президента Путин”, каза Столтенберг. Според него именно във времена на сложности в отношенията е важно да се седне край масата за преговори.„Русия е нашият най-голям съсед, така и ще бъде”, констатира генералният секретар на НАТО. Той е на мнение, че дори ако в обозримо бъдеще не се подобрят отношенията с Москва, Алиансът трябва да е готов за „управлява” тези отношения.", "date": "2019.12.23", "title": "Столтенберг готов за среща с Путин"}
{"url": "https://www.novinite.bg/articles/183924/Elektrorazpredelenie-Yug-s-gotovnost-za-reakciya-v-sluchai-na-avarii-po-vreme-na-predstoyashtite-praznichni-dni", "text": "Eлектроразпределение Юг с готовност за реакция в случаи на аварии по време на предстоящите празнични дни Общо 75 дежурни екипа на Eлектроразпределение Юг (част от EVN) са в готовност да реагират при необходимост от отстраняване на евентуални аварии по време на предстоящите коледни и новогодишни празнични дни. Дружеството има възможност за включване на допълнителен брой сътрудници и техника при извънредни ситуации, както и да активира специален кризисен щаб. Като част от текущата подготовка за работа през зимата дружеството е доставило по места техника, инструменти и материали с оглед осигуряване на авариен резерв. В това число влиза и доставка на специализирана механизация – високопроходими автомобили, автовишки, моторни шейни, както и АTV и UTV за труднодостъпните райони. Дежурните екипи поддържат връзка с денонощно функциониращите два специализирани диспечерски центъра на Eлектроразпределение Юг за управление на електроразпределителната мрежа. В случай на прекъсване на снабдяването клиентите могат да сигнализират на специализираната денонощна линия за повреди 0700 1 0007. При избиране на тел.  0700 1 0007 клиентите могат да получат информация за вече известни аварии. По този начин не е необходимо клиентът допълнително да се свързва със сътрудник от телефонния център, за да предостави информация за липса на захранване в изброените населени места, тъй като аварията е регистрирана и се работи по нейното отстраняване. Eлектроразпределение Юг 0700 1 0007 – телефон при липса на захранване", "date": "2019.12.23", "title": "Eлектроразпределение Юг с готовност за реакция в случаи на аварии по време на предстоящите празнични дни"}
{"url": "https://www.novinite.bg/articles/183934/Preporaki-na-Ministerstvoto-na-turizma-kam-organiziranite-turisti-v-navecherieto-na-praznicite", "text": "Министерството на туризма съветва клиентите на организирани туристически пътувания непосредствено преди екскурзията да се уверят отново в внимателно легитимността на туроператора, който са избрали и с който са подписали договор. Необходимо е да се проверят всички условия на договора и наличен ли е пълният комплект документи за пътуването.При възможност редно е да бъде посетен офиса на туроператора и на място клиентите да запознаят с документите за дейността му според изискванията на Закона за туризма, които са публични. Припомняме, че организирано туристическо пътуване с обща цена може да се формира единствено от туроператор, а да се предлага - от туроператор и/или чрез туристически агент. В офиса на организатора на пътуването на видно място трябва да бъде поставено удостоверението за регистрация за извършване на дейността.Преди сключване на договора задължително трябва да се предостави информация на клиента в писмена форма, която съдържа всички подробности за пътуването. Договорът се сключва писмено и екземпляр от него се предоставя на туриста. Министерството поддържа Национален туристически регистър, който включва и Регистър на туроператорите и туристическите агенти. В него освен името на фирмата и адресът ѝ се посочва още подробна информация - удостоверение за дейността, единен идентификационен код, заповед за регистрация от Министерството на туризма, заповеди за промяна, за дубликат, за прекратяване на дейността, за заличаване, възстановяване, данни за управляващите лица, данни за застраховката „Отговорност на туроператора“ – тя е задължителна за туроператорите и дава възможност да се компенсират клиентите при отклонения или нарушения по договора. Всичко това помага да се направят изводи за коректността на туроператора. За да улесним потребителите в Националния туристически регистър, данните за застраховката са оцветени в червено, ако тя е изтекла, в оранжево - ако изтича до 1 месец, и в зелено, когато е валидна. Необходимо е клиентите да прочетат внимателно договорите за пътуването, особено текстовете със ситен шрифт, и дори при най-малко съмнение да се допитват до експертите на Министерството на туризма и Комисията за защита на потребителите (КЗП). Министерството поддържа на сайта си горещ телефон за сигнали за нередности по Закона за туризма – номерът е 02/90 46 895. На сайта е обявена и горещата линия на потребителите. Поместена е също подробна информация какво трябва да знаете, преди да предприемете организирано туристическо пътуване до желана от вас дестинация на адрес http://www.tourism.government.bg/bg/faq/kakvo-tryabva-da-znaete-predi-da- predpriemete-organizirano-turistichesko-putuvane-do-zhelana-ot. Всяко устно договаряне за пътуването или по телефона крият рискове, това важи с още по-голяма сила за посредниците в сайтове, които нямат задължения да носят отговорност и така тя се прехвърля към други партньори по веригата – например хотели, авиокомпании и пр. Организирането е двустранен процес и потребителите трябва да бъдат нащрек, за да не подаряват на практика парите си на некоректни лица. Отношенията трябва да са подплатени с писмени документи и всякакви финансови бонове и бележки за извършени услуги по време на пътуването, за да бъдат предявени за компенсация по- късно при необходимост. Припомняме, че Министерството на туризма има отношение по компетентност към законовите изисквания, а при такива случаи органът, към който трябва да се обърнат потърпевшите, е Комисията за защита на потребителя (КЗП)и спорът може да се отнесе в съда. Министерството на туризма също информира КЗП при подобни сигнали и съдейства максимално да бъдат компенсирани основателните претенции на туристите в такива ситуации.", "date": "2019.12.23", "title": "Препоръки на Министерството на туризма към организираните туристи в навечерието на празниците"}
{"url": "https://www.novinite.bg/articles/183923/Zadava-se-nova-stachka-v-Lufthanza", "text": "Кабинният персонал на \"Луфтханза\" се готви за нова стачка веднага след коледните празници, обяви профсъюзът след неуспешни преговори с ръководството на авиопревозвача, предаде БНР.Преди месец 48-часов ефективен протест на стюардите доведе до отмяната на 1 500 полета от и за Германия. 200 000 пътници бяха засегнати.Профсъюзът настоява за по-висока стартова заплата за своите членове, както и за по-малко пречки пред подписването на постоянни трудови договори, а след стачката през ноември - и за правни гаранции, че няма да има дисциплинарни мерки срещу стачкувалите.", "date": "2019.12.23", "title": "Задава се нова стачка в „Луфтханза“"}
{"url": "https://www.novinite.bg/articles/183919/V-Germaniya-za-tri-godini-sa-razkrili-9-teroristichni-zagovora", "text": "Германия е предотвратила девет големи терористични атаки. Властите в страната обявиха, че от нападението с камион на коледния базар в Берлин преди 3 години, са разкрили поне 9 заговора за нови терористични актове.Само в последния месец са били разкрити организаторите на два терористични акта, замислени като отмъщение за смъртта на лидера на ИДИЛ.Според шефа на антитерористичната служба на Германия, акцията на американските командоси срещу Ал Багдади в Сирия е довела до активизиране на терористите.Те все по-често се ориентирали към възможно най-прости атаки, които са трудни за засичане. Все по-рядко терористите разчитали на огнестрелно оръжие и бомби.", "date": "2019.12.23", "title": "В Германия за три години са разкрили 9 терористични заговора"}
{"url": "https://www.novinite.bg/articles/183912/Regulatorat-reshava-kolko-shte-plashtame-za-voda-ot-1-yanuari", "text": "На закрито заседание Комисията за енергийно и водно регулиране ще приеме окончателно решение за цените на ВиК услугите от 1 януари 2020 г., предаде БГНЕС.Предвижда се увеличение в почти цялата страна от 0,1 до 9,26 процента. Най-малко се предвижда да се повишат цените на ВиК услугите в Пловдив – с 0,1 процента. За София-град се планира увеличение с 6,64 процента.Областите Хасково, Търговище, Кюстендил и Пазарджик са без приети бизнес-планове и за тях няма предстоящо увеличение на цените.  ", "date": "2019.12.23", "title": "Регулаторът решава колко ще плащаме за вода от 1 януари"}
