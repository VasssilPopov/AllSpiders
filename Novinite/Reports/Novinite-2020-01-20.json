{"url": "https://www.novinite.bg/articles/184817/Obyaviha-gripna-epidemiya-v-dva-grada", "text": "Грипна епидемия за Дупница и Сапарева баня е обявена днес със заповед на директора на РЗИ в Кюстендил д-р Златко Величков, съобщиха от инспекцията. Грипната епидемия е в сила от утре - 21 януари до 27 януари.От утре всички учебни заведения на територията на двете общини преустановяват учебни занятия, които ще бъдат възстановени на 28 януари, съобщиха от общинските администрации.Според заповедта на д-р Величков започва незабавно изпълнение на профилактичните и противоепидемични мерки за надзор и контрол на грипа и острите респираторни заболявания.", "date": "2020.01.20", "title": "Обявиха грипна епидемия в два града"}
{"url": "https://www.novinite.bg/articles/184802/Bojko-pregarna-bashtata-na-ubitata-zverski-Andrea-i-dade-golyamo-obeshtanie-SNIMKI", "text": "Премиерът Бойко Борисов поиска спешни законодателни промени след убийството на 18-годишната Андреа. Министър-председателят се срещна с бащата на убитото момиче Асен Руменов и възложи на депутатите на ГЕРБ текстовете да бъдат готови в кратки срокове. Идеята е да не е задължителна редукцията за размера на присъдата при тежки престъпления срещу личността-убийство, изнасилване, блудство, когато са извършени съзнателно от непълнолетни.Сега максималната присъда, която може да получи непълнолетен за тежко престъпление е 12 г. \"Премиерът е категоричен, че това не може да продължава така,защото мъката на хората е огромна и не може да продължаваме само с обещания за мерки\", каза депутатът от ГЕРБ Мануил Манев.Още утре главният прокурор Иван Гешев ще разпореди проверка на лица с две и три висящи производства, каза говорителката на прокуратурата Сийка Милева. И обясни, че всички тези мерки се вземат за намаляване на такива престъпления.\"Не трябва да се повтаря случая с Галиче, защото това е една тежка човешка драма\", каза още Милева.\"Много ми е трудно да говоря. Премиерът и главният прокурор обещаха да направят всичко възможно тази престъпност да спре. Това не бива да продължава, защото животът на много хора ще бъде унищожен, заяви през сълзи бащата на  Андреа.\"Говорим за следното - да бъде направена промяна, която да казва, че при извършване на престъпления срещу личността - убийства, изнасилвания, блудства, да не е задължителна редукцията за непълнолетни, т. е. сега законът казва, че максималната присъда е 12 години. Ние ще се обърнем към опита, за да създадем такъв текст, съвместно с прокуратурата и други специалисти в правото, който да казва, че ще се взема предвид състоянието на този извършител, дали разсъждава като възрастен, за да получи наказание като възрастен. Това ще бъде смисълът на промяната, която ще направим\", поясни Маноил Манев.\"В съдебното и досъдебното производство се извършват много експертизи, които могат да отговорят на въпросите за това как разсъждава. Идеята е да няма предварително гаранция за редукция за престъплението за непълнолетни с престъпления срещу личността. Това е законодателната мярка, която ще бъде изпълнена\", каза още Манев.По думите му на срещата са възложени и мерките, които прокуратурата да започва да провежда по отношение на подобни деца, те ще получат подкрепата на ПГ, на политиците, на всички.", "date": "2020.01.20", "title": "Бойко прегърна бащата на убитата зверски Андреа и даде голямо обещание (СНИМКИ)"}
{"url": "https://www.novinite.bg/articles/184787/Manolova-puska-jalba-do-Evrokomisiyata-sreshtu-privilegiite-na-bankite-DOKUMENT", "text": "Днес от 13:00 часа председателят на гражданската платформа „Изправи се.БГ“ Мая Манолова и адвокатите Десислава Филипова и Веска Волева ще дадат пресконференция във връзка с жалба, която те са подали, до Европейската комисия срещу привилегиите на банките.Пресконференцията ще се проведе в офиса на „Изправи се.БГ“, в гр. София, ул. „Дякон Игнатий“ 4, ет. 1.Жалбата е адресирана още до Комисията на Европейския парламент по граждански свободи, правосъдие и вътрешни работи (LIBE) и до Комисията на Европейския парламент по петиции (PETI).В жалбата Манолова, Филипова и Волева искат Еврокомисията да увеличи натиска върху българските институции, които не желаят да защитят гражданите от банковото лоби в случаите, когато банките отнемат, дори без съдебно дело, единственото жилище на длъжниците.Наказателната процедура срещу България е заради несъответствие на българското законодателство с изискванията на Европейския съюз и във връзка с опитите на българските институции да заблудят Европейската комисия.Припомняме, че през февруари 2019 г., в качеството си на омбудсман, Манолова заедно с Десислава Филипова и Веска Волева внесоха промени в Гражданския процесуален кодекс, които бяха гласувани от парламента в края на ноември 2019 година. за подновяване на съдебно решение за съществуването и размера на дълга. По този начин и в бъдеще цялото имущество на длъжника ще може да бъде разпродадено от банката и без съдебно решение, само по извлечение на сметки на банката.Изключения ще се допускат, ако длъжникът представи писмени доказателства, че не дължи, че дългът е неправилно изчислен или че договорът му с банката има неравноправни клаузи.Така, длъжникът няма да получи справедливост – ако се окаже, че дългът е неправилно изчислен, имотът му вече ще бъде продаден. И той няма как да си го върне. Най-много може да търси обезщетение по съдебен ред.При приемането на промените в ГПК Манолова отчете, че стъпка напред е спасяването на единственото жилище на длъжника, като уточнява, че тази стъпка е временна, до постановяване на решението на първоинстанционния съд при, обикновено, три инстанции.   ", "date": "2020.01.20", "title": "Манолова пуска жалба до Еврокомисията срещу привилегиите на банките (ДОКУМЕНТ)"}
{"url": "https://www.novinite.bg/articles/184797/Skandalniyat-Cenko-Chokov-poluchil-300-bona-ot-subsidii", "text": "Повече от 290 000 лв. е взел Ценко Чоков във вид на земеделски субсидии. Бившият кмет на Галиче и настоящ общински съветник получава сумата като плащания за две финансови години. Ценко Чоков подаде задължителната за поста му в Общинския съвет на Бяла Слатина декларация по Закона за противодействие на корупцията и за отнемане на незаконно придобито имущество.В нея той посочва, че извършва дейност като земеделски производител. Проверка на колегите от \"България днес\" в регистъра на Държавен фонд \"Земеделие\" показа, че за последните две приключени финансови години - 2018 и 2017, фермерът и общинар Чоков е взимал между 146 и 149 хиляди всяка. Така се оказва, че средномесечно Чоков успява да си докарва по над 12 бона от субсидии. Той взима директни плащания от Европейския фонд за гарантиране в земеделието, докато от Европейският земеделски фонд за развитие на селските райони не е получил и стотинка. От обявените транзакции става ясно, че Чоков отглежда протеинови култури, за които получава подпомагане.Най-големите суми взима по схемата за единно плащане на площ - по над 80 бона на година, и по схемата за плащане за селскостопански практики, които са благоприятни за климата и околната среда - т.нар. зелени директни плащания - по над 50 хиляди на година. Така става ясно, че Чоков обработва земята екологично. Вероятно заради афинитета му към зелените практики Чоков стана член на Комисията по устройство на територията и екология към Общинския съвет в Бяла Слатина. Освен това е в състава и на Комисията по младежта и спорта.Въпреки че Ценко Чоков получава субсидии, не е съвсем ясно дали може свободно да оперира със сумите. През есента на 2018 година Софийският градски съд наложи запори по искане на Комисията за противодействие на корупцията и за отнемане на незаконно придобито имущество. Бяха блокирани банкови сметки, вземане в размер на 350 бона, 153 недвижими имота около Галиче, сред които ниви, лозя, гори, също и коли, всичко за над 3 млн лева.Освен Чоков на последните избори и жена му Цветелина Нелова се впусна в надпреварата. Стотина гласа не й достигнаха, за да седне в кметския стол на Галиче. Тя влезе във втори тур, но не успя да обърне резултата срещу кандидата на ГЕРБ. Бившият кмет на Галиче се пробва за градоначалник на Бяла Слатина, но не получи подкрепата на гласоподавателите в общината и трябва да се задоволи с поста на общински съветник. Самият Чоков, който от доста време е клиент на Темида, е свободен човек, след като бе освободен срещу 200 бона гаранция. Той има невлязла в сила присъда като ръководител на банда за рекет, лихварство, побои и палежи.През есента хората в Галиче бяха изключително изненадани от решението на Чоков отново да влезе в политиката, тъй като, откакто започнаха проблемите му с Темида, здравето му сериозно пострада. В съдебна зала Чоков бе категоричен, че има 15 заболявания накуп. В съда той се появи няколко пъти на носилка, с инвалиден стол или патерици. Иначе Чоков чудодейно оздравя за кратко покрай рождения си ден в края на август.", "date": "2020.01.20", "title": "Скандалният Ценко Чоков получил 300 бона от субсидии"}
{"url": "https://www.novinite.bg/articles/184812/Radev-izrazyava-saboleznovaniya-na-semejstvoto-i-blizkite-na-akademik-Blagovest-Sendov", "text": "Държавният глава Румен Радев изразява съболезнования на семейството и близките на академик Благовест Сендов по повод кончината на изтъкнатия математик, държавник и общественик.Личност с изключително ярко присъствие, академик Сендов остави забележителна диря в обществения живот на България като държавник и дипломат, отбелязва президентът Румен Радев.„Математик със световно признание, академик Благовест Сендов свърза професионалния и личния си път с развитието на академичния и научен живот на България като председател на Българската академия на науките и ректор на Софийския университет. Многобройни са инициативите му, свързани с подкрепата на младите български таланти в математиката и информатика“, посочва държавният глава.Чест за президентската институция е трайният ангажимент на академик Сендов с наградата „Джон Атанасов“, подчертава още Румен Радев.", "date": "2020.01.20", "title": "Радев изразява съболезнования на семейството и близките на академик Благовест Сендов"}
{"url": "https://www.novinite.bg/articles/184807/Hotelieri-i-restorantori-natiskat-za-9-DDS-i-reglamentirane-na-bakshishite", "text": "Хотелиери и ресторантьори обмислят протести с искане ДДС в сектора да бъде намалено на 9%.Управителният съвет на Българската хотелиерска и ресторантьорска асоциация и областните ръководства се събират във Велико Търново, за да приемат обща петиция и да обявят намеренията си за бъдещи стачни действия, съобщава БНР.Целта на срещата е да се приеме стратегията за протестни действия на заетите в бранша, съобщи Петър Стефанов - председател на БХРА във Велико Търново. Хотелиерите и ресторантьорите искат ДДС да бъде намален на 9%.Настояват и за намаляване на административния произвол над малкия и средния бизнес. От БХРА искат и законови промени за регламентиране на бакшиша.Недоволството се очаква да започне с поставяне на надписи \"Протест\" на заведенията. След това е възможно и да се стигне до затваряне на заведения за един ден, поясни Петър Стефанов.Ако и това не даде резултат, от БХРА предвиждат представителите на бранша да се организират в масов протест в София, като може да има и дългосрочно затваряне на обектите.", "date": "2020.01.20", "title": "Хотелиери и ресторантьори натискат за 9% ДДС и регламентиране на бакшишите"}
{"url": "https://www.novinite.bg/articles/184803/Uvolnena-direktorka-na-detska-gradina-se-varna-na-rabota", "text": "Върховен касационен съд /ВКС/ възстанови на работа Мариана Иванова, която бе уволнена преди две години като директор на детската градина в столичния квартал \"Горна баня\". Това обяви адвокатът на Иванова Кристиан Гьошев. Случаят с надвишения прием на деца с хронични заболявания придоби популярност преди две години. След уволнението бе променена и Наредбата за прием на деца в общинските детски градини, предаде БТА.Мариана Иванова ще се върне по-късно днес на старото си работно място - детска градина 164 \"Зорница\". След възстановяването й на работа, под формата на делегиран бюджет, общината ще трябва да й изплати всичките й заплати за този период от време в размер на 11 хил. лв., осигуровките й, както и разходите по разноските за делото, обясни адвокат Гьошев.Адвокат Владислав Янев, който също представлява Иванова каза, че единствената вина на клиантката му, е че заявила публично общоизвестен факт, свързан с начина, по който се приемат деца в детските градини. От справката, направена от адвокатите на Иванова в хода на делото, за периода 2016 - 2017 г., и обявена днес публично, става ясно, че във въпросния период детската градина, която тя ръководи, е едва на седмо място по надвишен прием на деца с хронични заболявания - с шест повече. Първенец в това отношение е ДГ 7 \"Детелина\" с 34 деца повече, ДГ 8 \"Проф.Елка Петрова\" - с 23 деца повече, ДГ 43 \"Талант\" - със 17 деца повече.Адвокат Гьошев посочи, че от писмо на ресорния заместник-кмет Тодор Чобанов става ясно, че срещу въпросните директори, които също са надвишили приема на деца, дисциплинарни мерки не са предприети.Мариана Иванова каза, че промяната в наредбата за прием, не решава проблема с местата в детските градини, тъй като недостигът е прекалено голям и апелира да продължават да се строят нови.", "date": "2020.01.20", "title": "Уволнена директорка на детска градина се върна на работа"}
{"url": "https://www.novinite.bg/articles/184804/Borisov-shte-sledi-kak-Garciya-shte-nakaje-ubijcite-na-Tosko-SNIMKA", "text": "Министър-председателят Бойко Борисов се срещна фенове на Ботев Пловдив заради убийството на Тоско Бозаджийски, чиито родители също бяха в кабинета на премиера.Припомняме, че привърженикът на \"канарчетата\" беше нападнат с колове, ножове, бухалки и боксове от 20 фенове на ПАОК в Гърция, а при опит да избяга беше фатално сгазен от автомобил. Младият пловдивчанин почина на път за болницата, а под тепетата бултрасите обещават, че няма да забравят и простят след трагедията с техния събрат.Правосъдния министър Данаил Кирилов обяви, че премиерът Бойко Борисов е наредил да се задействат всички механизми по международно сътрудничество, да се поиска цялата информация по разследването и установяване ефективността му в Гърция. Говорителят на главния прокурор Сийка Милева обяви, че Иван Гешев пък от своя страна е наредил да се образува досъдебно производство и у нас, което ще бъде под надзора на ВКП.       ", "date": "2020.01.20", "title": "Борисов ще следи как Гърция ще накаже убийците на Тоско (СНИМКА)"}
{"url": "https://www.novinite.bg/articles/184809/Specialen-pogled-zad-kulisite-i-novi-kadri-ot-Chernata-Vdovica-naj-ochakvaniyat-film-ot-vselenata-na-Otmastitelite", "text": "Този май ще ни предложи велика среща. Продуцентът Кевин Файги, който е сред основните фигури зад безпрецедентния финансов и културен успех на включващата цели 23 заглавия киновселена на Марвел, споделя, че за единадесет години няма друг филм, който феновете да са искали да бъде направен повече от Черната вдовица. На 1 май желанието на милионите почитатели на емблематичната героиня най-накрая ще се превърне в реалност и те ще могат да я видят на голям екран в самостоятелен филм, разкриващ подробности от мистериозното ѝ минало. Ролята на Черната вдовица Наташа Романоф няма как да бъде изиграна от друг, освен от Скарлет Йохансон – актрисата, неразривно свързана с героинята за цяло едно поколение.В специални ексклузивни кадри и видео зад кадър от Черната вдовица създателите на филма – продуцентът Кевин Файги, режисьорът Кейт Шортланд и Скарлет Йохансон ни разкриват редица интересни подробности за продукцията. Научаваме повече за развитието на Черната вдовица като герой в предстоящия филм и получаваме първи поглед към основната заплаха, която ще разтърси света на Наташа – енигматичният суперзлодей Таскмастър.Срещаме се и с нейното „семейство“, включващо Черните вдовици Йелена Белова (Флорънс Пю), която е като родна сестра на Наташа, и по-възрастната, изпечена в шпионския занаят Милена Востоков (Рейчъл Вайс), която е част от мистериозен научен експеримент, както и явяващият се като тяхна бащина фигура Алексей Шостаков (Дейвид Харбър), известен като Червения пазител – руския еквивалент на Капитан Америка.Черната вдовица ще разкаже визуално впечатляващата, изпълнена с екшън, напрежение и мистерия, емоционална история на Наташа Романоф и нейния труден път от опасен наемен убиец на КГБ, през агент на ЩИТ, до един от най-важните членове на Отмъстителите. Действието на филма се развива малко след събитията от Първият отмъстител: Войната на героите, когато Отмъстителите са разединени, а част от тях са в немилост, включително и Черната вдовица. Докато бяга от закона, Наташа Романоф, която може би за първи път в живота си е оставена да действа свободно и сама да взима решения за съдбата си, трябва да се изправи срещу демоните от мрачното си минало. Режисьор на Черната вдовица е Кейт Шортланд (Lore, Berlin Syndrome), по сценарий на Джак Шейфър (Мошенички от класа) и Нед Бенсън (The Disappearance of Eleanor Rigby). Продуцент е Кевин Файги. В ролите влизат Скарлет Йохансон, Флорънс Пю, Дейвид Харбър, Рейчъл Вайс, Рей Уинстън, Мишел Лий, О. Т. Фегбенле, Уилям Хърт и др. Черната вдовица се завръща на 1 май в кината на 3D и IMAX 3D.", "date": "2020.01.20", "title": "Специален поглед зад кулисите и нови кадри от „Черната Вдовица“, най-очакваният филм от вселената на Отмъстителите"}
{"url": "https://www.novinite.bg/articles/184808/Uvolnyavat-direktora-i-bolnogledachkite-koito-se-darjat-kato-jivotni-sas-stari-hora", "text": "Община Пловдив ще бъде безкомпромисна към всяка една проява на неетично, непрофесионално и нечовешко отношение от страна на нейни служители, заяви зам.-кметът по социални дейности Анести Тимчев. Той каза, че в момента тече проверка в двата центъра за настаняване от семеен тип на хора с деменция като при установяване на хората от записа, гаврили се с болни възрасти хора, ще бъдат уволнени. Спрямо директорката на центъра Марина Тянева също ще бъде взета най-тежката мярка, след като приключи проверката. Самата тя е в отпуск от три седмици като в момента Центърът се управлява временно от социален работник. Анести Тимчев заяви още, че от създаването на центъра отпреди 3 години до днес няма нито един сигнал за нередност от страна на служители или близки на някой от настанените лица в него.Записи, направени от близки на пациенти, показват бруталното отношение към болни и възрастни хора в Пловдив. Както съобщихме, случаят се отнася за Центъра от семеен тип за настаняване на хора с деменция в Пловдив. Записите са наистина скандални. Услугата е нова, за нея са изхарчени много пари, а всъщност настанените са подложени на физически и психически тормоз от страна на персонала. „Като към животни се отнасят. Те просто не са хора”, казва Райна Димитрова пред репортер на Нова телевизия. Унижаваната жена е на 84 години, с демениця, напълно неподвижна. Записващото устройство е поставено от внучката й. Калинка Ненова забелязала,че някои от болногледачите удрят възрастните хора и се държат цинично с тях. Правило й впечатление и, че от лекарствата, които им дават, пенсионерите изглеждат като упоени. Записвала персонала в продължение на месец, включително и една от служебните им оперативки.За да бъде настанена в центъра, близките на възрастната жена са чакали с месеци. Само персоналът обаче знаел какво се случва вътре. Възрастните хора често били насилвани или наказвани - по преценка на болногледача, разказват действащи служители. Крият лицата си от страх да не бъдат уволнени. Ирина Ангелова още пази снимките от синините по тялото на майка й. Болногледачите твърдели, че жената падала и се удряла сама. Кога и как обаче, никой никога не знаел. „Имаше синини по ръцете, отпечатъци от пръсти по китките, което ме навява на мисълта, че тя е дърпана, натискана. Обясняваше ми се, че майка ми се била удряла. Виждам, че тя е с ударен крак и с лепенка. Никой не ми отговори - кой, кога, как се е случило. Нека да не съм лош пророк, но имам съмнения да няма някоя чужда намеса, за да падне майка ми”, коментира Ангелова.След поредното падане, възрастната жена се обездвижила, влошила се и починала. Въпреки, че страдала от деменция, тя била лекувана с лекарства за шизофреници. От центъра изкарали и фалшива епикриза, че пенсионерката е лежала в психиатрията в Пловдив. Според подправения документ, когато я приели, жената била агресивна и крещяла по цели нощи.", "date": "2020.01.20", "title": "Уволняват директора и болногледачките, които се държат като животни със стари хора"}
{"url": "https://www.novinite.bg/articles/184783/Vasil-Bojkov-kojto-pesti-ot-danaci-plashi-levskarite-Falirat-me-i-Levski-umira", "text": "Вчера се проведе среща между Васил Божков и тартори от фракциите на Левски. Тя продължи около два часа на \"Герена\".На срещата са присъствали още изпълнителният директор на \"сините\" Павел Колев и финансовият директор на \"Нове холдинг\".Божков е поискал подкрепа от привържениците, след като стана ясно, че бизнесът му е застрашен - Национална лотария и лотария България има план да преминат под държавна шапка.Припомняме, че наскоро бизнес партньори на Божков го изобличиха в грандиозна измама с данъци, а ако думите им са верни, то държавната хазна е ощетена с над 400 милиона лева в последните няколко години. Става дума за т. нар. Цеките - Цветомир Найденов и Боян Найденов които стоят с имената си зад изобличаването на Божков, който подава нечетливи данъчни декларации, за да плаща по-малко от конкурентите си от държавната лотария.\"Фалират ли ме, няма как да давам пари за Левски, той умира. Дал съм 22 милиона лева за една година. Имаме план за пет години за да оздравим клуба, да имаме стадион. Не виждам кой ще дава по два милиона всеки месец.Разберете, че положението е много тежко. Главболгарстрой и Виваком всеки момент могат да пуснат дела за обявяването на клуба в несъстоятелност. Не го правят заради нас, тъй като им обясняваме, че ще се изложат. Погасяваме задължения, но всеки ден има подводни камъни\", заявил Божков.Божков казал още, че почти бил договорил Ивелин Попов. \"Да. Лично аз водех преговори с него. Той се съгласи да играе в Левски, но има проблем с руския му клуб\", казал бизнесменът.Все още нито един от фракциите на Левски не е обявила своята позиция по темата.", "date": "2020.01.20", "title": "Васил Божков, който пести от данъци, плаши левскарите: Фалират ме и Левски умира"}
{"url": "https://www.novinite.bg/articles/184805/Rumen-Radev-i-saprugata-mu-otivat-v-Izrael-za-otbelyazvaneto-na-75-g-ot-kraya-na-Holokosta", "text": "От 21 до 23 януари президентът Румен Радев ще бъде на посещение в Държавата Израел. Визитата на българския държавен глава е по покана на израелския му колега президента Реувен Ривлин по случай отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие се очаква да участват над 40 държавни и правителствени ръководители от цял свят.На 21 януари Румен Радев ще проведе среща със своя колега Реувен Ривлин в президентския дворец в Ерусалим. Държавният глава ще разговаря в Кнесета и с председателя Юли-Йоел Еделщайн.По-късно през деня българският президент и водената от него делегация ще се срещнат с членове на института \"Яд Вашем\".На 22 януари Румен Радев ще посети Центъра за мир и иновации \"Перес\", както и  компанията за автономни автомобили Mobilеye.На 23 януари българският президент ще представлява страната ни на Петия международен форум за Холокоста в мемориала \"Яд Вашем\". Официалното събитие, което отбелязва 75-ата годишнина от освобождаването на Освиенцим и Деня за възпоменание на Холокоста е под патронажа на израелския президент Реувен Ривлин. По-късно в Тел Авив Румен Радев ще присъства на премиерната прожекция на израелско-българския документален филм \"Следващото поколение\" на българския режисьор Димитър Гочев. След края на филма държавният глава ще се срещне с представители на българската общност.В рамките на визитата си президентът Радев ще проведе двустранни срещи със свои колеги. По време на посещението си в Израел българският държавен глава ще бъде придружаван от съпругата си Десислава Радева.", "date": "2020.01.20", "title": "Румен Радев и съпругата му отиват в Израел за отбелязването на 75 г. от края на Холокоста"}
{"url": "https://www.novinite.bg/articles/184786/Dneven-horoskop-za-ponedelnik-20-yanuari-2020-g", "text": "Сърцето ви копнее за любов и романтика. Ако имате човек до себе си, посветете целия ден на него. Ако сте сами просто излезте навън и се огледайте. Любовта е навсякъде около вас.Обърнете внимание на идеите, които дават околните. Има толкова много неща, които може да научите от тях. Днес ще си поставите нови цели и дори ще започнете да работите за тях.Не влагайте чувства днес. Дръжте сърцето си затворено, особено когато става въпрос за отношенията ви с колегите. Ако реагирате прекалено емоционално, нещата няма да се развият във ваша полза.Вижте повече на:", "date": "2020.01.20", "title": "Дневен хороскоп за понеделник, 20 януари 2020 г."}
{"url": "https://www.novinite.bg/articles/184785/Grisho-pochna-tromavo-no-posle-varza-gevrek-i-nadvi-arjentinec-na-starta-v-Melbarn", "text": "Родна ракета №1 Григор Димитров стартира трудно, но успешно участието си на Откритото първенство на Австралия. Поставеният под №18 в основната схема хасковлия надви след обрат с 3:1 сета непознатия аржентинец Хуан Игнасио Лондеро (Аржентина). В отделните части 4:6, 6:2, 6:0, 6:4 - впечатление прави \"геврека\", който Гришо върза на опонента си в третата част.Това беше първи двубой между двамата, а във втория кръг Димитров ще срещне спечелилия дуела между Леонардо Майер (Аржентина) и Томи Пол (САЩ). Срещата започна равностойно и в началото двамата взимаха сервис-геймовете си сравнително лесно. В деветия гейм Лондеро успя да пробие, след което сервирайки за сета не трепна – 6:4.През втората част играта беше равностойна до 2:2, след което Димитров влезе във впечатляваща серия от 11 последователни гейма – 4:6, 6:2, 6:0, 1:0.В четвъртия сет Лондеро успя отново да изравни играта, но силите му не стигнаха за нещо по-значимо.За Григор Димитров това е 10-то участие и 24-та победа в основна схема на Australian Open. Миналата година българинът стигна до IV кръг (осминафинали), където беше победен от Франсис Тиафо. Най-доброто постижение на Димитров е Мелбърн е достигането до полуфиналите преди 3 години.За Лондеро пък това беше първо участие в основна схема на Australian Open.", "date": "2020.01.20", "title": "Гришо почна тромаво, но после върза \"геврек\" и надви аржентинец на старта в Мелбърн"}
{"url": "https://www.novinite.bg/articles/184814/Ograbiha-igralna-zala-v-Borovan", "text": "Ограбиха игрална зала в село Борован. Тази нощ около 02.20 ч. на телефон 112 е получен сигнал за проникване с взлом и кражба на метална каса и всичките пари, които били съхранявани в нея. Сейфът е задигнат от помещение в казиното. Дежурен служител забелязал, че прозорецът е разбит, а касата я няма. В нея по все още неофициална информация имало 15 000 лева. Казиното е собственост на фирма от Велико Търново, която има още 2 игрални зали в региона. До момента задържани няма.Регионалният представител спомена, че вероятно грабежът е извършен от местни хора. Само 7 часа преди това на територията на съседната община Бяла Слатина е приключила специализирана полицейска операция с превантивна цел. Извършени са проверки на 16 моторни превозни средства и 24 лица. Съставени са 4 акта по Закона за движение по пътищата. В село Галиче са проверени 14 лица и 10 автомобила. Нарушения не са установени.  ", "date": "2020.01.20", "title": "Ограбиха игрална зала в Борован"}
{"url": "https://www.novinite.bg/articles/184800/Korneliya-Ninova-za-Blagovest-Sendov-Dade-mnogo-na-Balgariya-i-na-sveta-v-oblastta-na-matematikata-i-novite-tehnologii", "text": "Благовест Сендов е едно от най- ярките имена в българската наука и образование. Признат учен в целия свят, активен общественик и дипломат. Той даде много на България и на света в областта на математиката и новите технологии. Беше отдаден на младите математически таланти с цялото си сърце. Подготви десетки свои последователи, които го уважават и ще продължат делото му. Почивай в мир!", "date": "2020.01.20", "title": "Корнелия Нинова за Благовест Сендов: Даде много на България и на света в областта на математиката и новите технологии"}
{"url": "https://www.novinite.bg/articles/184811/KNSB-Srednata-zaplata-vav-ViK-sektora-tryabva-da-se-povishi-s-15", "text": "Необходимо е спешно увеличение на възнагражденията на работещите във ВиК сектора с 15% . В системата работят 16 хил. души, 6500 от тях към септември миналата година са на минимална работна заплата. Това каза президентът на КНСБ Пламен Димитров на съвместна пресконференция със зам.-министъра на регионалното развитие Николай Нанков след работна среща за проблемите във ВиК сектора, инициирана от конфедерацията и Национален браншови синдикат „Водоснабдител“. Заетите в сектора са специалистите, които вярват, че това, което правят, е в полза на хората. Те работят в трудни условия и са основния капитал, без който нищо не може да се случи.Ако искаме да ги запазим, трябват спешни мерки, подчерта Димитров. За КНСБ увеличението на заплатите във ВиК сектора няма алтернатива. Пазарът на труда достигна дотам, че вече има дружества без нито един ВиК инженер и това е реална заплаха за дружествата, предупреди Димитров. Заради това, че няма аварийни групи, канализационната система прилича на надупчено швейцарско сирене. На тези заплати, с такова обществено обругаване на тяхната дейност, никой няма да иска да работи, каза Димитров.Той посочи, че при средна работна заплата от 1249 лв. в страната за миналата година, във ВиК системата средната заплата е 921 лв. или с близо 40 на сто по-ниска. За да се реализира 15 процента ръст на възнагражденията, са необходими над 30 млн. лв. Средствата могат да дойдат както от вътрешни преструктурирания, така и от реализиране на икономии или повишаване на събираемостта. Стъпките в тази посока и реалният резултат могат да се очакват още в средата на годината. Пламен Димитров подчерта, че важният въпрос при изграждането на ВиК холдинга, който също бе обсъден на работната среща, е да не се засегнат интересите на работещите в системата. Зам.-министър Нанков също обясни, че възнагражденията в сектора са ниски.Те изостават с 300 лв. от средната работна заплата в страната. С близки до нейните нива са възнагражденията в дружествата във Варна, Пловдив и Русе, докато в Кюстендил, Перник, Видин и Монтана изостават с 37-40 на сто от средните за страната. Необходими са механизми, за да започне догонване с по-бързи стъпки. Сред тях са нормативни промени, за да се преодолее свръхрегулацията на сектора, както и промени, свързани с бъдещия ВиК холдинг. Амбициите ни са в новото дружество да бъде включен и лицензиран търговец на електроенергия само за ВиК дружествата, чрез което ще се постигне частично редуциране на разходите за ток, обясни Нанков. За някои от дружествата разходът за електроенергия на свободния пазар е сериозен. За подобряване на състоянието им ще се работи и за повишаване на събираемостта на вземанията. Несъбраните дългове са за 117 млн. лв., от които 81 млн. са на битови абонати.", "date": "2020.01.20", "title": "КНСБ: Средната заплата във ВиК сектора трябва да се повиши с 15%"}
{"url": "https://www.novinite.bg/articles/184782/Hebar-Pazardjik-triumfira-s-Kupata-na-Balgariya-za-vtori-poreden-pat", "text": "Отборът на Хебър (Пазарджик) завоюва втора поредна Купа на България, след като надигра категорично Нефтохимик 2010 (Бургас) с 3:0 (25:19, 25:23, 27:25) в големия финал на турнира, изигран пред пълни трибуни в зала „Младост“ в крайморския град.Бургазлии загубиха втори пореден финал за Купата, след като миналата година тя отново бе спечелена от пазарджишкия тим. От своя страна „тигрите“, водени от Атанас Петров, печелят втори пореден трофей през този сезон, след като стартираха със спечелване на Суперкупата на България. Ако успеят да се преборят и за шампионската титла в Суперлигата, то волейболистите на Пазарджик ще отбележат требъл за настоящия сезон 2019/2020, каквато е и голямата цел на клуба.Георги Братоев получи зелен картон за феърплей във втората част.Домакините започнаха силно в първия гейм – 6:1. „Тигрите“ обаче се мобилизираха и не само настигнаха противника, но и поведоха при 8:7. Волейболистите на Атанас Петров удържаха темпото, намериха точния ритъм и запазиха доминацията си през целия гейм. Пазарджиклии поведоха в срещата след 25:19. Във втория гейм играта бе равностойна – двата тима се „залепиха“ един за друг, след което при 11:9 Хебър поведе. Промяна на съдийското решение намали преднината, ас на Георги Петров изравни отново резултата. Последва отново борба за всяка точка, но гостите бяха мобилизирани максимално и взеха нужното от ситуацията. Интрига се завърза още няколко пъти, пазарджиклии излязоха напред с две точки. В ключовите моменти битката от двете страни на мрежата продължи, Хебър обаче поведе и запази хладнокръвие, стигайки до аванс 2:0 гейма.Равностойно започна и третата част. Бургазлии поведоха за кратко, но съперникът успя да изравни. Играчите на Атанас Петров излязоха напред, последва нова размяна на ролите. Нефтохимик взеха водеща роля след оспорване на съдийско решение от страна на треньора. Догонването продължи и впоследствие, от двете страни извършиха смени. За пазарджиклии те дадоха резултат и ги върнаха в битката, но домакините не се отказаха. Напрежението се запази до края на гейма – игра точка за точка, отборите се бореха със зъби и нокти, в крайна сметка обаче „тигрите“ защитиха Купата след 27:25. ", "date": "2020.01.20", "title": "Хебър Пазарджик триумфира с Купата на България за втори пореден път"}
{"url": "https://www.novinite.bg/articles/184810/Antonio-Konte-e-roden-v-Leche-no-e-naj-mrazeniyat-chovek-v-grada", "text": "В неделя Антонио Конте се завръща в родния си град Лече, където неговият Интер ще търси задължителни три точки. Нерадузирите водят люта битка за титлата в Серия А с Ювентус и Лацио, а 50-годишният специалист дори не се надява на топло посрещане от своите съграждани. Бившият халф, който игра 6 сезона за родния си клуб, всъщност е най-мразеният човек в Лече.През август 2008-а Антонио Конте организира мачле в памет на свой братовчед, починал преди няколко години в Намибия. Срещата се провежда в курортното градче Спиаджабела, което е на около 10-15 км от родното място на 50-годишния специалист – Лече. Някои от най-близките приятели на Конте участват в двубоя, както и доста негови роднини. Жената, дъщерята и родителите му също са там.Изведнъж, малко преди края на демонстративния двубой, пристигат три черни коли.По това време Конте е начело на Бари – кръвният враг на родния му клуб. Около една дузина ултраси на Лече излизат от автомобилите, а в ръцете си носят бухалки. Чуват се писъци, а атаката е директно насочена към Антонио. Юмруци, удари с бухалки, шутове. Когато полицията пристига, колите и феновете с качулки се изпаряват буквално за секунди.„Това никога няма да свърши“, клати глава Конте, който е с доста рани и кърви но травмите му не са чак толкова сериозни. В момента италианецът е сред най-уважаваните треньори в света. Той има 3 титли с Ювентус, триумфира в Англия с Челси, а сега е начело на възраждането на Интер.Съдбата се намеси и първият двубой на 50-годишния специалист като наставник на нерадзурите бе домакинство на Лече.Освиркванията и обидите от гостуващия сектор в онзи мач бяха толкова силни, че заглушаваха над 60 000 привърженици на домакините. 12 години след случилото се в Спиаджабела нищо не е забравено. Дори напротив – омразата е още по-силна.Тази неделя предстои страхотно дерби – Интер гостува на Лече. Не историческо, нито регионално. Това е дербито за главата на Конте Охрана ще бди за него около хотела. Той няма да бъде пуснат да иде до къщата, в която е израснал, защото е най-омразната персона в региона.Антонио се ражда в Лече на 31 юли 1969-а и обожава града си, футбола и местния отбор. Хората от област Саленто ще ви го кажат ясно: „Има две неща, с които този град се гордее - времето, слънцето, морето и футболния тим\". Антонио расте в семейството на треньор. Баща му води юношеския тим Ювентина Лече. Малчуганът е фен не само на местната гордост Лече, но и на Ювентус. Градът е пълен с тифози, за които любов №2 са бианконерите, които имат 21 фен клуба в региона.Конте расте с плакати на Роберто Бетега по стените на стаята му. Тогава той е звездата на Юве и Италия. Но двама кореняци са част от състава на Старата госпожа по това време - Франко Каузио и Сержо Брио. Заради тях през 70-те градът просто има слабост към бианконерите. Днес обаче е друго. Фен клубовете си ги има, но често те са атакувани. А тези, които подкрепят тима от Торино, са наричани „предатели“.Конте започва в Лече, той е обожаван от тифозите и е гордостта на Саленто през 1991-а, когато мечтаният трансфер в Ювентус става факт. Тогава е само на 22, а един плакат на трибуните казва всичко за отношенията на феновете към Антонио по това време: „Където и да отидеш, ние винаги ще те подкрепяме“. Ултрасите на жълто-червените не се сърдят, дори напротив – радват се.През 1996/97 Конте има серия от тежки контузии, а в първия кръг на следващия сезон Ювентус приема Лече. Тази августовска нощ променя живота му завинаги. В четвъртата минута на добавеното време Антонио вкарва гол с глава за 2:0 и празнува лудо с крясъци и юмруци. Радостта му е разбираема, след като 11 месеца е бил извън терените, но родният му град е възмутен. „Няма ли поне малко уважение, та той е роден тук“, са коментарите в Лече. В този регион емоциите и усещането за принадлежност са изключително силни, а с всеки изминал ден омразата към него се засилва.В ответния мач, когато Ювентус гостува на Лече, Антонио е наясно какво го чака. „Предател на Саленто, върви си в Торино“ и „Конте, стой далеч от нас“, са само два от транспарантите на „Вия дел Маре“. Има и интересна песен от онзи ден: „За всички вас, които предадохте Лече, нека Свети Оронтий ви повали“. Години наред Конте опитва да умиротвири ултрасите с хубави думи за тях и града, но положението става още по-зле. През 2002-а той отново се разписва срещу жълто-червените, не се радва на попадението си и обявява, че иска да завърши кариерата си в родния си клуб.През 2004-а бившият халф се връща на Юг и прави опит да играе за отбора (б.р. – тогава в Лече е и Валери Божинов). Има обаче две пречки – треньорът по това време Зденек Земан и тифозите. Наставникът е отявлен враг на Ювентус и не понася всичко, свързано с бианконерите. В крайна сметка през октомври 2004-а президентът на клуба Панталео Корвино успява да наложи волята си и подписва договор с Конте за 1 сезон. Само 12 часа след оповестяването му обаче Антонио звъни на шефа и казва: „Няма да играя в Лече, не мога да остана в града. Искам да развалим споразумението“.Причината е, че над 2000 фенове атакуват базата на тима в Калимера. 35-годишният Конте е съкрушен, обявява край на кариерата си и стартира като треньор. Но това не е краят, защото през декември 2007-а той прекрачва всички граници в очите на хората в ЛечеАко има нещо, което те не понасят, това е Бари. Дербито на Юга е свирепо, но глобално никой не му обръща внимание. Думите на Конте като треньор на Бари са като стрели, забити право в сърцето на феновете на Лече: „Имам твърд характер и ще го направя. Знам как ще се приеме, но за мен развитието е най-важно. Местното съперничество не значи нищо, важен е резултатът“. И в този момент всичко между италианеца и родния град приключва.А съдбата отново си знае работата. Три кръга преди края на същия сезон в Серия Б Бари гостува на Лече. Жълто-червените се борят за автоматична промоция, докато мачът е без значение за тима на Конте. Петлите печелят с 2:1 и убиват мечтите на домакините, а „Вия дел Маре“ се превръща във врящ котел, който иска главата на предателяВ крайна сметка Лече влиза в елита през плейофите, но това не намалява омразата. Точно обратното – няколко месеца след това е атаката в Спиаджабела. Оттогава минаха 12 години. Конте се превърна в голямо име в професията, светът го уважава заради постиженията му. Само в Лече омразата е все така силна. На фестивала на Свети Оронтий през 2016-а, той бе едно от десетте имена, наградени за „културни заслуги към града“. Естествено, Антонио не дойде, а името му за пореден път бе освиркано и оплюто.Дори местните медии не се съобразяват с никакви журналистически правила и етика, когато пишат за него. Преди мача от първия кръг този сезон, когато Лече гостуваше на Интер, заглавието във вестник Nuovo Quotidiano di Puglia бе: „Дербито на антисалентинеца“. Това е Конте за местните жители – един предател, който се обърна срещу родния си град.", "date": "2020.01.20", "title": "Антонио Конте е роден в Лече, но е най-мразеният човек в града"}
{"url": "https://www.novinite.bg/articles/184798/Kobrata-90-procenta-e-sigurno-che-shte-se-biya-s-Djoshua-iskam-da-e-blizo-do-Balgariya", "text": "Кубрат Пулев коментира предстоящия двубой с Антъни Джошуа за световните титли по бокс в тежка категория. Кобрата уточни, че все още се водят преговори с представителите на британеца сблъсъкът да бъде в Истанбул.\"Надяваме се да се случат нещата в Истанбул и да се проведе мачът на стадиона там, защото е най-близкият вариант до България и ще бъде горе-долу все едно сме тук.Мачът почти е договорен, аз се подготвям, предполагам, че и той се подготвя. Смятам, че е въпрос на време мачът да се състои. Договорите не са подписани, но има срок до края на месеца, в който трябва това да се случи\", заяви пред БНТ Пулев.\"Говорили сме с Еди Хърн, той каза, че е ок с Турция, с Истанбул. Естествено, нещата трябва да се договорят и ще стане факт. Ако случайно не се получат нещата в Истанбул и има някаква спънка, смятам, че може да бъде и в Саудитска Арабия\r\nПулев може да се бие за много пари и да приеме условията на Антъни, или да се бие с Адам Ковнацки за овакантена титла.\r\nСамият Усик има договор за още един мач с Хърн, не мога да кажа какви са им плановете и какво им е в главите, но доколкото знам, ще играя с Джошуа, въпрос на време е мачът да се случи.Смятам, че началото на май или краят на април е идеално време този мач да се случи. По мои изчисления, 90% това е вече факт\", каза боксьорът пред БНТ.", "date": "2020.01.20", "title": "Кобрата: 90 процента е сигурно, че ще се бия с Джошуа, искам да е близо до България"}
{"url": "https://www.novinite.bg/articles/184790/Grigor-poluchi-predlojenie-za-brak-na-Australian-Open", "text": "Нашият Григор Димитров започна с победа участието си на Открития шампионат на Австралия, след като се справи в 4 сета с Хуан Игнасио Лондеро – 4:6, 6:2, 6:0, 6:4.По време на срещата най-добрият ни тенисист получи и предложение за брак, което дойде от негова привърженичка, която го гледаше на живо от трибуните на „Мелбърн Арина“.След срещата самият Димитров благодари за подкрепата и призна, че винаги се чувства страхотно когато играе в Австралия.И в този мач българинът имаше солидна агитка, която го подкрепяше през цялото време. ", "date": "2020.01.20", "title": "Григор получи предложение за брак на Australian Open"}
{"url": "https://www.novinite.bg/articles/184799/Bojkov-oficialno-prizna-Maham-se-ot-Levski-ako-priemat-noviya-zakon-Malchi-za-ukritite-danaci", "text": "Ден след срещата между Васил Божков и фенове на Левски, благодетелят на „сините“ излезе с официална позиция. В нея той на практика потвърждава това, което стана ясно, а именно, че подготвяният нов закон ще удари пряко „Национална лотария“ и така ще направи финансирането на Левски от страна на главния спонсор невъзможно. В позицията си Божков нарича внеслите предложението „некомпетентни политици“. Не казва обаче и дума за това, че данъчните декларации, които подават няколко негови фирми, свързани с хазарт, са нечетливи, а в един от случаите дори плаща по-малко данък, отколкото законово е уредено.До спортната общественост испортните медииВъв връзка с публикациите и появилите сe интерпретации за срещата на г-н Васил Божков с представителите на фен-клубове на ПФК „Левски“, бихме искали да представим официалната му позиция.В разговора си г-н Божков визира група некомпетентни политици, които показват незачитане или непознаване на Конституцията на Република България, пред която са положили клетва, а не държавата като институция. Същите политици с действията и изказванията си противоречат и на редица европейски закони, разпоредби и норми. Законопроектът създаден и подкрепен от тях, създава и опасен прецедент в действията на властимащите към частния бизнес.Същият проект е директно насочен срещу компанията, която финансира ПФК „Левски“. При неговото евентуално осъществяване, поетите и изпълнявани до момента ангажименти за оздравяване и развитие на клуба ще станат неизпълними.", "date": "2020.01.20", "title": "Божков официално призна: Махам се от Левски, ако приемат новия закон! Мълчи за укритите данъци"}
{"url": "https://www.novinite.bg/articles/184819/Balgarin-zakla-brat-si-pred-bar-v-Ispaniya", "text": "Българин на 38 години e зaклaл 42-гoдишния cи брaт в иcпaнcкия грaд Бургoc. Инцидeнтът e cтaнaл oкoлo 23 чaca cнoщи прeд бългaрcки бaр, cъoбщaвa aгeнция Eфe, цитирaйки Нaциoнaлнaтa пoлиция.Нaпaдaтeлят e aрecтувaн oт мecтнaтa пoлиция. Cлeд тoвa e бил oтвeдeн в пoлицeйcкия учacтък, къдeтo признaл зa извършeнoтo криминaлнo дeяниe, пишe caйтът нa бългaритe в Иcпaния - bulgаrоs.оvh.\"Инцидeнтът ce e cлучил прeд зaвeдeниe, кoeтo e coбcтвeнocт нa бългaрcки грaждaни. Пo тoвa врeмe бaрът e бил зaтвoрeн\", ce кaзвa в cъoбщeниe нa пoлициятa. Двaмaтa мъжe ce cкaрaли нa улицaтa прeд зaвeдeниeтo, кaтo eдиният извaдил нoж и нaръгaл другия в гърбa. 42-гoдишният мъж пoчинaл нa мяcтo.Oръжиeтo нa прecтъплeниeтo e нaмeрeнo в минивaн, пaркирaн нa 100 мeтрa oт мecтoпрoизшecтвиeтo.", "date": "2020.01.20", "title": "Българин закла брат си пред бар в Испания"}
{"url": "https://www.novinite.bg/articles/184791/Poredna-stihiya-Gradushka-s-razmeri-na-topka-za-golf-udari-Avstraliya", "text": "Опустошителни градушки удариха през почивните дни района на Мелбърн, предават местни медии. Валежите облекчиха пострадалите от пожари райони, но мощните гръмотевични бури и проливни дъждове потопиха отделни части на щатите Нов Южен Уелс и Виктория.\r\n\r\n\r\n\r\nПри оценката на щетите властите отчитат множество изпочупени автомобили и стъкла на сгради. В района на Канбера през последните часове са получени общо 1200 сигнала за помощ. Двама души са с леки наранявания, уточняват месните издания. ", "date": "2020.01.20", "title": "Поредна стихия: Градушка с размери на топка за голф удари Австралия"}
{"url": "https://www.novinite.bg/articles/184820/Programa-za-vtoriya-den-na-Australian-Open-Nadal-vliza-v-igrata", "text": "Във втория ден от Откритото първенство на Австралия ще се изиграят близо 100 двубоя, като причината за това е дъждът, който обърка и затрудни програмата за първия ден. В голяма част от деня беше възможно да се играе само на закритите три арени, което автоматично пренасочи десетки срещи от понеделник за вторник.Във вторник ще стане известен и съперникът на Димитров. Той ще бъде определен в двубоя между Леонардо Майер и Томи Пол, които ще играят втори мач на Корт 12.В игра на централния корт, при това в дневната сесия, ще видим и водачът в световната ранглиста Рафаел Надал.К. Младенович - К. ПлишковаД. Векич - М. ШараповаР. Надал - У. ДелиенД. Медведев - Ф. ТиафоЕ. Чокиарето - А. КерберБ. Бенчич - А. ШмиедловаА. Манарино - Д. ТиймА, Томлянович - А. СевастоваД. Бреди - С. ХалепМ. Чекинато - А. ЗверевП. Херцог - Р. ПетершонМ. Кийс - Д. КасаткинаД. Джумхур - С. ВавринкаА. Попирин - Ж. ЦонгаН. Кириос - Л. СонегоЙ. Конта - О. ЖабурР. Опелка - Ф. Фонини (6:3, 7:6, 1:0)Е. Гулбис - Ф. Оже-АлиасимЕ. Свитолина - К. БултерГ. Монфис - Й. ЛуК. Суарес Наваро - А. СабаленкаД. Милман - Ю. ЮмберД. Томпсън - А. БубликГ. Мугуруса - Ш. РоджърсИ. Бегу - К. БертенсД. Гофен - Ж. ШардиЕ. Мертенс - Д. Ковинич", "date": "2020.01.20", "title": "Програма за втория ден на Australian Open, Надал влиза в играта"}
{"url": "https://www.novinite.bg/articles/184818/Putin-poema-po-nov-pat-Vnese-paket-s-izmeneniya-v-Konstituciyata", "text": "Руският президент Владимир Путин внесе пакет от изменения на конституцията по-малко от седмица, след като обяви изненадващ план за реформа на политическата система.“Руският президент Владимир Путин внесе в Държавната дума законопроект за промени в Конституцията на Руската федерация. Представители на руския президент при разглеждане на законопроекта в Държавната дума ще бъдат съпредседателите на конституционната комисия Андрей Клишас, Павел Крашениников и Талия]Хабриева”, каза Дмитрий Песков, говорител на президента.На 15 януари Путин подписа указ за създаването на работна група за подготовка на изменения в Конституцията и одобри състава на нейните участници. Групата включва 75 политици, законодатели, учени и общественици, а нейни съпредседатели бяха ръководителят на комисията по конституционно право и държавно изграждане на Съвета на федерацията Андрей Клишас, ръководителят на комисията по държавна дума по държавно изграждане и законодателство Павел Крашениников, както и директорът на Института по законодателство и сравнително право при руското правителство Талия Хабриева.В посланието си до Федералното събрание на 15 януари руският президент предложи редица изменения на конституцията, включително Държавната дума да има правото да одобрява кандидатурата на министър-председателя, вицепремиерите и федералните министри. Президентът също така предложи назначаването на ръководители на агенции за сигурност след консултации със Съвета на федерацията. Освен това Путин обяви необходимостта от консолидиране на приоритета на основния закон над международните договори в руското правно пространство, както и от предписването на редица социални гаранции в Конституцията.Сред предложенията на президента е също забраната едно и също лице да бъде президент повече от два мандата. За да стане президент, кандидатът трябва да е руски гражданин, навършил 35 години и пребиваващ в страната поне 25 години без чуждестранно гражданство.Комисията на Държавната дума по държавно изграждане ще разгледа законопроекта за президент на заседание на 21 януари. ", "date": "2020.01.20", "title": "Путин поема по нов път! Внесе пакет с изменения в Конституцията"}
{"url": "https://www.novinite.bg/articles/184789/Raste-broyat-na-zarazenite-s-misteriozniya-nov-virus-v-Kitaj-smartnite-sluchai-sa-tri", "text": "Расте броят на заразените с мистериозния нов вирус в Китай. Смъртните случаи се увеличиха до три, а здравното министерство обяви, че са открити около 140 нови случая.Притеснително е, че заразени с корона-вируса са били засечени и в градове, където досега заразата не се наблюдаваше. Новата епидемия се появи малко преди празниците за китайската Нова година. Тогава стотици милиони пътуват, за да посетят роднините си.Световната здравна организация обяви, че най-вероятно вируса е с животински произход. Япония и Тайланд обявиха единични случаи, като държавите в целия Далечен Изток взимат мерки, за да предотвратят разпространението на вируса.  ", "date": "2020.01.20", "title": "Расте броят на заразените с мистериозния нов вирус в Китай, смъртните случаи са три"}
{"url": "https://www.novinite.bg/articles/184794/In-Memoriam-Pochina-akad-Blagovest-Sendov", "text": "На 19 януари 2020 г. на 87-годишна възраст почина световноизвестният български математик акад. Благовест Сендов. Това съобщиха от Българската академия на науките.„Сендов беше изтъкнат държавник и общественик - ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република България и посланик на България в Япония”, казват още от БАН.", "date": "2020.01.20", "title": "In Memoriam: Почина акад. Благовест Сендов"}
{"url": "https://www.novinite.bg/articles/184813/Evakuaciya-v-blizost-do-Kolizeuma-v-Rim", "text": "Жителите на четириетажна сграда в центъра на столицата на Италия, намираща се в близост до Колизеума, бяха евакуирани заради пропадане на почвата. 22 души са били временно преместени на безопасно място.Никой от тях не е пострадал, а мярката е взета от съображения за сигурност, съобщи агенция АНСА.Частта от пътното платно, където е възникнало пропадането, временно е отцепена.", "date": "2020.01.20", "title": "Евакуация в близост до Колизеума в Рим"}
{"url": "https://www.novinite.bg/articles/184792/Kampaniyata-Nie-obichame-Balgariya-2020-shte-podkrepi-Samuilovata-krepost", "text": "BILLA България ще стартира четвъртото издание на националната кампания „Ние обичаме България“ през 2020 г. Проектът ще е продължение на дългосрочната национална инициатива, която цели подсигуряването на финансова помощ за едни от най-значимите природни забележителности и паметници на културата, част от Стоте национални туристически обекта на България.През тази година благотворителната акция на търговската верига ще подкрепи Самуиловата крепост, която и до ден днешен е един от най-големите символи на Първото българско царство. Кампанията „Ние обичаме България“ 2020 ще се проведе през февруари 2020 г.„Ние обичаме България“ е наша дългосрочна социално отговорна кампания с национален мащаб, с която BILLA много се гордее. През годините инициативата вдъхнови хиляди хора да застанат зад една толкова значима кауза. Вярваме, че тази година отново ще успеем да обединим българите около грижата и опазването на културно-историческото наследство на страната и да им напомним, че имат много поводи да се гордеят с историята си“, сподели Норберт Мисбрандт, Управител на BILLA България.Проектът „Ние обичаме България“ стартира по идея на BILLA България през 2016 г. и постигна забележителни резултати. От началото на кампанията досега BILLA успя да привлече хиляди българи към инициативата, с подкрепата на които подпомогна някои от най-емблематичните български исторически обекти. Благодарение на „Ние обичаме България“ през 2016 г. BILLA дари над 66 000 лв за реставрацията на бронзовия лъв на Паметника на свободата на връх Шипка. Второто издание на кампанията успя да събере над 96 000 лв., които бяха дарени на Националния историко-археологически резерват „Мадара“, където се намира Мадарският конник. Обектът вече е с модернизиран информационен център и е оборудван с редица нови придобивки. Фокусът на третата кампанията “Ние обичаме България” бе върху Панорама „Плевенска епопея 1877 г.“ Събраната сума в рамките на инициативата от над 78 000 лв. бе използвана за реставрацията на художественото платно и почистването и възстановяването на предметния план в зала „Панорама“ на художествения музей.", "date": "2020.01.20", "title": "Кампанията „Ние обичаме България“ 2020 ще подкрепи Самуиловата крепост"}
{"url": "https://www.novinite.bg/articles/184784/Oblachno-sas-slab-vyatar", "text": "Атмосферното налягане днес е значително по-високо от средното за месеца и през деня ще продължи да се повишава.Преди обяд ще бъде облачно. В следобедните часове облачността над Западна България ще се разкъса. Ще духа слаб северозападен, в Източна България – умерен северен вятър. Максималните температури ще бъдат предимно между 0° и 5°, в София - около 2°, сочи прогнозата на НИМХ.В планините в сутрешните часове е слънчево само по най-високите части, но облачността ще се разкъса и намалее и над останалите райони и след обяд ще бъде предимно слънчево. Ще духа умерен, по високите и открити части - силен вятър от север-североизток. Максималната температури на височина 1200 метра ще бъде минус 1°, на 2000 метра - около минус 5°.По Черноморието ще бъде предимно облачно. През нощта облачността ще се разкъсва и намалява. Ще духа слаб, след обяд - умерен северен вятър. Максималните температури ще са 3°- 5°. Вълнението на морето ще бъде 1 - 2 бала. Температурата на морската вода е 7° - 8°.На 20.01.2020 слънцето ще изгрее в 7:52 часа и ще залезе в 17:22 часа. Продължителност на деня 9:30 часа.На 20.01.2020 луната ще изгрее в 3:40 часа и ще залезе в 13:39 часа. Осветеност на диска в 0h UT 22 %. Фаза на луната: след последна четвърт преди новолуние.", "date": "2020.01.20", "title": "Облачно със слаб вятър"}
{"url": "https://www.novinite.bg/articles/184815/Nov-dovejdasht-vodoprovod-kam-Shumen-moje-da-bade-izgraden-do-dve-godini", "text": "Предстои обявяване на обществената поръчка за изграждане на нов довеждащ водопровод от язовир \"Тича\" до Шумен. Това съобщиха от пресцентъра на Община Шумен.Стойността на съоръжението е близо 70 млн. лв., а строителството трябва да приключи в рамките на две години. Това бе обявено по време на обещаната среща след края на ремонтните работи на 16 и 17 януари. Тя беше свикана от кмета на Шумен Любомир Христов. С участието на областния управител Стефан Желев, представители на ВиК дружеството и кмета на Велики Преслав Янко Йорданов бяха обсъдени спешни действия за обновяване на ВиК системата и решаване на проблемите на територията на областта.Кметът Любомир Христов информира присъстващите, че е провел четиричасов разговор с новия министър на околната среда и водите Емил Димитров, който пристигна в Шумен късно вечерта в събота. Той е поел ангажимент за ускоряване на процедурата по подписване на договора на ВиК Шумен с ОП \"Околна среда\", откъдето ще дойдат и средствата за довеждащия водопровод.На срещата стана ясно още, че от Министертвото на околната среда и водите са поискали да се изпрати предложение и за възстановяване на алтернативните водоизточници, обясни още Христов. Освен че трябва да се проучи състоянието на съществуващите стари кладенци и сондажи, трябва да се видят какви са възможностите за изграждане на нови.По думите на началника на Технологичен район Шумен във ВиК инж.Галин Ганчев възстановяването на дълбоките сондажи от кв.\"Мътница\" може да осигури само 1/3 от необходимото количество за града. Дружеството не разполага с необходимите специалисти да се направят проучвания за изграждане на нови сондажи, обясни още той. Надеждата е, че със създаването на държавния холдинг ВиК Шумен ще бъде подпомогнато със специалисти за тази дейност.", "date": "2020.01.20", "title": "Нов довеждащ водопровод към Шумен може да бъде изграден до две години"}
{"url": "https://www.novinite.bg/articles/184816/Kmetat-na-Pernik-Yazovir-Studena-ima-voda-za-10-dni", "text": "В рамките 10 дни язовирът \"Студена\" ще достигне до „мъртвия си обем, като транзитът на вода от „Белмекен“ през София ще бъде единствената възможност за перничани. Това каза кметът на Перник Станислав Владимиров по време на заседание на Постоянната комисия по инженерна инфраструктура и енергийно планиране към Столичния общински съвет, на което се разглежда предложението за водната криза в Перник.„Всички вие виждате и следите през медиите какво се случва в моя град последните два месеца. На воден режим сме, вече близо месец сме в бедствено положение. Въпреки че бяха предприети някои мерки от страна на Министерския съвет за увеличаването на притока към язовир „Студена“, те не дадоха така очаквания ефект. В момента обемът на язовир „Студена“ е в критичния си минимум“, заяви Владимиров.Той посочи, че ежедневно продължава да се понижава обемът на язовира. „В рамките на може би десетина дни, две седмици, ние ще достигнем до така наречения „мъртъв обем“ и ще се наложи да черпим вода от основния изпускател“, обясни Владимиров.Според него е цяло чудо, че този проблем не е прераснал в по-мащабна криза от друг характер. „Надявам се до няколко дни да започне и подмяната на водопреносната ни мрежа“, уточни Станислав Владимиров.По-рано столичният кмет Йорданка Фандъкова, че отклоняването на вода от \"Белмекен\" няма да застраши водният резерв за София.", "date": "2020.01.20", "title": "Кметът на Перник: Язовир „Студена“ има вода за 10 дни"}
{"url": "https://www.novinite.bg/articles/184796/Tita-Porasnah-po-barzo-ot-drugite", "text": "Макар и само на 20 години, Тита предизвика фурор с появяването си на музикалната сцена. Певицата, чието истинско име е Христина Христова, направи серия от хитови песни, стотици концерти, а преди дни представи и първи самостоятелен албум. \"Много беше трогващо, много емоционално. Освен семейството и приятелите ми, бяха и повечето ми колеги. Бях изключително щастлива. Гордея се, че съм превъзмогнала някои слабости. За тези 3 години много израснах. Беше предизвикателство за мен, сблъсках се с много неща.С този албум преоткрих себе си\", сподели Тита в студиото на \"България сутрин\". Младата изпълнителка призна, че ѝ се е наложило да порасне малко по-бързо. По думите ѝ е имала прекрасно детство, но тийнейджърство - не чак толкова. \"Известността променя, кара ме да бъда по-внимателна. Има много хора, които ме харесват, но и такива, които не ми мислят доброто. Доста интуитивен човек съм, но на крехките години, на които бях, семейството ми беше плътно до мен. Майка ми остави всичко и беше до мен в първата ми година в София и в най-трудните моменти\", каза още Тита пред Bulgaria ON AIR. И отбеляза, че харесва всички чуждестранни изпълнители, но държи на музкалното образование и музикалните качества. Затова ме влече по-техничката музика, естрадната музика, посочи тя. \"Виждам голяма приемственост между поколенията, което е страхотно.Поколението с повече опит наистина иска да ни научи на нещо. Пример са Криско и Любо Киров, в тяхно лице видях приятели и страхотни професионалисти\", сподели още Тита. Хитовата певица от Силистра е лице на кампанията \"Опознай преди да съдиш\". Тита смята, че първо съдим по външния вид, а после се опитваме евентуално да опознаем човека. \"Това е тема, която много ме засяга. Хората не познаваха истинското ми аз и нещата, които чувствам. През годините са ми се лепяли много етикети. Трябва да бъдем малко по-благосклонни\", призова Тита. През новата година тя смята да експериментира много и да създава различна музика, но да има за всеки вкус по нещо. Признава, че трудно ѝ остава време за родната Силистра, но винаги минава през града когато има възможност.", "date": "2020.01.20", "title": "Тита: Пораснах по-бързо от другите!"}
{"url": "https://www.novinite.bg/articles/184806/Fandakova-Risk-za-vodosnabdyavaneto-na-Sofiya-nyama-da-ima-VIDEO", "text": "\"Риск за водоснабдяването на София няма да има, ще подкрепя само решение, което дава 100-процентова гаранция за софиянци\". Това каза кметът на столицата Йорданка Фандъкова на заседание на Комисията по инженерна инфраструктура и енергийно планиране по повод водната криза в Перник, предаде БГНЕС.„Ако имаме възможност да помогнем, сме задължени да го направим, но, разбира се, няма да допуснем една криза да се решава с потенциална друга криза”, каза столичният кмет и добави, че на днешното заседание, на което присъства и колегата ѝ от миньорския град Станислав Владимиров.Фандъкова заяви, че за нея интересът на софиянци е на първо място. „Пред тях е моята отговорност и няма да допусна дребни политически спекулации на тази тема”, каза тя.На заседанието в Столична община присъстват ресорните министри – на регионалното развитие Петя Аврамова и на икономиката Емил Караниколов.", "date": "2020.01.20", "title": "Фандъкова: Риск за водоснабдяването на София няма да има (ВИДЕО)"}
{"url": "https://www.novinite.bg/articles/184788/Starcheski-dom-na-ujasite-v-Plovdiv-Jestoki-nakazaniya-boj-spirane-na-toka-i-kup-drugi-izdevatelstva", "text": "Бой, унижения и жестоки наказания търпят болните възрастни хора в Центъра за настаняване от семеен тип на хора с деменция в Пловдив. В същото време, центърът се смята за едно от най-елитните заведения от този тип. За едно място там се борят около 60 души.„Като към животни се отнасят. Те просто не са хора”, казва Райна Димитрова. Екипът на Нова телевизия се добра до записи, които показват какво се случва в социалната институция. На тях се чува как болногледачки oбиждат, унижават и удрят възрастна жена. Центърът се води за един от най-елитните в Пловдив- по програма на социалното министерство и на общината. Влиза се с връзки. За едно място се борят 60 човека. Унижаваната жена е на 84 години, с демениця, напълно неподвижна. Записващото устройство е поставено от внучката й. Калинка Ненова забелязала, че някои от болногледачите удрят възрастните хора и се държат цинично с тях Правило и впечатление и, че от лекарствата, които им дават, пенсионерите изглеждат като упоени. Записвала персонала в продължение на месец, включително и една от служебните им оперативки.За да бъде настанена в центъра, близките на възрастната жена, са чакали с месеци. Само персоналът обаче знаел какво се случва вътре. Възрастните хора често били насилвани или наказвани- по преценка на болногледача, разказват действащи служители. Крият лицата си от страх да не бъдат уволнени. Ирина Ангелова още пази снимките от синините по тялото на майка й. Болногледачите твърдели, че жената падала и се удряла сама. Кога и как обаче, никой никога не знаел.„Имаше синини по ръцете, отпечатъци от пръсти по китките, което ме навява на мисълта, че тя е дърпана, натискана. Обясняваше ми се, че майка ми се била удряла. Виждам, че тя е с ударен крак и с лепенка. Никой не ми отговори- кой, кога, как се е случило. Нека да не съм лош пророк, но имам съмнения да няма някоя чужда намеса, за да падне майка ми”, коментира Ангелова пред Нова телевизия.След поредното падане, възрастната жена се обездвижила, влошила се и починала. Въпреки, че страдала от деменция, и тя била лекувана с лекарства за шизофреници. От центъра изкарали и фалшива епикриза, че пенсионерката е лежала в психиатрията в Пловдив. Според подправения документ, когато я приеми, жената била агресивна и крещяла по цели нощи.Управителката на центъра Марина Тянева не можа да ни отговори. Обясни , че за лечението на пациентите отговаря психиатърката в центъра- д-р Константинова. Според нея служителите на Центъра се грижат добре за потребителите. Оказва се обаче, че не е точно така. От записите на служебната оперативка, става ясно, че управителката е знаела и за това, че болногледачи си позволяват да удрят пациенти, както и да се държат грубо и цинично с тях.Защо, въпреки че е знаела за нарушенията, управителката не е взела мерки, могат да кажат само преките й ръководители. Освен, че си позволяват да удрят и обиждат, всяка вечер, без изключение, болногледачите заключвали пенсионерите и ги отключвали чак сутринта. Случвало се и през деня- за наказание. Управителката на центъра отново отрича.„Моята баба я заключват, въпреки, че е неходеща. Аз това не го разбирам”, разказва Калинка Ненова.Въпреки, че нямат право, на една от жените с деменция, дори се спирал тока в стаята. За наказание болни се оставяли без обяд или вечеря, по преценка на болногледача. Можело и да спи на минусови температури. Докато бил заключен, бащата на Райна Димитрова си счупил тазобедрената става. Намерила го хвърлен на леглото, в безпомощно състояние. „Никой не може да ми отговори от кога е в това състояние. Аз го открих, че е със счупен крак. При положение,че от 3 дни не съм ходила при него, той може и от 3 дни да е така”, разказва тя.Наскоро в дома починал мъж, защото сестрата преценила, че не се чувства добре от смяната на времето.  От Община Пловдив и от социалното министерство, по чиято шапка е центърът, започнаха проверки.„Започнахме проверка по ваш сигнал. Това, което се констатира до момента е, че въпреки че този център е с изключително добри условия, за разлика от Горско Косово, виждаме, че качеството на персонала е изключително ниско и отношението, което те имат е абсолютно недопустимо. Събрали сме достатъчно материали, които смятаме да предадем на прокуратурата”. Това заяви министърът на труда и социалната политика Деница Сачева в студиото на „Неделята на NOVA”.„Надяваме се за този случай да има най-тежки наказания”, каза още тя. ", "date": "2020.01.20", "title": "Старчески дом на ужасите в Пловдив: Жестоки наказания, бой, спиране на тока и куп други издевателства"}
{"url": "https://www.novinite.bg/articles/184793/Obshto-60-ot-horata-po-sveta-sa-po-bedni-ot-miliarderite-na-planetata", "text": "Световните милиардери са се удвоили през последното десетилетие и са по-богати от 60% от световното население, обяви благотворителната организация Оксфам, цитирана от АФП.В доклада на организацията се казва, че бедните жени и момичета са на дъното на скалата. Те влагат „12,5 милиарда часа неплатен труд всеки ден“, който се изчислява на стойност най-малко 10,8 трилиона долара годишно.“Нашите разбити икономики пълнят джобовете на милиардери и едрия бизнес за сметка на обикновените мъже и жени. Не е чудно, че хората започват да се питат дали милиардерите трябва да съществуват”, заяви ръководителят на организацията за Индия на Амитаб Бехар. “Разликата между богати и бедни не може да бъде разрешена без умишлени политики за разрушаване на неравенството”, каза Бехар преди годишния Световен икономически форум в Давос, където той ще представлява Оксфам.Годишният доклад на Оксфам за глобалното неравенство традиционно се публикува точно преди форума, който ще бъде открит във вторник в швейцарския алпийски курорт.“22-мата най-богати мъже в света имат повече богатство от всички жени в Африка”, се казва в съобщението на НПО. Ако един от най-богатите в света просто плати 0,5% допълнителен данък върху богатството си за 10 години, това би било равно на инвестицията, необходима за създаването на 117 милиона нови работни места в грижи за възрастни хора и деца, образование и здравеопазване, се посочва в доклада.Данните на организацията се базират на данни от списание „Форбс“ и швейцарската банка „Креди Суис“, но те се оспорват от някои икономисти. Цифрите показват, че 2153 милиардери сега имат повече богатство, отколкото 4,6 милиарда души от най-бедните на планетата.Жените и момичетата са обременени по-специално, защото най-често са онези, които поддържат „колелата на нашите икономики, предприятия и общества“, каза Бехар. Те “често имат малко време да получат образование, да печелят достойно препитание или да имат думата в това как се управляват нашите общества” и “следователно са в капана в дъното на икономиката”, добави той.„По целия свят 42% от жените не могат да получат работа, защото са отговорни да се грижат за други хора, в сравнение с едва 6% от мъжете“, показват данните на Оксфам. ", "date": "2020.01.20", "title": "Общо 60 % от хората по света са по-бедни от милиардерите на планетата"}
{"url": "https://www.novinite.bg/articles/184801/1000-lv-globa-i-otneta-knijka-za-godina-na-Angel-Djambazki-sled-piyanskata-izcepka", "text": "Евродепутатът Ангел Джамбазки е глобен с 1000 лв., а шофьорската му книжка е отнета за една година. Това става известно от публикуван в сайта на Народното събрание отговор на въпрос от депутата Десислав Чуковлов към вътрешния министър Младен Маринов, предаде БТА.В отговора се обяснява, че Джамбазки е бил спрян на 8 декември около 01.15 часа за проверка от полицейски патрул, с цел водачът да бъде проверен за употреба на акохол. Дрегерът е отчел 1,55 процента концентрация на алкохол в кръвта на евродепутата. Полицаите са установили още и липса на контролен талон.Ангел Джамбазки не бил съгласен с резултата от дрегера и поискал да даде кръвна проба. Тя е била взета в болницата в Самоков, а след това изпратена в УМБАЛ \"Св. Анна\". Резултатът от нея е бил 1,08 промила алкохол в кръвта.От отговора на министър Маринов се разбира още, че към момента наложеното на Джамбазки наказание не е обжалвано.", "date": "2020.01.20", "title": "1000 лв. глоба и отнета книжка за година на Ангел Джамбазки след пиянската изцепка"}
{"url": "https://www.novinite.bg/articles/184795/Poredna-internet-izmama-u-nas", "text": "След получен сигнал и проведени действия по разследване, служители на отдел „Икономическа полиция“ при ОД на МВР – Варна са разкрили измама, извършвана в група в социалната мрежа.Потребители, членуващи в групата, са били подвеждани, че печелят скъпоструващ мобилен телефон, като за целта единствено трябвало да заплатят транспортните разходи по доставката, съобщиха от ОДМВР-Варна.След като не получават т.нар. „награда“, потребителите на социалната мрежа са въвеждани в заблуда, че ще бъдат компенсирани за платената доставка с код за намаление при пазаруване, но и това не се случвало.При действията по разследване на случая са установени двамата организатори на схемата от Благоевград на възраст 20 и 24 години.Установена е също още една участничка, която е използвана като „муле“ на 32 госини.Тримата са били задържани.Работата по документиране и доказване на извършеното престъпление продължава под надзора на прокурор от Районна прокуратура – Варна. Предполага се, че потърпевшите от измамата са над 100.Сигнали за подобни престъпления са получени в София, Бургас и Панагюрище.", "date": "2020.01.20", "title": "Поредна интернет измама у нас"}
