{"url": "https://www.novinite.bg/articles/165674/Cenata-na-toka-nyama-da-se-promenya-do-kraya-na-godinata", "text": "До края на годината цената на тока няма да се променя. Това каза председателят на Комисията за енергийно и водно регулиране /КЕВР/ Иван Иванов пред журналисти. Той се надява и след това да се запази цената на електрическата енергия.Иван Иванов информира, че е разговарял с директора на \"Булгаргаз\", който е прогнозирал, че ако има повишение на цената на природния газ в края на годината, то ще е под 5%, което означава, че няма да се отрази на цената на топлинната и електрическата енергия.Председателят на КЕВР уточни обаче, че има много събития, които могат да се случат извън България и да повлияят върху цената на суровия петрол, която е определяща за природния газ.Цената на тока няма да се повиши и заради големите инвестиции, които са заложили от Електроенергийния системен оператор за изграждане, разширяване, реконструкция и модернизация на електропреносната мрежа, защото КЕВР постепенно през годините ще коригира цените на мрежовите услуги - за достъп и пренос, добави Иванов.", "date": "2018.10.09", "title": "Цената на тока няма да се променя до края на годината"}
{"url": "https://www.novinite.bg/articles/165684/Dva-avtobusa-vav-Varna-sa-sas-schupeni-stakla-sled-strelba-po-tyah", "text": "Два автобуса на градския транспорт във Варна са със счупени стъкла, след като неизвестни лица по всяка вероятност са стреляли с въздушна пушка по тях. Инцидентите са станали през почивните дни на един от най-оживените булеварди в града. Полицията разледва случаите. За щастие пострадали няма.Единият от шофьорите разказа, че изпълнявал курс по линия 17 към центъра на града, когато в района на Спортната зала чул силен пукот. Веднага спрял автобуса и видял, че две от стъклата са счупени. Обадил на телефон 112.Иван Иванов - шофьор на градски автобус: Ако имаше пътници, можеше да ударят някой пътник. То ни е страх да отворим прозореца. Не дай си Боже да ни ударят по време на движение, можем да направим беля, да блъснем автобуса и пътниците да пострадат.Това не е първият случай на посегателство върху автобуси на градския транспорт във Варна. През април неизвестни лица счупиха стъклата на четири от тях.инж. Злати Златев, изп. директор на „Градски транспорт\" ЕАД-Варна: Надявам се полицията да вземе сериозни мерки, защото това е много опасно. Представете си, че на седалката има дете, какво може да стане, ако го удари - каквото и да е камък или сачма.Щетите за общинската фирма \"Градски транспорт\" са големи, защото всяко едно от стъклата струва около 2 хиляди лева. Ощетени са и пътниците, тъй като са повредени два от най-новите автобуси, доставени наскоро във Варна. И докато пристигнат стъклата от фирмата-производител в Полша, те ще бъдат заменени със стари.", "date": "2018.10.09", "title": "Два автобуса във Варна са със счупени стъкла след стрелба по тях"}
{"url": "https://www.novinite.bg/articles/165685/Fandakova-Govori-se-za-remont-na-remonta-i-az-vazlojih-kontrol-na-kontrola", "text": "Имам сериозни забележки по отношение на строителния надзор. Вече ги санкционирах със 100 хиляди лева. Това е първата и последна санкция, защото следващата стъпка е прекратяване на договора. Казала съм им какво очаквам от тях - специалисти, експерти, инженери, които да са непрекъснато на обектите.Това разкри пред журналисти кметът на София Йорданка Фандъкова, която коментира критиките по отношение на ремонтите в столицата. „Чух много спекулации през последните дни. Разбира се, че гражданите имат правото да се интересуват и да дават своето мнение. То е много важно за мен. Но спекулации от политически сили и техни привърженици, не мога да приема, особено когато става въпрос за неверни твърдения. Затова по отношение на изпълнението, материалите и качеството на изпълнението вече възложих контрол на контрола. Понеже много се говори за ремонт на ремонта, а всъщност ремонтът не е приключил, аз възложих контрол на контрола. Поканила съм компетентни представители на Университета по архитектура и геодезия. Те вече бяха на обекта и направиха първите огледи. Ще разчитам на тях както по отношение на допълнителни анализи на материалите в лабораторията на УАСГ, така също и по отношение на начина на изпълнение“, каза още Фандъкова.", "date": "2018.10.09", "title": "Фандъкова: Говори се за ремонт на ремонта и аз възложих контрол на контрола"}
{"url": "https://www.novinite.bg/articles/165687/KAT-Sofiya-sas-zeleni-gradinki-i-himicheski-toaletni", "text": "Столичният КАТ в Дървеница придобива все по европейски вид. Входът вече е излъскан, трасиран с ленти и заграждения. Особено европейско са новите зелени градинки, които са отдясно на влизане в КАТ. Свежи, чисти и с дървена ограда. Всичко свети, а опашките от автомобили до „Драган Цанков“ са намаляли, предаде И причината не е, че колите са по-малко, а има нова организация на работа. На гишето за документи вече има апарат за теглене на номера. Така пререждане няма, а и опашката от хора се е разпръснала, докато на всеки му дойде редът. Всичко е толкова стриктно и дисциплинирано, че дори не можеш сам да натиснеш два бутона, за да си вземеш хартийката с номера. На входа на залата с гишета стои униформен и само той има право да се докосва до машината за номера.И всичко тав щеше да е наистина европейско и прекрасно, ако на столичния КАТ бе решен въпросът с тоалетните. На ремонт на WC-то се радват само служителите. Всички други стотици посетители имат на разположение две химически тоалетни. Едната прелива, така че реално е една. През лятото бяха три. Но сега е есен и това е достатъчно?Преди месец отново се заговори, че КАТ ще бъде преместен до СОБТ, на Враня. След това пълно мълчание. „Системата е остаряла, а е необходимо и повече пространство“, надяват се служители на КАТ преместването да се реализира.", "date": "2018.10.09", "title": "КАТ-София със зелени градинки и химически тоалетни"}
{"url": "https://www.novinite.bg/articles/165678/Obyaviha-goresht-telefon-otnosno-ubijstvoto-na-Viktoriya-Marinova", "text": "Областната дирекция на МВР обяви телефон за сигнали от граждани по повод на разследването на убийството на 30-годишната Виктория Маринова от Русе. Това съобщиха от полицията в крайдунавския град.  Хората, които разполагат с информация, свързана с извършеното тежко криминално престъпление, могат да позвънят на телефон:Тялото на Виктория Маринова - административен директор на TVN и водеща на предаване, беше открито в ранния следобед на 6 октомври в обрасла с растителност зона край брега на Дунав. На няколко метра от него са намерени и вещи на жертвата.Заради случая вчера в Русе пристигнаха главният прокурор Сотир Цацаров и министърът на вътрешните работи Младен Маринов, които заявиха, че в разкриването на бруталното убийство е мобилизиран целият експертен капацитет на МВР.", "date": "2018.10.09", "title": "Обявиха горещ телефон относно убийството на Виктория Маринова"}
{"url": "https://www.novinite.bg/articles/165682/Maraton-ogranichava-dvijenieto-v-stolicata", "text": "От 10:00 до 16:00 часа на 14.10.2018 г. /неделя/ ще се проведе маратон по следния маршрут:Старт от северозападното пътно платно на бул. \"Евлоги и Христо Георгиеви\" пред националния стадион \"Васил Левски\" по северозападното пътно платно на бул. \"Евлоги и Христо Георгиеви\", по ул. \"Проф. Фритьоф Нансен\", наляво по тротоара на бул. \"Патриарх Евтимий\", наляво по източното пътно платно на бул. \"Витоша\", наляво по западното пътно платно на бул. \"Пенчо Славейков\", надясно по северното пътно платно на бул. \"България\" до бул. \"П. Ю. Тодоров\", обратно по южното пътно платно на бул. \"България\", надясно по бул. \"Петко Каравелов\", наляво по бул. \"Арсеналски\", наляво по бул. \"Черни връх\", надясно по югоизточното пътно платно на бул. \"Евлоги и Христо Георгиеви\", надясно по западното пътно платно на бул. \"Драган Цанков\" до ул. \"Митрополит Кирил Видински\", обратно по източното пътно платно по бул. \"Драган Цанков\", надясно по югоизточното пътно платно на бул. \"Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул. \"Евлоги и Христо Георгиеви\" до Национален стадион \"Васил Левски\", където е финала.Забранява се престоят и паркирането на пътни превозни средства, както следва:От 00:00 часа до приключване на мероприятието на 14.10.2018 г. на моста на Национален стадион \"Васил Левски\".От 00:00 часа до приключване на мероприятието на 14.10.2018 г. на ул. \"Ген. Гурко\" между бул. \"Евлоги и Христо Георгиеви\" и ул. \"Любен Каравелов\".От 22:00 часа на 13.10.2018 г. до приключване на мероприятието на 14.10.2018 г.:От 00:00 часа до приключване на мероприятието на 14.10.2018 г. се забранява влизането на пътни превозни средства по ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\".Забранява се влизането на пътни превозни средства в двете посоки, както следва:От 06:00 до 08:30 часа на 14.10.2018 г. по бул. \"Евлоги и Христо Георгиеви\" между бул. \"Цар Освободител\" и ул. \"Граф Игнатиев\".От 08:30 до 16:00 часа на 14.10.2018 г. по:\"Център за градска мобилност\" ЕАД ще осигури евакуационни автомобила за преместване на паркирали пътни превозни средства по трасето на маратона по указание на отдел \"Пътна полиция\" при СДВР съгласно чл. 171, т. 5-а от Закона за движение по пътищата.", "date": "2018.10.09", "title": "Маратон ограничава движението в столицата"}
{"url": "https://www.novinite.bg/articles/165688/SEM-pusna-chervenata-televiziya", "text": "Съветът за електронни медии (СЕМ) е взел решение да регистрира телевизията на БСП, пише вестник \"24 часа\", като се позовава на източници от \"Позитано\" 20.От левицата внесоха документите за лиценз за \"Българска свободна телевизия\" преди седмица, но медийният регулатор отложи разглеждането им и поиска нов документ - за дългове пред НАП.Оказа се, че новото дружество има неплатен дълг от 2,63 лв. и след изчистването му в СЕМ са разгледали документните.", "date": "2018.10.09", "title": "СЕМ пусна червената телевизия"}
{"url": "https://www.novinite.bg/articles/165689/Dve-godini-prodaljava-problemat-sas-smetishteto-kraj-Ihtiman", "text": "\"Това сметище гори от вчера сутринта, цял ден гореше. Най-силният дим беше в първите 3-4 часа. Ние го пръскаме с вода, засипваме го с пръст, но не може на 100% да го овладеем. Сега не гори, а пуши,\" каза Страхил Алексов – собственик и управител на фирма „Ягуар 02“ ЕООД. Дружеството му има сключен договор с община Ихтиман от 2014 г. за сметосъбиране и извозване на твърдите битови отпадъци, както и за поддържане и стопанисване на депото край Ихтиман. Контрактът му е за 5 години и е на стойност 2 910 000 лева без ДДС.Според Алексов проблемът е в сутрешната мъгла, която в комбинация с дима става по-плътна за колите по магистралата, отстояща на около 500-600 метра от сметището. \"Точно там е котловина и димът не може да се разнесе бързо, не може да се разкара наникъде, а сутрин си пада голяма мъгла. Вижда се от Вакарел. Тя е много плътна сутрин, а сметището гори, но не толкова силно. Сега пак дими, но мъглата вече се е разнесла и колите карат. Сметището се е самозапалило. То е закрито, но не е рекултивирано. Извозваме боклука от населените места на Ихтиман до регионалното сметище на Самоков. Това е старо сметище. В него има тонове растителни отпадъци и при гниенето им се образува метан. Когато там проникне кислород, се възпламенява\", обясни Алексов. По думите му сметището се самозапалва отпреди години просто защото постоянно тлее.\"Миналата година, когато беше голямата катастрофа, пак се беше разгоряло. Оттогава все си тлее и току се разпалва. Възпламенява се неголяма площ, около 10 квадрата. Прегори за два часа и слегне. Ние го следим и го засипваме с пръст, но сега пак се е самозапалило\", добави Страхил Алексов. Той не допуска да има човешка намеса. Смята, че никой няма интерес да пали сметището. Посочи, че с около 2000 кубика пръст засипали възпламенената площ и там не гори повече, но се запалило на друго място, по-настрани от атакуваното.", "date": "2018.10.09", "title": "Две години продължава проблемът със сметището край Ихтиман"}
{"url": "https://www.novinite.bg/articles/165670/D-r-Delyan-Georgiev-Nad-60-ot-povikvaniyata-na-telefon-112-ne-sa-speshni", "text": "Над 60% от повикванията на телефон 112 не са спешни, каза пред БНТ завеждащият д-р Делян Георгиев от ЦСМП - София. Адресите, които изпълняваме, са за неспешни случаи, вика ли са ни за гъбички по ноктите и неща, от които няма как да загине човек и това много затруднява работата ни, понеже ако сме на неспешен адрес, някой губи живота си, добави той.Ако я няма тази злоупотреба със Спешна помощ, макар и с намаления ресурс, ние ще можем да изпълняваме всички спешни адреси, отбеляза д-р Георгиев.Д-р Делян Георгиев, завеждащ от ЦСМП - София: Хората звънят умишлено, хиперболизират симптомите, за да дойде екип бързо и да не ходят до аптеката. Друг процент от хората не знаят какво им е и преценяват, че състоянието им е спешно. Но за съжаление изпълняваме много амбулаторни прегледи, които нямат нищо общо със спешната медицина.Според него това е проблем на образованието на нашето общество, на незнанието какво е спешната медицина, че това са звена, които спасяват човешки животи, а не такива, които се борят с температурата, настинката или хремата, каза още той.", "date": "2018.10.09", "title": "Д-р Делян Георгиев: Над 60% от повикванията на телефон 112 не са спешни"}
{"url": "https://www.novinite.bg/articles/165680/8-mi-dekemvri-nablijava-140-lv-za-noshtuvka-v-Bansko", "text": "Почти два месеца преди студентския празник – 8-ми декември, а офертите за големите партита вече заливат мрежата. От актуални изпълнители, до етно вечер, посветена на народните песни, собствениците на различни клубове предлагат все по-атрактивни предложения, за да привлекат повече гости. Все пак - колко излиза? За поредна година, най-предпочитано място за голямото събитие си остава Банско. Курортният град съчетава невероятен баланс между зимна атмосфера и модерна обстановка. Ски писти, старинни ресторанти и неповторими дискотеки, Банско привлича все повече и повече млади хора.Една вечер в скъпарския курорт обаче не излиза никак евтино. Сайтове за най-добрите оферти в интернет предлагат ранно запазване на куверти, които започват от около 140 лв. на нощ. Хотелите предлагат на младите студенти различни възможности: като спа услуги, джакузи, сауна, безплатен интернет, закуска, включена в цената и вечеря на блок маса. Излизането в нощен клуб обаче не е включено в тези предложения. Проверка показва, че местата в най-големите дискотеки в курорта започват от 50 лв. на човек за вход, като включват алкохол и ядки. Всяка дискотека е поканила различен изпълнител, като входът е отделен и различен за всяка една от тях. Като добавим и джобните, които всеки трябва да има, транспорта и различните други разходи, вечер в Банско излиза на един студент над 300 лв. Ако останем повече дни и се възползвам от различни спортни забавления, цената нараства почти двойно. Все пак, от курорта споделят, че тази година очаква много повече студенти от миналите години.Други предпочитани дестинации за студентите са Велинград и Пловдив, където цените са с около 20% по-евтини, но програмата не е толкова пълна. Очаква се тази година, както и предходните, от МВР да вземат допълнителни мерки за сигурността на празнуващите.", "date": "2018.10.09", "title": "8-ми декември наближава: 140 лв. за нощувка в Банско"}
{"url": "https://www.novinite.bg/articles/165699/Otgovaryat-Slavejkov-po-rano", "text": "Ключовият за софиянци бул. \"Пенчо Славейков\" ще бъде пуснат за движение две седмици по-рано. Добрата новина съобщи столичният кмет Йорданка Фандъкова.\"На 21 октомври, тоест края на следващата седмица, обектът трябва да бъде напълно завършен, 2 седмици по-рано. Първият етап от реконструкцията на бул. \"Пенчо Славейков\" е един от последните тежки обекти за тази година\", обясни градоначалникът.Тя уточни, че е  тежък, защото ремонтът е бил организиран така, че нито за момент достъпът до болниците в района да не бъде спиран.Вторият етап на ремонта на \"Пенчо Славейков\" от бул. \"Прага\" до бул. \"Тотлебен\" остава за следващата година.Ремонтираната част от булеварда е с подменена настилка и тротоари.\"Изградено е енергийно ефективно ново осветление. Има допълнително засаждане на дървета. Само в този участък очаквам още този месец да засадят 12 нови кестени\", заяви кметът.Тя призна, че и при изпълнението на този обект е имала забележки.\"Трябва да се подменят няколко бордюра, които са чукнати от машините. Също и за входирането на шахтите, което винаги е важен детайл при завършването на обекта\", посочи Йорданка Фандъкова.Паветата от частта от булеварда, която беше асфалтирана, ще бъдат използвани за ремонта на други улици.Без павета остана участъкът от бул. \"Прага\" до ул. \"Цар Асен\" с решението на Специализирания експертен съвет за опазване на недвижими културни ценности към Министерството на културата и заради настояването на болниците в района, защото пречиха на линейките.\"Те са закарани на площадката на \"Софинвест\" и се използват при други ремонти, където ги слагаме. Тази година на ул. \"Солунска\" беше възстановена паважната настилка. Има и други по-малки улици. Обявили сме подхода си отдавна - по историческия център, по малките улици е добре да има паважна настилка, за да съхрани духа на града\", каза още кметът на София.", "date": "2018.10.09", "title": "Отговарят \"Славейков\" по-рано"}
{"url": "https://www.novinite.bg/articles/165693/Zapochvat-proverki-za-kachestvoto-na-gorivoto", "text": "Започва мащабна акция за качеството на горивата. Внезапните проверки от Агенцията по метрология ще покажат какво гориво се продава по бензиностанциите.В проверките ще се включат близо 40 служители на агенцията и 2 мобилни лаборатории.Зам.-директорът на Агенцията по метрология Иво Атанасов заяви пред bTV, че освен за качеството на горивата ще се прави и проверка на измервателните уреди и газозарядните станции.Резултатите ще са ясни в късния следобед. Ако има сериозни нарушения, може да се стигне до затваряне на бензиностанции.", "date": "2018.10.09", "title": "Започват проверки за качеството на горивото"}
{"url": "https://www.novinite.bg/articles/165690/Uvelichava-se-broyat-na-zarazenite-s-hepatit-A-v-Loveshko", "text": "Увеличава се броят на заразените с хепатит А в Ловешка област. През последната седмица са регистрирани още девет случая, с което болните стават 37 за по-малко от месец.Това става известно от информационния бюлетин на Регионалната здравна инспекция /РЗИ/ в Ловеч.Последните случаи са в село Орешене, община Ябланица - деца на шест и 16 години и двама възрастни, както и трима в Угърчин - две деца и възрастен. Двама заболели има и в Тетевен. От РЗИ допълват, че са предприети необходимите противоепидемични мерки в детските и учебните заведения и в семейните огнища.Регистриран е и случай на заразен с хепатит С в Ловеч, както и още един болен в Луковит, който е с неопределен хепатит. Леко се увеличава заболеваемостта от остри респираторни заболявания в областта.", "date": "2018.10.09", "title": "Увеличава се броят на заразените с хепатит А в Ловешко"}
{"url": "https://www.novinite.bg/articles/165671/Drastichno-zavishen-kontrol-varhu-lekarstvata-v-onkobolnicata-v-Blagoevgrad", "text": "Контролът по доставките, изписването и използването на лекарствените средства в онкологичната болница в Благоевград ще бъде  драстично завишен, заяви директорът на здравното заведение д-р Георги Георгиев. От Общината като принципал ще изчакат резултатите от разследването на схемите за злоупотреба със скъпи медикаменти, след което също ще вземат мерки, като не е изключена и смяна на ръководството. При акцията на ГДБОП и специализираната прокуратура в края на миналата седмица по подозрения за участие в организирана престъпна група за търговия със скъпи лекарства беше задържана клиничният фармацевт от онкологичната болница в Благоевград. В момента тя е под домашен арест. И макар че здравното заведение възстанови нормалния си ритъм на работа, ситуацията е напрегната, признава директорът. Той е категоричен, че и за миг не е направен компромис с лечението и живота на пациентите. „Опитваме се да се съвземем. За всички е голям шок и най-важното е да продължим да обслужваме пациентите си, така че да не бъдат опорочавани техните терапии“. Преди разкриването на престъпната схема нищо не е подсказвало, че има злоупотреби с лекарства за раково болните пациенти, заяви д-р Георгиев. Случаят налага извънредни мерки по контрола.„Това, което се установи, е изненада за мен, защото аз не съм имал никакви подозрения. Има много ясно създадени правила и ако някой е решил да става престъпник, ние как да знаем, че той го е решил. Разбира се, че ще се вземат всички необходими мерки – самата организация, самият процес, така че действително да сме сигурни, че всичко е наред. Въпреки случилото се, обаче, аз не мога да не вярвам на усилията на целия колектив. Ние всички се чувстваме предадени от един човек, но ще се съвземем. Ще се вземат всички мерки. Ако трябва, ще спя в аптеката, но няма да се допусне това“. Най-важното в момента е да не се подлага на риск съществуването на онкоболницата, която макар и общинска, приема пациенти от цяла Югозападна България, каза кметът на Благоевград Атанас Камбитов, също лекар по професия. Той обаче призна, че неприятният случай ще повлияе при взимането на решение за  управлението на здравното заведение, тъй като договорът на директора на болницата вече е изтекъл.„Трябва да видим какви са нещата в действителност, да преценим и тогава да вървим към конкретни решения“. Като принципал Община Благоевград е длъжна да вземе решение, гарантиращо стабилността на болницата.", "date": "2018.10.09", "title": "Драстично завишен контрол върху лекарствата в онкоболницата в Благоевград"}
{"url": "https://www.novinite.bg/articles/165700/Tejka-katastrofa-kraj-Targovishte-kola-se-zabi-vav-fadroma", "text": "Временно е затворен за движение участък от първокласния път София-Варна в община Търговище.Ограничението е въведено на км 233 - между разклона за село Васил Левски и разклона за фирма \"Енерсис\" АД. Причината е пътно-транспортно произшествие, сигнал за което е получен в около 14,50 часа, съобщиха от пресцентъра на Областната дирекция /ОД/ на МВР в Търговище.Извършва се оглед на местопроизшествието. До приключването му движението в участъка ще се осъществява по обходен маршрут: за пътуващите в посока Варна през селата: квартал \"Бряг\"- с. Съединение - с. Мировец - път II-51, или през Велики Преслав. А за пътуващите в посока София - разклона за с. Буховци - с. Макариополско- квартал \"Бряг\" на Търговище. Движението в участъка се регулира от екипи на сектор \"Пътна полиция\" и на Районното управление в Търговище.По първоначални данни лек автомобил \"Хюндай\" с търговищка регистрация, пътуващ в посока Търговище, се е ударил в строителна машина - фадрома, а впоследствие - в крайпътна мантинела. Водачът на лекия автомобил е откаран за преглед в МБАЛ-Търговище, бил е контактен, казаха от полицията за БНР.", "date": "2018.10.09", "title": "Тежка катастрофа край Търговище, кола се заби във фадрома"}
{"url": "https://www.novinite.bg/articles/165666/Avariya-prekasna-dvijenieto-na-sofijskoto-metro", "text": "Възникнала е авария в софийското метро, предаде агенция \"Фокус\".Временно е било преустановено движението на влаковете между метростанциите „Жолио Кюри“ и „Васил Левски“. По първоначалната информация на служители причината е техническа повреда между „Жолио Кюри“ и „Васил Левски“.Малко преди 9:00 часа проблемът е отстранен, съобщиха от \"Метрополитен\" ЕАД.", "date": "2018.10.09", "title": "Авария прекъсна движението на софийското метро"}
{"url": "https://www.novinite.bg/articles/165658/Prodaljava-razsledvaneto-na-jestokoto-ubijstvo-v-Ruse", "text": "Четвърти ден – все още няма заподозрян за убийство на русенската журналистка - Виктория Маринова. Въпреки множеството оставени следи. Вчера вечерта в няколко областни града в страната хората организираха мълчаливо бдение в памет на Виктория. Тялото на 30-годишната журналистка беше намерено в събота следобед в храсти край Дунав след подаден сигнал от гражданин. Всички открити вещи са изпратени в Института по криминалистика. Чакат се резултатите, които ще покажат дали по тях има оставени чужди отпечатъци.Наш екип установи, че мястото на убийството отново е отцепено с полицейски ленти, има и полицейски патрул в района. МВР впрегна всички възможни сили по разследването на убийството на Виктория. Все още обаче заподозрян и задържан няма и именно това притеснява хората в града. Много от колегите и познатите на Виктория казват, че не трябва да се спекулира твърде много с версията, че убийството е извършено заради нейната работа, защото жената се е занимавала основно досега с благотворителност, ръководила е редица каузи, свързани със социално слаби семейства и деца, които са били в нужда. Не е била класически разследващ журналист, който да се е занимавал с конкретна проблематична тематика в своите материали в телевизията. Все пак хората смятат, че не трябва да се пропуска и тази версия. Полицията увери, че работи по всички възможни версии, основните от които са за това, че нападението може да е случайно или пък да е планирано от човек, който е познавал Виктория.Вчера в центъра на Русе се събра целия град, хората се стекоха, за да запалят свещи и да се помолят за Виктория. Всички са я познавали, тя е имала отношение към всяко събитие в града.„Такова убийство не се е случвало от години, Русе не помни такова нещо, това е шок за града”, каза жена, дошла на бдението. Тя обаче се притеснява, че истинският убиец на жената никога няма да бъде разкрит.„Настоявам за справедливост, за правосъдие, за това всички ние да се чувстваме по-сигурни”, каза друга жена, дошла на бдението в памет на убитата журналистка.30-годишната Виктория доскоро е била омъжена за собственика на русенската телевизия TVN. Нито той, нито колегите й в медията за момента се съгласяват да разговарят с екипа ни.Какъв е профилът на убиеца на Виктория?Националната ДНК база данни, която се намира в Института по криминалистика на МВР се запълва от около 18 години, проблемът е, че тя е малка – в нея има няколко хиляди профила. При регистрацията в районните управления на МВР в общия случай  не се снема ДНК поради липса на достатъчно средства за проби”, обясни в студиото на „Здравей, България” криминалистът Иван Савов. Така на практика полицията разполага с голям регистриран контингент, но с малка възможност да събира безспорни доказателства, какъвто е ДНК –профилът.Фактът, че убиецът е оставил много и всякакви следи от себе си насочва полицията към версията, че нападението е по-скоро случайно от човек, който има сексуални мотиви или другият вариант – да има личен мотив и да е дебнал жената.Вариантите за разкриването оттук нататък са, ако ДНК-следите, намерени по жертвата, съвпаднат с данни в базата на МВР. Ако обаче такова съвпадение не се намери, е много важен психологическият профил, който ще се направи на извършителя, защото МВР трябва да събере широк кръг от заподозрени, които да бъдат проверени и да се потърси съвпадение на ДНК. „Използването на това престъпление за политически и рекламни цели е срамно и сега се измести фокуса от убийството на на една млада жена към протести, политически интриги и раздаване на присъди с лека ръка”, коментира журналистът Стефан Ташев. Затова според него е много важно случаят да се разкрие по най-бързия начин.", "date": "2018.10.09", "title": "Продължава разследването на жестокото убийство в Русе"}
{"url": "https://www.novinite.bg/articles/165667/Specakciya-sreshtu-narkoticite-vav-Vrachansko", "text": "Поредна спецакция срещу дрогата проведе МВР във Врачанско.Това съобщиха от МВР.За времето от 07:00 ч. на 07.10.2018г. до 07:40ч. на 08.10.2018г. служители на сектор „Противодействие на криминалната престъпност“ при ОДМВР Враца проведоха специализирана полицейска операция на територията на село Добруша, община Криводол.Операцията е в резултата на оперативно-следствени действия на криминалистите, които в землището на село Добруша задържаха две лица в момент на бране на съцветия от растения от рода на конопа.На площ в радиус около 65 метра/обособена като плантация/ са отрити и иззети 137 растения от рода на конопа с размери от 1,07 до 2,50м. Растенията са били засадени в саксии и кошчета вкопани в почвата. От тях са иззети 76,660 кг. зелена листна маса и около 800 грама суха листна маса- канабис.В района са намерени и иззети предмети и химически препарати, използвани при отглеждане на растенията. В РУ Враца са задържани двама мъже от село Добруша и село Галатин на възраст 44г. и 54г.По случая е образувано досъдебно производство.", "date": "2018.10.09", "title": "Спецакция срещу наркотиците във Врачанско"}
{"url": "https://www.novinite.bg/articles/165665/Ogranichavat-za-tri-chasa-dvijenieto-po-Hemus-pri-Yablanica", "text": "Днес от 12 часа до 15 часа ще бъде ограничено движението по Автомагистрала \"Хемус\" при Ябланица от км 74 до км 79 поради ремонтни дейности, свързани със строителството на новия участък от автомагистралата, предаде Дарик. В този интервал движението ще се пренасочва по пътя Ботевград - Ябланица, съобщиха от пресцентъра на Агенция \"Пътна инфраструктура\". В сряда товарните автомобили над 12 т, пътуващи за Северна България, ще преминават през Искърското дефиле. Всички тежкотоварни автомобили над 12 тона от София за Варна, Русе и Видин, ще се движат по Софийският околовръстен път и по пътя Своге - София. Ще се ограничи преминаването по път Ботевград - София през прохода Витиня, поради неотложно обрушване на скат и укрепване на подпорни стени.", "date": "2018.10.09", "title": "Ограничават за три часа движението по „Хемус” при Ябланица"}
{"url": "https://www.novinite.bg/articles/165664/Dneven-horoskop-za-vtornik", "text": "Оставете нещата да се развиват естествено днес. Трябва да сте сигурни, че не просто се съгласявате с дискомфорта на някой друг или дори с вашия собствен. Животът ще подреди нещата много бързо, не се притеснявайте.Трябва да преминете отвъд настоящия ви емоционален багаж, той не ви помага със сигурност. Денят е много подходящ да се отдалечите от всички проблеми и лоши ситуации, дори да сте малко несигурни.Вашата финансова ситуация ще бъде много обезпокоителна днес, но ще има и добри новини: вашият ум е напълно способен да се справи с проблемите. Може да се нуждаете от помощ, но това не е проблем, ще намерите кой да се отзове. Вижте повече на : ", "date": "2018.10.09", "title": "Дневен хороскоп за вторник"}
{"url": "https://www.novinite.bg/articles/165681/Vazstanoveno-e-dvijenieto-po-AM-Trakiya-pri-Ihtiman", "text": "Движението по автомагистрала „Тракия“ в района на Ихтиман бе възстановено днес преди обед и в двете посоки след временни ограничения заради верижни катастрофа и задимяванеТази сутрин за около три часа движението по „Тракия“ бе спряно и в двете посоки заради задимяване от сметището край Ихтиман и станалата верижна катастрофа с 5-има пострадали, трима от които са настанени в болниците „Света Анна“ и ВМА в София. След това магистралата отново бе отворена, но за кратко, след което отново участъкът бе затворен.Двама от пострадалите - жена и мъж, са приети в Спешното отделение на болница „Св. Анна“ в София, стабилизирани са и контактни, съобщиха от болницата. Третият, мъж на 30 години, е във ВМА, с контузия на главата и кръвоизлив.Говорителят на Спешната помощ Катя Сунгарска съобщи за „Хоризонт“, че към мястото на катастрофата са били изпратени 7 екипа линейки, работата им е била затруднена от влошената видимост в района.Директорът на ОДМВР София - старши комисар Николай Спасов, каза, че сигналът за катастрофата с участие на пет коли и един камион е подаден в  5.00 часа сутринта.„Пострадали са пет човека, а от тримата пострадали по-тежко пострадал е само един - с травма на главата, обработват го в момента в софийските болници. Много е тежка ситуацията от гледна точка на атмосферните условия, видимост наистина нулева“, добави той.Заради инцидента движението по посока Пловдив бе спряно. Обходният маршрут бе през Ихтиман - Церово - Септември и Злокучене. В посока София също имаше осигурен обходен маршрут през Пазарджик.Задимяване от сметището и ниска мъгла в района на Ихтиман силно затрудняват движението по магистралата още от снощи.Директорът на Пожарната – главен комисар Николай Николов, обясни, че ограничението, което е било въведено тази сутрин, е спасило живота на много хора, които са щели да пътуват в тежките условия по АМ “Тракия“.„Сметището гори, продължава неговото гасене. Да се спазват указанията - има категорични знаци, които казват - при мъгла не повече от 50. Това ограничение предотврати жертви на пътя“.Няколко са настъпилите пътни инциденти, като един от тях е верижната катастрофа, съобщиха от МВР.", "date": "2018.10.09", "title": "Възстановено е движението по АМ \"Тракия\" при Ихтиман"}
{"url": "https://www.novinite.bg/articles/165683/Nov-ogled-na-myastoto-na-ubijstvoto-v-Ruse", "text": "В Русе, разследващите направиха нов оглед на мястото, на което е открито тялото на телевизионната водеща Виктория Маринова. В 10 часа граждани на Русе се бяха организирали, за да направят граждански оглед на мястото на престъплението с цел помогнат на полицията в издирването на някакви следи, свързани с убийството на Виктория Маринова. До гражданското претърсване така и не се стигна, защото на практика полицията ги изпревари и отново затвори района. Дали са намерили допълнителни следи, които са били пропуснати при първоначалния оглед на престъплението все още не знаем. Официално няма и заподозрян, версия за това какъв е мотивът за престъплението също все още няма.Колегите от русенската телевизия TVN записаха за пръв път обръщение във връзка със случая.„Целият екип сме потресени и сме в шок от бруталното убийство и се надяваме отговорните институции да си свършат работата по възможно най-добрия начин и да бъде открит извършителя”  казва Иван Стефанов, продуцент в телевизията.„Вики беше изключително благороден човек и всеотдайна в работата си”, заяви режисьорът Младен Иванов.„За краткото време, в което работихме с Вики, се възхищавах на нейната енергия и способността й да заразява с доброта и милосърдие хората около себе си. Не мога да забравя каузите й в подкрепа на майките на деца с увреждания, в подкрепа на децата в неравностойно положение, спомням си как се опитваше да помогне всячески на всеки, който е в беда”, каза главният редактор на новините Силвия Агопян.Засега водещите версии остават две – мотивът за престъплението да е изцяло сексуално нападение от случаен, непознат за Виктория човек и втората версия – това да е бил човек, който я е познавал и е имал лично отношение към нея. Коя от тези версии ще е водеща, все още не знаем, но от МВР – Русе обявиха горещ телефон за сигнали от граждани.", "date": "2018.10.09", "title": "Нов оглед на мястото на убийството в Русе"}
{"url": "https://www.novinite.bg/articles/165677/V-Kyustendil-postanoviha-nezabavna-ekstradiciya-na-albanski-grajdanin", "text": "Окръжната прокуратура в Кюстендил е приключила преписка по материали, постъпили от Върховната касационна прокуратура и Граничното полицейско управление в Гюешево, касаещи екстрадирането на гражданин на Република Албания. Това съобщиха от прокуратурата. Искането за неговото екстрадиране е постъпило от съдебните власти на Република Македония, чрез Интерпол – Скопие. Мъжът е издирван за изтърпяване на влязла в сила присъда на Основен съд – гр. Тетово за въоръжен грабеж.Наказанието, което осъденият следва да изтърпи, е петнайсет години \"лишаване от свобода\". Съдът е уважил искането, внесено от Окръжната прокуратура в Кюстендил, и се е произнесъл с решение, с което е допуснал незабавна екстрадиция на албанския гражданин.", "date": "2018.10.09", "title": "В Кюстендил постановиха незабавна екстрадиция на албански гражданин"}
{"url": "https://www.novinite.bg/articles/165672/Zadarjaha-kontrabandni-cigari-na-Kapitan-Andreevo", "text": "Контрабанда на 38 400 къса (1920 кутии) цигари е осуетена от митническите служители на митнически пункт Капитан Андреево, съобщиха от Агенция \"Митници\". Опитът за нелегален внос е бил осъществен в товарен автомобил с иранска регистрация, който е влизал в страната от Турция.Пред митническите служители шофьорът - ирански гражданин, е представил редовни документи за превозваната стока - замразена риба. Камионът е бил селектиран на база анализ на риска за проверка с рентгенова апаратура. При нея са били отбелязани необичайни плътности в товарното помещение. При последвалата физическа проверка митническите служители откриват, че кухините в долната част на палетите са запълнени с 1920 кутии безакцизни цигари.Контрабандните цигари и камионът са били задържани. На шофьора бил съставен акт.", "date": "2018.10.09", "title": "Задържаха контрабандни цигари на \"Капитан Андреево\""}
{"url": "https://www.novinite.bg/articles/165696/17-godishno-momche-e-zastrelyano-v-gorata-kraj-Montana", "text": "17-годишно момче е застреляно в гората край Монтана.Това се е случило към 13 ч. днес в местността „Пъстренеца”, предадоха от БТВ.Момчето събирало дърва заедно с дядо си.Извършителят се издирва, полицаи претърсват района.", "date": "2018.10.09", "title": "17-годишно момче е застреляно в гората край Монтана"}
{"url": "https://www.novinite.bg/articles/165704/Jonko-Kunchev-Ne-tryabva-da-se-dopuska-obshtestvenostta-da-tarsi-sledi-i-predmeti-zashtoto-te-ne-biha-imali-sila-na-dokazatelstvo", "text": "Не мога да се произнеса как върви разследването на убийството в Русе, защото нямам конкретна информация относно процеса.  Чух, че са открити биологични следи от извършителя, което е много, но възможностите за събиране на информация за извършителя са много по-широки и те далеч не се свеждат само до биологичните следи.Това каза за предаването „Нещо повече“ по „Хоризонт“  професор Йонко Кунчев – преподавал по „Криминалистика“ във Варненския свободен университет„В криминалистиката има принцип, че поведението е отражение на личността. Когато знаем какво, как и защо е извършено, това е една много директна  насока за разкриването на извършителя“, каза той и обясни, че съществуват и нетрадиционни методи за събиране на следи. Категорично не трябва да се допуска представителите на обществеността да търсят следи и предмети, защото по-късно те не биха имали сила на веществено доказателство, изтъкна специалистът.„Нарушаването на процесуалните правила в редица случаи опорочава доказателството значение, защото, съгласно Наказателно-процесуалния кодекс, обективната истина се разкрива по реда и средствата, предвидени в кодекса. Не е просто „де факто“, а трябва и „де юре\" ….„Гражданите, ако искат да помагат, биха могли да помагат по друг начин, примерно, тези които посещават често мястото, където е извършено убийството, ако са виждали съмнителни лица, с тяхна помощ може да се изготви словесен портрет или компютърен портрет …“.Преподавателят заяви, че се надява „да се направи всичко възможно“ в рамките на разследването,  защото често неразкриването на случаи се дължи на липса на професионализъм.", "date": "2018.10.09", "title": "Йонко Кунчев: Не трябва да се допуска обществеността да търси следи и предмети, защото те не биха имали сила на доказателство"}
{"url": "https://www.novinite.bg/articles/165669/Solun-se-prevarna-v-centar-na-pristigashtite-nelegalni-migranti-ot-Turciya", "text": "Солун се превърна в център на пристигащите нелегални  от сухопътната граница с Турция. След мащабна полицейска акция днес властите успяха да отстранят поне част от самонастанилите се  на централния площад в града. Прехвърлиха ги в лагера \"Диавата\", където няма условия и място, съобщават лекарите.Според журналистическо разследване на вестник \"Катимерини\", Анкара просто е отворила границата с Гърция, за да упражни натиск както към Атина, така и към Европейския съюз.Гръцките медии съобщават, че нелегалният трафик се ръководи от \"българи, македонци и албанци\". Полицията в Северна Гърция арестува ежедневно трафиканти, които прехвърлят те от границата с Турция до Солун при тарифа 2 хиляди евро на човек.Финансовата прокуратура в Атина започна разследва за възможни злоупотреби при управление на европейските средства по мигрантската криза. Министърът по миграцията отхвърли твърденията за злоупотреба, но призна, че почти двойно се е увеличил мигрантският натиск от границата с Турция.", "date": "2018.10.09", "title": "Солун се превърна в център на пристигащите нелегални мигранти от Турция"}
{"url": "https://www.novinite.bg/articles/165691/Myarka-zadarjane-pod-straja-za-maj-obvinen-v-ubijstvo", "text": "Окръжен съд – Варна определели постоянна мярка „задържане под стража“ на Мартин П. обвинен в убийство на млад мъж, който преди години живеел с дъщеря му на семейни начала. Припомняме хронологията според обвинението. На 6 октомври 2018 год. в здравния пункт в Дългопол е потърсил помощ млад мъж, след като е бил намушкан с нож. Малко по-късно пострадалият е починал там. За извършеното престъпление се е предал 55-годишния обвиняем. Той признал, че е намушкал бившия мъж на дъщеря си. Престъплението, в което е обвинен е тежко умишлено и се наказва с лишаване от свобода за срок от 10 до 20 години. В съдебната зала, защитата на Мартин П. посочи, че той е с 96% инвалидност поради слепота с едното око и една обездвижена ръка. 55- годишният обвиняем бил в дома си и готвел, когато бившият мъж на дъщеря му нахлул със сила и започнал да го удря и рита. Между двамата отдавна имало конфликт, тъй като убитият Стефан С. обвинявал Мартин за влошените отношения и раздялата с жена му, от която има две деца. По- възрастният мъж държал нощ в ръката си и при опит да се защити намушкал веднъж, фатално по-младия Стефан. „Мартин не е правил опит да се укрие, не е заличавал следи, дори е оставил ножа на масата и сам се е предал на органите на реда. Считаме, че правната квалификация е неточна, тъй като обвиняемият и викал и е търсил помощ, не е търсена агресия“, посочи защитата. Варненската прокуратура уточни, че все още не е готово освидетелстването на Мартин П., за нанесените му травми от пострадалия и се надяват това да стане другата седмица. Пред Варненския окръжен съд беше представена информация и за предишно условно осъждане на  Мартин П. през 2016г. за вещно укривателство, като деянието е извършено в рамките на изпитателния срок. Като разгледа събраните до момента материали от досъдебното производство, съдът прие, че предвид тежестта на престъплението, предходната съдимост в изпитателния срок, както и наличието на обосновано подозрение за извършване на деянието, в което е обвинен и определи спрямо Мартин П. мярка за неотклонение задържане под стража“. Определениeто на Окръжен съд – Варна може да бъде обжалвано и протестирано пред Апелативен съд – Варна.", "date": "2018.10.09", "title": "Мярка „задържане под стража“ за мъж обвинен в убийство"}
{"url": "https://www.novinite.bg/articles/165676/Hilyadi-evakuirani-sled-vzriv-v-sklad-za-boepripasi-v-Ukrajna", "text": "Около 12 000 души бяха евакуирани, след като експлозия разтърси склад за боеприпаси в украинската Черниговска област, на около 170 км от столицата Киев, предаде БНР.Взривът край град Ичня, Северна Украйна, станал около 03,30 ч. днес сутринта и бил последван от пожар. Няма данни за загинали и ранени, съобщи генералният щаб на въоръжените сили на Украйна.Затворено за полети е въздушното пространство в радиус от 30 км от района на експлозията, спрян е и железопътният и автомобилният транспорт. Прекъснато е газоснабдяването и електроснабдяването в района, за да бъдат предотвратени инциденти.В складовете за боеприпаси на територия около 700 хектара се съхранявали 88 000 тона боеприпаси, съобщи министерството на извънредните ситуации.Президентът Петро Порошенко свика на съвещание шефовете на службите за сигурност и обеща на засегнатите жители цялата необходима помощ, съобщи негов говорител във Фейсбук.Премиерът Володимир Гройсман отпътува към мястото на пожара, за да ръководи спешно заседание с представители на службите за извънредни ситуации.Военната прокуратура започна разследване за възможна небрежност.", "date": "2018.10.09", "title": "Хиляди евакуирани след взрив в склад за боеприпаси в Украйна"}
{"url": "https://www.novinite.bg/articles/165694/Jertvite-na-zemetresenieto-i-cunamito-v-Indoneziya-nadhvarliha-2000", "text": "Броят на жертвите на земетресението и цунамито на индонезийския остров Сулавеси надхвърли 2000, предаде Асошиейтед прес, като се позова на властите.Службата за справяне с бедствия заяви, че загиналите при земетресението и последвалите вълни цунами на 28 септември са станали 2010. Властите се подготвят да спрат издирването на хиляди жертви, които вероятно са затрупани в най-тежко пострадалите райони. Те обаче няма да забранят на жителите да продължат да търсят своите близки под руините.Според службата за справяне с бедствия усилията за изваждане на тела, много от които погребани под кал и развалини, няма да продължат заради трудния терен и напредналото състояние на разлагане, което прави тленните останки неразпознаваеми и може да предизвика разпространение на зарази.В четвъртък ще има молитви, с които ще се отбележи краят на издирването в кварталите Петобо, Балароа и Джоно Оге в град Палу, където земетресението причини свлачища, погълнали къщи и погребали обитателите им.Службата за справяне с бедствия каза, че не може да потвърди неофициалните оценки, според които 5000 души са в неизвестност в Балароа и Петобо.", "date": "2018.10.09", "title": "Жертвите на земетресението и цунамито в Индонезия надхвърлиха 2000"}
{"url": "https://www.novinite.bg/articles/165653/Stolichni-karatisti-tragvat-za-medali-ot-svetovnoto-po-karate-v-Kishinev", "text": "Възпитаници на софийския клуб по карате MAX sport тръгват в сряда за световното първенство в Кишинев, Молдова, научи Столица.bg.  Състезателите са на възраст от 7 до 18 години, каза треньорът сенсей Соня Куюмджиева. В неделя ще станат ясни и шампионите. Спортистите са добре подготвени и вече имат самочувствие за състезания от такъв ранг.  Затова и очакванията са за 5- 6 медала от Кишинев, предаде През април те завоюваха осем медала от европейското първенство в Доброва Горница, Полша, която им дава надежда, че ще се представят достойно и на световното в Молдова.", "date": "2018.10.09", "title": "Столични каратисти тръгват за медали от световното по карате в Кишинев"}
{"url": "https://www.novinite.bg/articles/165686/Ima-zadarjan-za-ubijstvoto-na-Viktoriya-Marinova", "text": "Има задържан по случая с убийството на журналистката Виктория Маринова в Русе ,пише БНР. По непотвърдена информация, той е румънски гражданин, има и молдовски паспорт. От МВР отказват официални данни до момента. ", "date": "2018.10.09", "title": "Има задържан за убийството на Виктория Маринова"}
{"url": "https://www.novinite.bg/articles/165652/Ochakva-ni-slanchev-den-s-temperaturi-do-24", "text": "Днес времето ще е слънчево. Преди обяд на места в низините и котловините ще има ниска слоеста облачност или мъгла. Ще духа слаб до умерен североизточен вятър. Максималните температури ще са между 19° и 24°В планините ще е слънчево. Ще духа умерен вятър от изток-североизток. Максималната температура на височина 1200 метра около 15°, на 2000 метра около 9°.По Черноморието ще е предимно слънчево, преди обяд на места с ниска слоеста облачност или мъгла. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°. Вълнението на морето ще бъде 2-3 бала.", "date": "2018.10.09", "title": "Очаква ни слънчев ден с температури до 24°"}
{"url": "https://www.novinite.bg/articles/165692/Policiyata-proveryava-alibito-na-chujdeneca-zapodozryan-za-ubijstvoto-v-Ruse", "text": "Полицията проверява украинец с румънски паспорт за евентуална съпричастност към убийството на 30-годишната Виктория Маринова от Русе. Това коментира  директорът на Областната дирекция на МВР в крайдунавския град старши комисар Теодор Атанасов, предаде БНР.По-рано се появи информация, че чужденец е задържан и отведен за разпит в полицията в Русе във връзка с убийството на журналистката.Атанасов обясни, че продължават оперативно-издирвателните и процесуално-следствените действия за откриването на убиеца. Проверяват се хора, склонни към извършването на такива престъпления.30-годишната журналистка от телевизия TVN бе открита изнасилена и убита в храсти край река Дунав в събота. До момента основна версия за убийството ѝ все още не е съобщена.", "date": "2018.10.09", "title": "Полицията проверява алибито на чужденеца заподозрян за  убийството в Русе"}
{"url": "https://www.novinite.bg/articles/165697/Shefat-na-ODMVR-Ruse-Ima-lice-chieto-alibi-izyasnyavame-no-kam-momenta-nyama-zapodozryan", "text": "ОД на МВР Русе, заедно с министъра на вътрешните работи Младен Маринов, директорът на ГДБОП, трима прокурори от ВКС работят по разкриването на извършителя на зверското убийство на журналистката Виктория Маринова, съобщи директорът на областната дирекция на МВР в крайдунавския град старши комисар Теодор Атанасов. “Проверява се съпричастността на множество лица към извършеното престъпление. Има лице, чието алиби изясняваме, но към момента няма заподозряно лице”, обясмни той. “Има задържан човек в дирекцията с мярка за 24 часа, чието алиби се изяснява. Той е румънски гражданин с украински произход. Повече конкретни факти не мога да кажа”, съобщи старшиу комисар Атанасов. Прави се всичко необходимо, за да се разкрие престъплението, увери шефът на ОД на МВР Русе. Припомняме ви, че по-рано излезе информация, че е задържан убиецът на Виктория.", "date": "2018.10.09", "title": "Шефът на ОДМВР - Русе: Има лице, чието алиби изясняваме, но към момента няма заподозрян"}
{"url": "https://www.novinite.bg/articles/165657/Velikotarnovskiyat-teatar-s-premiera-na-Krivorazbranata-civilizaciya-na-sofijska-scena", "text": "Едно от най-обичаните заглавия в своя афиш - мюзикълът \"Криворазбраната цивилизация\", ще представи великотърновският Музикално-драматичен театър „Константин Кисимов” на сцената на МТ „Стефан Македонски” в София. Спектакълът е със специалното участие на актрисата Албена Михова. Представлението е на 18 октомври от 19 часа и е премиерно за софийска сцена. Билети се продават на касите на Музикалния театър в столицата. Спектакълът по музика на Дечо Таралежков и текст на Добри Войников се играе за първи път в България.След обичания телевизионен вариант на режисьора Хачо Бояджиев от 70-те години на миналия век, търновският театър за първи път у нас постави това заглавие в музикален вариант. Над сценария и режисурата работи Борис Дюлгеров, художник е Лидия Къркеланова, а диригент – Васил Вълчев. Хореографията е дело на Катя Богданова, а хормайстор е Яница Брънзелова. “Музиката на Дечо Таралежков е писана специално за телевизионния мюзикъл през 70- те години и от тогава, вече близо 50 години, никой не е посягал към нея. Затова имахме голямо затруднение с намиране на нотния материал”, сподели директорът на театъра Васил Вълчев. Той не пропусна да отправи специална благодарност към съпругата на композитора Камелия Попова, която е издирила и предоставила нотния материал за спектакъла на МДТ.Албена Михова изпълнява ролята на Мадам Злата в емблематичния мюзикъл. Тя прие поканата да участва в „Криворазбраната цивилизация” специално за представлението, с което великотърновският театър участва в Летния сезон на българските оперни театри „Сцена на вековете” в старата столица. Това бе и първата съвместна работа на любимката от телевизионния екран с екипа от професионалисти на МДТ. Звездата признава, че нейната мама Злата е шантава, доста хард, а не нежна душа. „Това е един характерен образ на силната жена в семейството. Тя е много властна по характер, влияе на мъжа си, има силата да промени света. В същото време глези дъщеря си, опитва се да й подсигури най-доброто, включително и най-добрия мъж – да е красив, умен, богат, абе всичко да му е наред, макар че такива мъже по принцип няма. Мадам Злата е от онези амбициозни майки, които са готови на всичко в името на успеха на децата си. Но понякога амбицията на майката е много по-голяма от тази на детето”, обяснява Албена Михова. Мюзикълът \"Криворазбраната цивилизация\" е съвместна продукция на музикалния и драматичния отдел, а в него участват оркестърът, хорът и балетът на великотърновския театър.", "date": "2018.10.09", "title": "Великотърновският театър с премиера на „Криворазбраната цивилизация” на софийска сцена"}
{"url": "https://www.novinite.bg/articles/165654/Futbolna-sreshta-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 часа на 10.10.2018 г. до 24:00 часа на 13.10.2018 г. при сектор \"Г\" на Националния стадион \"Васил Левски\".От 12:00 до 24:00 часа на 13.10.2018 г.:От 20:00 часа на 13.10.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.09", "title": "Футболна среща ограничава движението в столицата"}
{"url": "https://www.novinite.bg/articles/165695/Makedoniya-zapochna-procedura-za-promeni-v-konstituciyata", "text": "\r\nМакедонският премиер призова всички депутати да гласуват конституционните промени, внесени вчера от правителството в парламента. С посланието \"Време е!\" в официалния си профил във Фейсбук Зоран Заев прикани днес депутатите да поемат историческа отговорност по отношение на стратегическите приоритети на страната - членството в НАТО и Европейския съюз.\r\n\r\n\r\n\r\n\r\n\r\n\r\n", "date": "2018.10.09", "title": "Македония започна процедура за промени в конституцията"}
{"url": "https://www.novinite.bg/articles/165679/Esenta-ni-podaryava-cigansko-lyato-sledvashtite-dni", "text": "Хубаво време ни очаква в следващите десетина дни. Това показват средносрочните модели за времето, представени в „Дарик Кафе“.До 16 - 17, дори и 18 октомври ще има слънце и високи за октомври температури. Циганско лято ще ни радва. Това се дължи на много високо атмосферно налягане и мощен антициклон над Централна и Източна Европа, което определя времето почти над цяла Европа.Спокойното есенно време ще ни носи ниска слоеста облачност и по-ниски температури сутрин, на места и мъгли, но много слънце през деня. Дневните температури в следобедните часове ще достигат до 20-22 градуса, на места и по-високи. Тази и от части следващата седмица не се очаква драстична промяна на времето и превалявания.Около 18-19 октомври и след това вече е възможно атмосферата да промени циркулацията си, този антициклон да се разруши и времето може да се развали", "date": "2018.10.09", "title": "Есента ни подарява циганско лято следващите дни"}
{"url": "https://www.novinite.bg/articles/165659/Zadimyavane-i-magla-predizvikaha-verijna-katastrofa-kraj-Ihtiman-po-AM-Trakiya", "text": "Верижна катастрофа заради намалена видимост на АМ \"Тракия. Има 4-ма пострадали, всички са изпратени в софийски болници, каза пред БНТ завеждащият д-р Делян Георгиев от ЦСМП - София. Един от ранените е с черепно-мозъчна травма, но няма опасност за живота на пострадалите. Сигналът за инцидента е подаден в 6.46 часа, в тъмната част на деня. Видимостта е била нулева по данни на КАТ, каза още той.Три товарни автомобила, един ТИР и лека кола са се блъснали. Задимяване и мъгла край Ихтиман силно затрудняват движението по АМ „Тракия\". Причината е тлеещото от снощи сметище край Ихтиман. Движението в посока Пловдив временно е преустановено. Пътни полицаи са на място и регулират движението.", "date": "2018.10.09", "title": "Задимяване и мъгла предизвикаха верижна катастрофа край Ихтиман по АМ \"Тракия\""}
{"url": "https://www.novinite.bg/articles/165655/Rajonnite-upravleniya-v-Kostinbrod-Slivnica-i-Godech-s-novi-avtomobili", "text": "29 нови служебни автомобили получи ОДМВР- София в изпълнение на проекта „Подкрепа за справянето с миграционния натиск по българските външни граници“ по Фонд „Вътрешна сигурност“ на ЕС. В присъствието на заместник- областния управител на Софийска област Николай Борисов приоритетно нови автомобили бяха връчени на началниците на районните управления, обслужващи погранични територии- Костинброд, Сливница и Годеч.Директорът на ОДМВР- София ст. комисар Николай Спасов изрази увереност, че новите придобивки ще подпомогнат в значителна степен работата на полицейските служителите като цяло и ще доведат до повишаване на ефективността в действията им по овладяване на миграционния натиск.Джиповете VW Tiguan и Great Wall Hover са оборудвани с комуникационен терминал ТЕТРА, система за автоматична идентификация на регистрационните номера на моторните превозни средства, таблетно устройство, светлинно- звукова система, конуси и разтегателни бариери.", "date": "2018.10.09", "title": "Районните управления в Костинброд, Сливница и Годеч с  нови автомобили"}
{"url": "https://www.novinite.bg/articles/165662/Lyatno-ili-zimno-chasovo-vreme-koe-shte-izbere-Balgariya", "text": "Промяната на времето води до голям стрес на организма, каза психологът Ина Антонова в сутрешния блок на БНТ. Тя отбеляза, че зимното часово време е естественото време и затова повечето хора може да поискат него. Д-р Николай Михнев отбеляза, че няма никакво значение кое време изберем, но ще е доста потискащо да е още тъмно в 9 сутринта. Според него се създава излишна истерия със смяната на часовете и може да стане хаос заради допитването, понеже всяка държава членка на ЕС ще реши сама кое време да избере.", "date": "2018.10.09", "title": "Лятно или зимно часово време - кое ще избере България?"}
{"url": "https://www.novinite.bg/articles/165656/Roditeli-na-deca-s-uvrejdaniya-izlizat-na-protest-na-10-ti-oktomvri", "text": "Граждани от цялата страна ще подкрепят протеста „СИСТЕМАТА НИ УБИВА ВСИЧКИ- ОТГОВОРНОСТ НА БОЙКО БОРИСОВ“. Национален протест Системата ни УБИВА всички- отговорност на Бойко Борисов ще се проведе: на 10 октомври, Сряда, 17:30 часа в гр. София, място – пред Министерски съвет код: ЧЕРНОСистемата ще убива всички ни, докато не се реформира. От 10 години решенията в тази наша територия се вземат не от парламент, не от правителство, а от един единствен човек - Бойко Борисов. Очевидно е, че той отхвърля всякакви опити за реформи на системата и предпочита отиграни популистки средства за \"справяне\" с всеки системен проблем, който му е \"на главата\" – раздаване на пари на калпак, изправяне на хора срещу хора... Този път обаче не позна! Парите, така щедро давани „на майките“ са на българските граждани и данъкоплатци. И всеки един от тях има право да му държи сметка за тяхното ЕФЕКТИВНО разходване! На 10.10.2018 ще потърсим отговорност лично от него за поетите и неизпълнени ангажименти, за липсата на реални реформи и за незаинтересоваността от ефективно и компетентно управление!", "date": "2018.10.09", "title": "Родители на деца с увреждания излизат на протест на 10-ти  октомври"}
{"url": "https://www.novinite.bg/articles/165702/Promeni-v-statuta-na-chast-ot-zemedelski-zemi-kraj-avtomagistrala-Trakiya", "text": "Община Сливен предвижда промени в статута на земеделски земи в района автомагистрала „Тракия“, за да може върху тях да се изграждат индустриални обекти. Това съобщи кметът Стефан Радев, по повод проекта за обща индустриална зона между Сливен  и Ямбол. Терените ще влязат в общия устройствен план на зона и така  при инвеститорски интерес ще има възможност за бърза смяна на статута, на избраните терени.„Икономическа агломерация между общините Сливен и Ямбол е най-добрия вариант, а не просто едно място, на което може да се инвестира“, заяви кметът Стефан Радев.  Повод за коментарът му бе първоначалното предложение общата индустриална зона да бъде изградена на територията на бившето летище „Бършен“ край Сливен.“Аз когато казвам една икономическа зона имам предвид цялата територия, а не просто едно място, където може да се инвестира. Цялата територия на двата града да бъде разглеждана като една  икономическа агломерация, която работи като един икономически организъм“, поясни той.Радев каза още, че ще продължава да настоява за разширяване на пътя между Сливен и Ямбол, защото този проект има икономическо и комуникационно значение за двата града. ", "date": "2018.10.09", "title": "Промени в статута на част от земеделски земи край автомагистрала „Тракия“"}
{"url": "https://www.novinite.bg/articles/165668/Rumen-Radev-Stotici-hilyadi-balgari-jiveyat-v-bednost-i-socialno-izklyuchvane", "text": "\r\nСтотици хиляди българи живеят в бедност и социално изключване, каза президентът Румен Радев. Държавният глава откри кръгла маса на тема „Неравенства и бедност в България“, на която учени с изследователски интерес в сферата изнесоха доклади за икономическите предпоставки и социалните измерения на този проблем.\r\n\r\n\r\n\r\n\r\n", "date": "2018.10.09", "title": "Румен Радев: Стотици хиляди българи живеят в бедност и социално изключване"}
{"url": "https://www.novinite.bg/articles/165661/Kolko-shte-struva-danakat-za-kolite-ot-dogodina", "text": "По-високи данъци за колите над 10 години, собствениците на най-старите автомобили ще плащат с 30 % повече. А за шофьорите на тези с по-малко вредни емисии, ще има бонус. Автомобилите с еко стандарт над евро 4 ще получават бонус - това решиха правителството и социалните партньори.Все повече са шофьорите решават да преминат към каране на газ, основно заради по-евтиното гориво. Сега обаче от стопанската камара искат за колите на газ да се плащат и по-ниски данъци. До този момент идеята на финансовото министерство е данъците да зависят от мощността, възрастта и екологичната категория на колите. Експертите предлагат и други варианти, отчитайки екоефектите на колите, а именно данъкът да зависи от евро стандарта на всеки автомобил.Транспортът остава основно предизвикателство за чистия въздух в големите градове. Близо 60 % от фините прахови частици в София идват именно от колите по улиците.Как ще се определя данъка за всяка кола? Ще има ли отстъпки за шофьорите, които карат на газ? Отговорите на тези въпроси потърси Георги Георгиев в рубриката \"На твоя страна\".", "date": "2018.10.09", "title": "Колко ще струва данъкът за колите от догодина?"}
{"url": "https://www.novinite.bg/articles/165663/Aviobaza-Graf-Ignatievo-otvarya-vrati-za-posetiteli", "text": "Авиобаза \"Граф Игнатиево\" отваря врати за посетители по повод празника на Военновъздушните сили, който се отбелязва на 16 октомври.Гостите ще могат да наблюдават полетите на самолети МиГ-29 и демонстрация на основната мисия по охрана на въздушното пространство.В ролята на „самолет-нарушител\", принуден да кацне на летището, ще бъде военно-транспортният самолет \"Спартан\" от състава на авиобаза Враждебна. Посетителите ще се запознаят с въоръжението и специалното оборудване, които са на експлоатация в българските Военновъздушни сили.", "date": "2018.10.09", "title": "Авиобаза \"Граф Игнатиево\" отваря врати за посетители"}
{"url": "https://www.novinite.bg/articles/165675/Siderov-Istinskata-korupciya-e-v-izpalnitelnata-vlast", "text": "Лидерът на „Атака” и парламентарната група на \"Обединени патриоти\" Волен Сидеров излезе с остра реакция срещу своите партньори в управлението, като ги призова да слязат от лимузините си, не само ГЕРБ, а и тези в Патриотите. В същото време се изказа и крайно критично по адрес на Министерството на вътрешните работи.\"МВР е прогнила и корумпирана система\", обяви Сидеров в интервю за радио \"Фокус\".Според него истинската корупция е в изпълнителната власт, а не в парламента.\"В Министерския съвет, в министерствата, в агенциите – хората там не са избрани пряко от народа, с бюлетини. Те движат лостовете на властта. Аз ходя пеша по улиците и хората ми говорят пряко. Не профучавам със синята лампа като Борисов, Симеонов, Цветанов, Томислав Дончев, Каракачанов и т.н.\", каза председателят на ПГ на \"Обединени патриоти\".\"Съветвам господата, които са в реалната изпълнителна власт, да слязат от лимузините със сините лампи, да се разходят и да чуят, какво ще им кажат хората – живият народ на България“, коментира Волен Сидеров.Той посочи, че няма намерение да напуска коалицията, но ще продължи да задава въпроси към изпълнителната власт.Волен Сидеров потвърди, че изборът на партия \"Атака\" за главен секретар на МВР е Светлозар Лазаров, който определи като съвестен и отговорен човек, способен да се справи с необходимостта от реформи в системата на МВР.", "date": "2018.10.09", "title": "Сидеров: Истинската корупция е в изпълнителната власт"}
{"url": "https://www.novinite.bg/articles/165701/Ninova-S-DPS-imame-razlichiya-no-moje-i-da-ni-podkrepyat", "text": "Соцлидерката Корнелия Нинова допуска, че ДПС ще подкрепят вота на недоверие срещу правителство на тема \"здравеопазване\", тъй като и те са против съществуващия досега модел.Тя изтъкна, че левицата и движението имат коренно различни политики по темата, но уточни, че червените са отворени за разговори с всички парламентарни групи.\"Разговори не отказваме с никого. По тема \"Здравеопазване\" имаме коренно различни политики с ДПС. Те от години настояват за демонополизация на Здравната каса и за създаване на множество здравни каси. Техният модел и визията на ДПС за промяна в здравеопазването се базира на това. Ние сме за това да съществува в този вид НЗОК, но да се подобри финансиране, контрол, диалог и т.н. Не знам какво ще е решението на колегите по вота на недоверие. Допускам, че ще ни подкрепят, защото и те са против съществуващия сега модел и начин на работа в здравеопазването\", коментира Нинова, цитирана от \"Фокус\".Тя добави и че след като приключат с извънпарламентарните разговори и внесат мотивите за вота, от БСП ще са готови за разговори и с другите партии в Народното събрание.Корнелия Нинова отчете и че БСП среща подкрепа от сдружението на общинските болници за много от предложенията й във \"Визия за България\"Тя обясни, че на срещата са обсъдили и темата за острата нужда от кадри.\"Каквото и да се направи в здравеопазването, като няма лекари и медицински сестри, въпросът остава нерешен. Най-остро те поставиха пред нас въпроса за кадрите, особено в малките отдалечени места, общински болници и т.н. Нашето предложение е държавата да плаща стипендии и след това завършилите медицина да са задължени да работят 5 години в България\", каза Нинова.\"Обсъдихме високите цени на лекарствата и начините да се помогне на бедните хора, на хората в затруднения да си плащат лекарствата. Приема се добре нашето предложение за намаляване на ДДС върху лекарствата, както и окрупняването на поръчката за лекарства. Сега всяка болница си прави собствен търг за лекарства, обществена поръчка. Те споделят своя опит, че това не е добър вариант, че това води до повишаване на цените и ни подкрепят в идеята за един общ централизиран механизъм за осигуряване на лекарства\", добави соцлидерката.", "date": "2018.10.09", "title": "Нинова: С ДПС имаме различия, но може и да ни подкрепят!"}
{"url": "https://www.novinite.bg/articles/165660/KEVR-obsajda-cenite-na-toka", "text": "Задава ли се скок в цената на тока? Темата обсъжда днес Комисията за енергийно и водно регулиране. Причината - сериозното поскъпване на природния газ от 1 октомври. Регулаторът вече обяви, че ще направи всичко по силите си електричеството да НЕ поскъпне през зимата. Експерти обаче са притеснени, че синьото гориво вече поведе след себе си скок в редица цени, сред тях и на парното.  ", "date": "2018.10.09", "title": "КЕВР обсъжда цените на тока"}
{"url": "https://www.novinite.bg/articles/165703/Detska-gradina-v-Strelcha-zatvori-iznenadvashto-zaradi-remont", "text": "етска градина в град Стрелча  изненадващо е затворена, поради мащабен ремонт, който трябва да приключи в края на годината. Заповедта е на кмета Стойно Чачов.Почти месец, децата от задължителната по закон предучилищна подготовка не посещават детското заведение.Родителите вече са подали сигнал в регионалното образователно управление в Пазарджик, отговорът оттам, е че до дни по-големите деца ще бъдат пренасочени в двете местни училища.  Началникът на управлението Валентина Кайтазова:\"А, децата ще бъдат тези дни обхванати в тези подготвителни групи а, за останалите това е грижа на кмета на община Стрелча. Мисля, че на този етап все още няма решение\".Ако до седмица въпросът не бъде решен, родителите ще протестират.", "date": "2018.10.09", "title": "Детска градина в Стрелча затвори изненадващо заради ремонт"}
{"url": "https://www.novinite.bg/articles/165673/Eva-Majdel-Devet-miliona-evropejci-sa-se-vazpolzvali-ot-programata-Erazam", "text": "„Програмата Еразъм е най-успешният проект на Европейския съюз в сферата на образованието и културата. Около 9 милиона европейски граждани, в това число и българи са се възползвали от възможността за студентски обмен между университетите. Поколението Еразъм е това, което трябва да работи за повече младежки политики на ниво ЕС. Студентите, които са участвали в програмата Еразъм са три пъти по-склонни да гласуват на избори, отколкото тези, които не са.“, заяви българският евродепутат Ева Майдел (ГЕРБ/ЕНП) по време на „Граждански диалог“ с Комисарят по образование Тибор Наврачич.   Събитието се проведе в сградата на Брюкселския свободен университет, където Майдел и Наврачич разговаряха със студентите на тема „Активно гражданство“, организирано от студентската мрежа „Еразъм“ (Erasmus Students Network). “Поколението на 21 век, т. нар millennials, често не припознава в политическа партия или личност, за които да гласува. Въздържането от вот обаче поставя младите в омагьосан кръг, в който те не участват в гражданския процес и не могат да го променят. Гражданското образование е изключително важно, за да се появят младежите пред урните. Това е тенденция, която нордическите държави следват и се опитват да наложат в Европа.”, добави още Ева Майдел (ГЕРБ/ЕНП).   В Европарламента Ева Майдел  работи активно за защитата на интересите на младежите в Комисията по вътрешен пазар и зашита на потребителите, както и като заместник-председател на младежката интергрупа в ЕП. В България, Майдел е и съ- основател на Сдружението „Образование България 2030“, което има за цел да спомогне за модернизацията на образователната система в страната.", "date": "2018.10.09", "title": "Ева Майдел: Девет милиона европейци са се възползвали от програмата Еразъм"}
{"url": "https://www.novinite.bg/articles/165698/Ninova-Sdrujenieto-na-obshtinskite-bolnici-podkrepya-mnogo-ot-predlojeniyata-ni-za-zdraveopazvaneto-vav-Viziya-za-Balgariya", "text": "„След среща с представители на Управителния съвет на Сдружението на общинските болници сме единодушни, че сегашното състояние на здравеопазването е катастрофално и не може да продължава повече така. Те подкрепят много от нашите предложения за здравеопазването във „Визия за България“. Това заяви председателят на БСП Корнелия Нинова на пресконференция в централата на партията. Според нея предложената от ГЕРБ реформа не представлява реформа в здравеопазването и здравния модел, а промяна във финансирането на модела и по-скоро търсене на източници за дофинансиране, чрез събиране на допълнителна задължителна здравна осигуровка. „Смятаме, че това ще натовари най-бедните хора, хората в затруднено положение, които и сега имат труден достъп до здравеопазване“, допълни тя. Нинова обясни, че по време на срещата са представени предложенията на БСП във „Визия за България“. „По някои от тях срещаме пълно разбиране, други са дискусионни и докторите от сдружението поеха ангажимент да ни дадат по-късно становището си“, уточни тя. „Най-остро поставиха пред нас въпроса за кадрите, особено в малките населени места. Нашето предложение е държавата да плаща стипендии и след това завършилите медицина да са задължени да работят 5 години в България“, изтъкна лидерът на левицата. Тя обясни, че по време на срещата е обсъдена и темата за високите цени на лекарствата и начините да се помогне на хората в затруднение да си плащат лекарствата. „Приема се добре нашето предложение за намаляване на ДДС върху лекарствата, както и окрупняването на поръчката за лекарствата“, каза още Нинова. Тя посочи, че сега всяка болница си прави собствена процедура за лекарства. „Представителите на  Сдружението на общинските болници споделят своя опит, че това не е добър вариант и ни подкрепят в идеята за един общ централизиран механизъм за осигуряване на лекарства“, заяви Нинова. Друга тема на срещата е била и предложеният от БСП вариант за реформа в здравеопазването, която да почива на регионален принципи. „Т.е. във всеки регион да има една обща структура на здравеопазването, която да обхваща доболнична помощ, болнични заведения, но да бъде на регионален принцип. Те смятат това за много добър вариант“, допълни Корнелия Нинова. От Сдружението на общинските болници дадоха писмени предложения за вота на недоверие. \"Днес чухме много професионализъм, конкретика и много разум, който, позволете ми да се усъмня, че ще се чуе в пленарната зала\"- коментира председателят на БСП.  д-р Неделчо Тотев: Готови сме  да помогнем с допълването на \"Визия за България\"   \"С доста неща, залегнали във \"Визия за България\", сме съгласни. Готови сме, с изготвената от нас технологии, в продължение на 6 години, да подпомогнем изпълването със съдържание и конкретика предложените от левицата мерки. Можем да си бъдем взаимно полезни, така че здравеопазването да бъде обърнато изцяло към пациента и да донесе нужното удовлетворение на лекарите\". Това заяви председателят на Националното сдружение на общинските болници д-р Неделчо Тотев. Той изрази задоволство от гр.София, ул.“Позитано” 20 тел/факс 8107234 e-mail: bsppress@bsp.bg получената покана, за да може да се обсъдят по същество основните проблеми на здравеопазването и как то да бъде изведено към по-добро. Д-р Неделчо Тотев припомни, че на протест, миналата година, общинските болници са заявили, че това е пределът на възможностите им да функционират. По думите му са обещани мерки, част от които са били взети, но реално нещата не са се променили. \"С палеативни мерки не се върши работа, когато пациентът е смъртно болен\", категоричен бе Тотев. По думите му срещата е била полезна и на нея са били представени рационални предложения, които биха могли да бъдат приложени и да доведат до нещо по-съдържателно и добро. \"Представихме притесненията си от увеличаването на приходите чрез въвеждане на задължително здравно застраховане и другите предложения на управляващите\", каза още той. По думите му кадровият проблем е огромен и сякаш никой не го разбира и не вижда лавината, която е надвиснала на над всички. \"Въпрос на година е, може би, пенсионерите, които крепят системата, да излязат от нея и тогава всички ще сме изправени пред необходимостта отнякъде да бъдат внесени медицински кадри\", заключи д-р Неделчо Тотев.", "date": "2018.10.09", "title": "Нинова: Сдружението на общинските болници подкрепя много от предложенията ни за здравеопазването във „Визия за България“"}
