{"url": "https://www.novinite.bg/articles/165537/Zatvor-i-5000-leva-globa-za-bivshiya-zam-vanshen-ministar", "text": "Днес, 05.10.2018 г. по внесен от Софийска градска прокуратура (СГП) обвинител акт Специализираният наказателен съд (СпНС) постанови осъдителна присъда спрямо бившия заместник - министър на външните работи Христо Ангеличин.Съдът прие за доказано повдигнатото му обвинение в безстопанственост и му наложи наказание 2 години „лишаване от свобода“, изпълнението на което е отложено с 4 години изпитателен срок.Кумулативно съдът наложи и наказание „глоба“ в максималния за това деяние размер- 5 000 лв.Христо Ангеличин бе предаден на съд с обвинителен акт на СГП  на 15.01.2018 г. за неупражняване на достатъчен контрол върху дейността на подчинените му дирекции в министерството по процедурата за закупуване на телефонни централи в 12 задгранични представителства на РБългария.Престъпното му поведение е причинило значителни щети на Министерството на външните работи в размер на 419 934,29 лв.", "date": "2018.10.05", "title": "Затвор и 5000 лева глоба за бившия зам.-външен министър"}
{"url": "https://www.novinite.bg/articles/165518/Do-kraya-na-godinata-finalizirat-proekta-za-AM-Hemus-do-patniya-vazel-Pleven-Lovech", "text": "Техническият проект за автомагистрала Хемус до пътния възел Плевен-Ловеч се очаква да бъде финализиран до края на годината. Това каза Плевен Юлия Загорчева от Агенция \"Пътна инфраструктура\" /АПИ/, предаде БНР.Тя уточни, че срокът за проектиране и строителство е 910 дни, като самото строителство се предвижда да бъде извършено за 730 дни.Вече се изгражда участъкът от Ябланица, който е около 9 километра, след което предстои строителство на още около 52 километра до пътния възел Плевен-Ловеч.Загорчева поясни, че в момента се изработва техническият проект за този участък, който се очаква към края на годината да бъде финализиран. Тя уточни, че се е наложило в тази част на магистралата да бъде направено изменение в проектното решение, довело до нова процедура за ОВОС, от която има положително решение и Агенцията продължава работата си нататък. Амбицията на АПИ е до края на годината да стартират процедури за строителство и за строителен надзор за този участък, поясни Загорчева. Тя добави, че паралелно с това ще върви и тръжна процедура и отчуждаване на имоти.Строителството на участъка от Ябланица е изпълнено на около 30 на сто - 100 процента са завършени земните работи, има изградени основи на съоръжения.От АПИ не очакват на територията, на която ще се строи магистрала \"Хемус\" до пътя Плевен-Ловеч да има зони или участъци, които да доведат до увеличаване времето за строителството.Юлия Загорчева участва в Плевен в заседание на Регионалния съвет за развитие на Северозападния район за планиране, председателствано от областния управител Мирослав Петров. Тя бе поканена, за да информира за напредъка в изпълнението на дейностите по продължаване на строителството на автомагистрала \"Хемус\" на територията на района и за нейната свързаност с останалите пътища.", "date": "2018.10.05", "title": "До края на годината финализират проекта за АМ \"Хемус\" до пътния възел Плевен-Ловеч"}
{"url": "https://www.novinite.bg/articles/165520/Dvama-slujiteli-na-GKPP-Aerogara-Sofiya-sa-predlojeni-za-disciplinarni-nakazaniya", "text": "\r\nВ Главна дирекция „Гранична полиция\" приключи проверката с недопуснатия на ГКПП Аерогара София виетнамски гражданин.\r\n\r\n\r\n\r\n\r\n\r\n\r\n\r\n\r\n\r\n", "date": "2018.10.05", "title": "Двама служители на ГКПП Аерогара София са предложени за дисциплинарни наказания"}
{"url": "https://www.novinite.bg/articles/165523/Zapali-se-svarzochen-sklad-na-nacionalniya-voenen-universitet", "text": "Запали се свързочен склад в неизползваем учебен корпус на Националния военен университет „Васил Левски“ във Велико Търново. Получило се е силно задимяване, но няма пострадали курсанти или студенти. „Пожарът е овладян, няма нанесени сериозни материални щети“, съобщи за „Хоризонт“ Пламен Иванов, началник на противопожарната служба във Велико Търново. Вероятната причина за инцидента е късо съединение в електрическата инсталация. ", "date": "2018.10.05", "title": "Запали се свързочен склад на националния военен университет"}
{"url": "https://www.novinite.bg/articles/165503/V-novite-rajoni-Zelena-zona-na-stolicata-shte-postavyat-skobi-na-avtomobilite", "text": "Разширяването на зелената зона трябва да се случи от 1 ноември в четири столични квартала. 1 500 нови места ще има в район Възраждане,  700 в Красно село 2200 в Лозенец и 1100  в Оборище. Румяна Милова - директор на дирекция „Паркиране и гаражи“ в Центъра за градска мобилност обясни за предаването „Преди всички“ по „Хоризонт“„На практика целият Лозенец влиза в обхвата на зелената зона, но гражданите го пожелаваха. Смятам, че ще бъдат оправдани очакванията на тези, които пожелаха да има контролирано платено паркиране, тъй като практиката показва, че към момента това е единна добър способ за въвеждане на ред. Виждаме го в цяла Европа. Резултатите са положителни. Разбира се, след въвеждане на зоната е много важен контролиралът, за който се ангажираме, че ще бъде на ниво“Назначени са около 70 души. В новоприсъединените райони контрол ще се осъществява от екипи с автомобили, които ще поставят „скоби“ на колите.„Скоро направихме едно проучване. В сега съществуващата зона в Лозенец запълняемостта на паркоместата е около 60%, а 80% от паркиралите автомобили са на домуващи“.„Колко струва точно ще можем да кажем в края на усвояването на зоната. Засега използваме договори с фирми, които сме сключили за поддръжка, разбира се, след проведена обществена поръчка. Поръчката е за 1 800 000 лв. Дотук около 1 200 000 са изразходвани, но имайте предвид, че голяма част от тях са вложени за ремонт на антипаркинг колчета в старите зони“Тези колче са необходими, за да бъдат опазени тротоарите от недобросъвестни водачи. Хората обаче ги премахват, за да си освободят място за паркиране, подчерта тя:„Тази година Общинският съвет даде съгласието си и ни разрешиха всяка година, в зависимост от финансовите възможности, да изразходваме средства за ремонт на тротоари. За тази година сумата, която е заделена е от порядъка на два милиона лева за цялата зона. Тя е от тези пари, които се получават от платеното паркиране. Вместо да се харчат от тях, за да се демонтират разрушени от гражданите колчета, може да бъдат в ремонт на тротоари. В момента сме почти на финала на избор на изпълнители за ремонт на тротоари“.Домуващите в новите зони, които имат постоянна регистрация, могат да ползват постоянен талон, закупен от офисите на ЦГМ на улица „Будапеща“ 17, площад „Възраждане“ и на метростанция „Европейски съюз“, както и онлайн. Въпроси могат да се задават и на телефон 0 700 13 233.Не са пристигнали заявления в ЦГМ от желаещи да ползват нощен служебен абонамент.  ", "date": "2018.10.05", "title": "В новите райони \"Зелена зона\" на столицата ще поставят скоби на автомобилите"}
{"url": "https://www.novinite.bg/articles/165511/Protestirashti-opitaha-da-nahluyat-v-sgradata-na-Stolichna-obshtina", "text": "Гневни граждани излязоха на протест пред сградата на Столична община заради изпълнението на ремонтите в центъра на София. Те се опитаха да нахлуят в сградата на общината, но бяха спрени от полиция, предаде репортер на Novini.bg. Гражданите скандираха: \"Оставка\". Те питаха защо не се допускат в обществената сграда. Демонстрацията се организира след като в последните дни на широка критика беше подложен ремонтът на ключовата централна улица „Граф Игнатиев” и площада пред храм „Св. Седмочисленици”. Те настояват и за оставката на столичния кмет Йорданка Фандъкова, предаде Новини.бг", "date": "2018.10.05", "title": "Протестиращи опитаха да нахлуят в сградата на Столична община"}
{"url": "https://www.novinite.bg/articles/165527/Centralen-bulevard-v-Plovdiv-stana-ezero-zaradi-avariya", "text": "Авария на магистрален водопровод превърна за по-малко от час част от булевард „Цар Борис Трети Обединител” в езеро, предаде репортер на bTV.Наводнението затрудни достъпа до близкия механо-техникум и до фирмите „Чистота” и „Паркове и градини”.Два автомобила са аварирали при опит да преминат през наводнения участък. Джип е затънал в образувалата се от аварията яма в паважа.Според очевидци, всичко се случило за минути. От ВиК засега не могат да започнат работа, тъй като водите все още  са много високи.Спряно е водоподаването в района.", "date": "2018.10.05", "title": "Централен булевард в Пловдив стана езеро заради авария"}
{"url": "https://www.novinite.bg/articles/165510/Do-9-oktomvri-vazstanovyavat-liniya-Sofiya-Plovdiv", "text": "Очаква се до 9 октомври, вторник, да бъде възобновено движението на автобуси по директната линия София – Пловдив.Припомняме, че Столична община избра фирма, която да поеме линията. Имало е 3 кандидати. Две от фирмите са се отказали и е останала тази, информира 24 часа.Собственикът на спечелилата фирма, Миролюб Столарски, подчертава, че автобусите им са нови и добре оборудвани. Отстъпки ще има за всички клиенти, за които се заделят субсидии от държавата.", "date": "2018.10.05", "title": "До 9 октомври възстановяват линия София – Пловдив"}
{"url": "https://www.novinite.bg/articles/165536/V-Ukrajna-shte-ima-novo-balgarsko-uchilishte", "text": "„Договорихме се с кмета на Одеса и президента Порошенко да направим българско училище в Одеса и украински културен център в София“. Това заяви министър-председателят Бойко Борисов в словото си по повод 160-годишнината от гимназията „Г. С. Раковски“ в Болград. Той присъства на тържеството заедно с президента на Украйна Петро Перошенко, както и с вицепрезидента Илияна Йотова, заместник министър-председателя по икономическата и демографската политика Валери Симеонов и министъра на образованието и науката Красимир Вълчев.Пред участниците в тържествата, премиерът Борисов обяви още, че е взето решение 30 деца от Болградската гимназия да посетят София, а 5-има преподаватели от училището да преминат допълнителна квалификация в България. Тези дейности ще бъдат финансирани със средства от бюджета на българското министерство на образованието.Българският министър-председател Борисов припомни, че с решение на Министерския съвет от юни тази година е отпусната безвъзмездна финансова помощ в размер на 150 000 лв. за материално-техническо обезпечаване на учебния процес в гимназията в Болград. Премиерът Бойко Борисов заяви, че с украинския президент са обсъдили и перспективи за реализирането на конкретни инфраструктурни проекти. „Тези пътища ще направят тази свързаност, която е необходима и за бизнеса, стокооборота между двете страни се увеличава непрекъснато“, подчерта българският премиер.В словото си по повод юбилея на гимназията в Болград, президентът Порошенко изрази благодарност към премиера Бойко Борисов за ползотворните разговори днес и постигнатите договорености по съвместни проекти. ", "date": "2018.10.05", "title": "В Украйна ще има ново българско училище"}
{"url": "https://www.novinite.bg/articles/165498/Parlamentat-izbra-Krasimir-Vlahov-za-konstitucionen-sadiya", "text": "Със 127 гласа „за“, нито един „против“ и 55 „въздържал се“ депутатите избраха Красимир Влахов за конституционен съдия от квотата на парламента, съобщава БГНЕС.Влахов бе единственият кандидат за поста, а номинацията му дойде от ГЕРБ и „Обединени патриоти“. Подкрепа за кандидатурата му дадоха от ДПС и ВОЛЯ, a депутатите от „БСП за България“ се въздържаха при гласуването.Според управляващите кандидатурата на Красимир Влахов е изцяло професионална, без политически оттенък и влияние.По време на дебатите номинацията му бе мотивирана от председателя на парламентарната група на ГЕРБ Цветан Цветанов.„Това, което показа българският парламент, е прозрачността при избора на подобни длъжности“, заяви той от трибуната. Според него предварителните срещи, които Влахов осъществи с депутати от групите на ДПС и ВОЛЯ, са стремеж към търсене на широка парламентарна подкрепа.„Искам да се обърна към една друга институция и съм убеден, че и тя трябва да направи подобен подход при такава прозрачност. Никой в момента не знае каква е процедурата за избор на конституционен съдия, който ще бъде направен от президентската институция. Призовавам президента на страната – нека да бъде много по-внимателен и да наблюдава внимателно какви са процедурите и прозрачността, която проявява българският парламент. Надявам се, че и той ще направи подобни обсъждания“, каза още Цветанов.Отказът на БСП на подкрепи кандидатурата на Влахов обоснова депутатът Крум Зарков. Според него сред народните представители има пълно неразбиране както на правилата за избор на конституционен съдия, така и за ролята на този съд.„Дебат и изслушване имаше в Правна комисия, както е разписано в правилата. Никъде в правилата, които приехме тук, обаче не е разписано, че трябва преди това да се ходи по групи и да се търси предварителна подкрепа“, каза Зарков.Пред депутатите новият конституционен съдия благодари за високата отговорност, която му се възлага и обеща да не отстъпва от нея.„Не мога да направя друго изявление освен това, което се съдържа в клетвата при встъпването, а именно да пазя върховенството на Конституцията“, коментира Влахов в кулоарите на парламента.Преди да бъде избран за конституционен съдия, Влахов е магистрат във Върховния касационен съд (ВКС). Той има 20-годишен съдийски стаж, включително и като заместник-председател и ръководител на Гражданска колегия във ВКС.Роден е на 24 септември 1972 г. в Плевен. Юридическото си образование придобива в СУ „Св. Климент Охридски“, а професионалния си път започва през 1996 г. като младши съдия. На следващата година става съдия в Софийския районен съд. От 2001 до 2004 г. е негов заместник-председател. През 2004 г. е повишен в Софийския градски съд, а по-късно е командирован във Върховния касационен съд. През 2008 г. Висшият съдебен съвет избира Влахов за председател на Софийския районен съд, а през 2012 г. е назначен за заместник-председател на ВКС.Влахов е хоноруван преподавател по гражданско право и процес в Юридическия факултет на СУ „Св. Климент Охридски“ и временен преподавател в Националния институт по правосъдието. ", "date": "2018.10.05", "title": "Парламентът избра Красимир Влахов за конституционен съдия"}
{"url": "https://www.novinite.bg/articles/165492/Dneven-horoskop-za-petak", "text": "Без значение как ви представят нещата днес, трябва да се справите с един човек, за да се получат нещата. Това важи за всичко-от романтика до бизнес сделки.Не можете да търпите да стоите на едно място и да не правите нищо. Не се отказвайте, продължавайте да работите здраво, въпреки малките неуспехи. Не спирайте да се усмихвате.Не е нужно да се оплаквате и да обвинявате съдбата. Трябва да се справите с предизвикателствата и ще е чувствате много добре, че сте преминали през някаква трудност. Вижте повече на: ", "date": "2018.10.05", "title": "Дневен хороскоп за петък"}
{"url": "https://www.novinite.bg/articles/165509/Otkriha-parvichno-ognishte-na-ptichi-grip-v-chastno-stopanstvo-v-selo-Manolsko-Konare", "text": "Българската агенция по безопасност на храните /БАБХ/ констатира първично огнище на заболяването птичи грип в частно стопанство в с. Манолско Конаре, област Пловдив, предаде БНР.Предприето е хуманно умъртвяване и унищожаване на всички птици, отглеждани в засегнатото стопанство, което ще бъде последвано от почистване и дезинфекция. Определена е 3-километрова предпазна зона и 10-километрова зона за наблюдение около констатираното огнище на заболяването", "date": "2018.10.05", "title": "Откриха първично огнище на птичи грип в частно стопанство в село Манолско Конаре"}
{"url": "https://www.novinite.bg/articles/165493/Prodaljava-proverkata-na-Specprokuraturata-i-GDBOP-v-dve-onkobolnici-u-nas", "text": "Продължава проверката на Спецпрокуратурата и ГДБОП в две болници за лечение на онкологични заболявания. Проверява се има ли злоупотреби със скъпоструващи лекарства.Едно от лечебните заведения е \"Йоан Павел\" в столицата, а другото е \"Свети Мина\" в Благоевград.В четвъртък разследващите влязоха в двете онкологии по сигнал за злоупотреби с медикаменти за раковоболни пациенти. Очаква се в петък Специализираната прокуратура да даде повече информация по случая.   ", "date": "2018.10.05", "title": "Продължава проверката на Спецпрокуратурата и ГДБОП в две онкоболници у нас"}
{"url": "https://www.novinite.bg/articles/165497/Otkriha-trup-na-jena-v-koritoto-na-reka-Leva", "text": "ялото на 84-годишна жена е открит в коритото на река Лева. На 4 октомври, в 14.58 часа от телефон 112 е получено съобщение, че в прохода „Вратцата“ в коритото на река Лева има труп на жена.Полицейските служители са установили, че трупът е на 84-годишна жена от Враца. Това съобщиха от ОДМВР-Враца.Ще бъде извършена аутопсия в МБАЛ „Хр.Ботев“ – Враца.По случая е образувано досъдебно производство.", "date": "2018.10.05", "title": "Откриха труп на жена в коритото на река Лева"}
{"url": "https://www.novinite.bg/articles/165499/Policiyata-razsledva-ubijstvo-i-samoubijstvo-v-novozagorsko-selo", "text": "Полицията разследва случай на убийство и самоубийство в новозагорското село Брястово, съобщиха от Областната дирекция на МВР в Сливен.Сигналът за престъплението е подаден около 14 часа вчера в Районното управление на полицията в Нова Загора. Установено е било, че 62-годишен мъж е причинил смъртта на 17-годишната си дъщеря, след което се е самоубил. При огледа полицаите са намерили предсмъртно писмо.За случая е уведомена Окръжна прокуратура-Сливен. Образувано е досъдебно производство.", "date": "2018.10.05", "title": "Полицията разследва убийство и самоубийство в новозагорско село"}
{"url": "https://www.novinite.bg/articles/165507/Jertvite-na-katastrofata-kraj-Svoge-stanaha-19", "text": "Жертвите на жестоката автобусна катастрофа край Своге станаха 19. Преди дни в университетската болница \"Света Анна\" е починал 61-годишен мъж. В реанимацията на болницата все още е неговата съпруга.Тежкият инцидент стана на 25 август. Тогава пълен с пътници автобус излезе от пътя и се падна върху асфалтова площадка под нивото на пътното платно на изхода на града.Разследването на фаталното произшествие продължава. Към момента единственият обвиняем е шофьорът на автобуса, който е на свобода под гаранция. ", "date": "2018.10.05", "title": "Жертвите на катастрофата край Своге станаха 19"}
{"url": "https://www.novinite.bg/articles/165506/Osem-dushi-byaha-arestuvani-pri-specakciyata-v-onkobolnici", "text": "Осем души бяха задържани при спецакцията на прокуратурата в болници за онкологично лечение. Проверките са за злоупотреби с медикаменти. Съмненията са, че са изписвани едни лекарства на болните, а са им вливани други.Едно от лечебните заведения е \"Йоан Павел\" в столицата, а другото е \"Свети Мина\" в Благоевград.В четвъртък разследващите влязоха в двете лечебни заведения по сигнал за злоупотреби с медикаменти за раковоболни пациенти. Очаква се Специализираната прокуратура да даде повече информация по случая. ", "date": "2018.10.05", "title": "Осем души бяха арестувани при спецакцията в онкоболници"}
{"url": "https://www.novinite.bg/articles/165519/Agresiven-pacient-napadna-lekari-v-Ruse", "text": "Пореден случай на агресия срещу спешните лекари, този път в Русе. Афектиран мъж счупил стъкло на вратата на спешното отделение в болница \"Канев\" след разправия с медиците. Скандалът се е разразил през изминалата нощ. Младият мъж е бил приет в спешното със скъсано сухожилие. Лекарите решили да го оперират на следващият ден. Тогава без видима причина пациентът станал агресивен и започнал да обижда медиците. На своя риск решил да напусне болницата и след като излязъл от спешното отделение с ритник счупил стъклото на входната врата. За щастие няма пострадали. 25-годишният младеж видимо бил употребил алкохол, казаха от болницата.   Случаят се разследва от полицията в Русе. От там обаче още не са събрали данни, за да кажат дали става дума за хулиганска проява или само за повреждане на чужда собственост - в случая счупено стъкло.„Пак искам да поставя въпроса за защитата на медицинските екипи. Искам да уверя хората, че към всеки случай се отнасяме с необходимата отговорност както подобава на нашата професия и  че ние също страдаме, дори повече от гражданите, от неуредиците в системата”, заяви д-р Юрий Йовков-началник спешно отделение УМБАЛ \"Канев\".", "date": "2018.10.05", "title": "Агресивен пациент нападна лекари в Русе"}
{"url": "https://www.novinite.bg/articles/165535/140-godini-ot-Kresnensko-Razlojkoto-vastanie", "text": "Със заупокойна молитва, отслужена от Неврокопския митрополит Серафим, в с. Стара Кресна бе почетена паметта на загиналите в Кресненско-Разложкото въстание от 1878-1879 г., избухнало тук на днешния ден преди 140 г., предаде БГНЕС. Преди обяд днес в село Стара Кресна бе открит и осветен нов паметник, на въстаниците от 1878 г., както плоча на името на учителя-революционер от Кресна Стефан Карчев.На 5 октомври 1878 година сборен отряд от около 400 въстаници, разделен на чети, под общото командване на Стоян Карастоилов /Стоян войвода/ и Адам Калмиков атакува османския гарнизон, разположен при кресненските ханове. След 18-часово сражение, османската войска се предава. Пленени са 119 войници и 2 офицери, освободени са селата Влахи, Ощава, Ново село.„Тези хора са тръгнали за да отдадат живота си за свободата на своя роден край, за всички онези, които имат нужда да живеят независимо и свободно да изповядват християнската си вяра”, каза Неврокопският митрополит Серафим.В словата си кметът на Кресна Николай Георгиев и управникът на Стара Кресна Павел Паскалев казаха, че общината може да се гордее с подвига на предците си, вдигнали бунт за свободата на Пиринска Македония, оставена в пределите на Османската империя по силата на Берлинския договор. От микрофона звучаха песни на самодейци, артист рецитира бунтовнически стихове.Честванията по повод избухването на Кресненско-разложкото въстание са под патронажа на президента Румен Радев. Паметната годишнина се отбелязва с редица мероприятия, днешният паметен ден започна със Света литургия, отслужена в черквата-костница в Кресна, довечера в центъра на града ще има факелно шествие и богата концертна програма.", "date": "2018.10.05", "title": "140 години от Кресненско-Разложкото въстание"}
{"url": "https://www.novinite.bg/articles/165522/Policai-strelyaha-sas-stop-patroni-za-da-sprat-avtomobil-pri-gonka", "text": "На 04.10.2018г., около 13.50ч. в с. Хайредин, полицейски патрул забелязал движещ се  автомобил  \"Лада Нива\" без  регистрационни  табели.Полицейските служители подали сигнал със \"стоп-палка\", но водачът не се подчинил на разпореждането и ускорил движението на автомобила. Полицейският патрул предприел проследяване, по време на което водачът на \"Лада\"-та неколкократно се опитал да изблъска служебния автомобил. Проследяването продължило  по черен път извън населеното място, където полицейски служител произвел изстрел със стоп-патрон в безопасна посока, след което водача на автомобила спрял.Установено е, че \"Лада\"-та е управлявана от 25-годишен жител на село Хайредин, който не притежава свидетелство за правоуправление на МПС, а автомобилът е с прекратена регистрация. Водачът имал и спътник в колата - 32-годишен мъж от село Хайредин.Двете лица са задържани в РУ Козлодуй. Образувано  е досъдебно производство.", "date": "2018.10.05", "title": "Полицаи стреляха със стоп-патрони, за да спрат автомобил при гонка"}
{"url": "https://www.novinite.bg/articles/165502/Otvaryat-patya-Smolyan-Madan", "text": "От О6.00 часа в събота, 6 октомври, движението по главен път II-86 Смолян – Мадан, в района на срутището край село Тикале ще се осъществява свободно, а не по график, съобщиха от пресцентъра на Областна администрация Смолян.Преминаването през еднолентовия участък ще се осъществява с помощта на светофарна уредба.Срокът за аварийното укрепване беше удължен заради препоръчаните допълнителни обезопасителни мероприятия, непредвидени в първоначалния проект, с цел максимално да бъде осигурено безопасното преминаване, в това число и в зимни условия.", "date": "2018.10.05", "title": "Отварят пътя Смолян-Мадан"}
{"url": "https://www.novinite.bg/articles/165516/Bivshiyat-makedonski-premier-Nikola-Gruevski-be-osaden-na-dve-godini-zatvor", "text": "Бившият македонски премиер Никола Груевски бе осъден на две години лишаване от свобода по обвинение за противозаконно закупуване на луксозен автомобил за 600 000 евро с пари от бюджета. Присъдата беше постановена в края на май и потвърдена днес от Апелативния съд.По същия случай наказание от 6 години и 6 месеца лишаване от свобода получи и бившият заместник-министър на вътрешните работи Джоко Поповски. ", "date": "2018.10.05", "title": "Бившият македонски премиер Никола Груевски бе осъден на две години затвор"}
{"url": "https://www.novinite.bg/articles/165500/Erdogan-namekna-za-referendum-za-chlenstvo-v-ES", "text": "Турският президент Реджеп Ердоган намекна, че може да свика референдум за членство в ЕС. По думите му Турция \"чака пред вратите на Съюза\" от 63-а година и е крайно време да стане ясно ще започнат ли официални преговори между Брюксел и Анкара или страната няма шанс да бъде приета в Общността.", "date": "2018.10.05", "title": "Ердоган намекна за референдум за членство в ЕС"}
{"url": "https://www.novinite.bg/articles/165505/Namalyavat-se-ogranicheniyata-za-lov-na-divi-svine-schitano-ot-tozi-uikend", "text": "На базата на взетите над 1000 проби от диви прасета и отрицателните проби досега от тях за африканска чума по свинете се променя заповедта на министъра на земеделието, храните и горите Румен Порожанов за ограниченията при груповия лов на диви свине.В зоните в близост до сухоземната граница с Румъния (5+5 км)ще се допуска провеждането на т.нар. тихи гонки без кучета, считано от този уикенд.  Във връзка с приключването на активния летен туристически сезон отпадат и ограниченията около морските курорти. В районите по река Дунав, срещу които няма установени огнища на АЧС в Румъния, ще се допуска провеждането на стандартни гонки на диви свине с кучета.Заповедта на министър Порожанов е съгласувана с министъра на околната среда и водите Нено Димов.Пълната заповед с приложенията към нея е публикувана на сайта на МЗХГ", "date": "2018.10.05", "title": "Намаляват се ограниченията за лов на  диви свине, считано от този уикенд"}
{"url": "https://www.novinite.bg/articles/165530/Samo-tri-peshehodni-pateki-ima-na-osnoven-bulevard-v-Ruse", "text": "Русенци сигнализираха в предаването \"Хоризонт за вас\", че имат проблем с пресичането на бул.\"Гоце Делчев\" - една от ключовите пътни артерии, позната и като старото Разградско шосе. Той разделя кварталите \"Дружба\" 1 и 2, а също така е пряк път за включване в движението по главния път за Варна от международния бул.\"България\". Тези му функции правят бул.\"Гоце Делчев\" изключително натоварен, а той е шосето, което трябва да бъде пресечено, за да имат хората връзка с единственото училище в района и с хипермаркетите. За пешеходците обаче е почти невъзможно да преминат безопасно - няма нито пешеходни пътеки около автобусните спирки, нито светофари, а от изкуствените неравности по платното са останали само спомени.“Говорим за участък, в който децата трябва да пресичат сутрин и вечер, прибирайки се пак да пресекат. Отвсякъде идват коли. В пиковите часове е нещо страшно“, споделят хората. Кметът Пламен Стоилов отговори:„Много бих се радвал, ако този сигнал, който е при вас, гражданите го подадат и в общината! Няма вариант там да няма пешеходни пътеки, най-вероятно става дума за износена и невъзстановена маркировка. Разпоредил съм на директора на “Комунални дейности“ да извърши проверка, за да видим къде и какво трябва да има съгласно схемата за пешеходните пътеки. Знаете, че спрямо тези пешеходни пътеки имаше голям проблем в общините, тъй като по указание на прокуратурата бяха сформирани комисии под ръководството на областните управители, които извършиха преглед на всички пешеходни пътеки, и на тази база беше разпоредено пешеходните пътеки, тези, които не отговарят на изискванията в закона, да бъдат заличени. В Русе трябваше за заличим 350 такива“, поясни Стоилов.Управителят на общинското предприятие \"Комунални дейности\" Стамен Савов каза:“Пешеходните пътеки, които пресичат бул.“Гоце Делчев“ са само три по схема. Така е в схемите! Тези пешеходни пътеки са решени и тези пешеходни пътеки се поддържат. Може да са се изтрили и ще бъдат маркирани. Аз не мога да сложа пешеходна пътека там, където нямам решение за пешеходна пътека. Изкуствените неравности са предвидени и ще ги възстановя, но те малко издържат, защото са под наклон. След като има необходимост от друга пътека, нека хората да си пуснат едно искане, молба към кмета...\". Вероятно проблемът на хората, които живеят в района на бул.\"Гоце Делчев\" ще се реши с повдигната пешеходна пътека, която да служи както за пресичане, така и за изкуствена неравност за ограничаване на скоростта. Една писмена жалба по електронен път до общината също ще свърши работа, обясниха от администрацията на кмета, но и този репортаж може да се счита за сигнал. Подаден.", "date": "2018.10.05", "title": "Само три пешеходни пътеки има на основен булевард в Русе"}
{"url": "https://www.novinite.bg/articles/165508/Makedonskata-opoziciya-ne-priznava-rezultata-ot-referenduma", "text": "\r\nЦентралният комитет на опозиционната ВМРО-ДПМНЕ в Македония обяви, че не признава резултата от допитването на 30 септември.\r\n\r\n\r\n\r\n\r\n\r\n", "date": "2018.10.05", "title": "Македонската опозиция не признава резултата от референдума"}
{"url": "https://www.novinite.bg/articles/165528/Policiyata-e-izzela-nad-1-kg-narkotici-prez-poslednite-deset-dni", "text": "В рамките на предприети през последните десет дни операция по противодействие на престъпления с наркотични вещества на територията на столицата са задържани 16 души, съпричастни към престъпления с наркотици, иззети са над 1 килограм наркотични вещества, предадоха от пресцентъра на МВР.На 26 септември, след предприети множество оперативно- издирвателни и процесуално- следствени действия служители на сектор „Наркотици“ – СДВР заловиха десет мъже- на възраст между 21 и 36 години, и две жени - на 21 и 25 години, разпространявали дрога в различни квартали на София. При извършените проверки на задържаните, на адресите, обитавани от тях и в автомобилите им, полицаите намериха и иззеха множество полиетиленови пликове с бяло прахообразно вещество и с растителна маса, бучки кафяво и бяло вещества, електронни везни, мобилни телефони, големи суми пари и други вещи, съотносими към престъпната им дейност. Иззетите вещества са хашиш и марихуана - над 600 г, 10 г амфетамин, 30 г кокаин и около 430 г „мешилка“, сочи извършената експертиза. По случая е образувано досъдебно производство. След доклад на събраните материали в Софийската градска прокуратура на петима от задържаните са повдигнати обвинения за престъпление по чл.354 а от НК, а на двама от тях и по чл.214 от НК. Наложени са им мерки за неотклонение „задържане под стража“ за срок до 72 часа.В края на месец септември непълнолетен младеж беше задържан в парк „Борисова градина“ от служители на Първо РУ, от когото иззеха пакетче тревиста маса - 0.16 грама канабис. Друг 14-годишен младеж попадна в полезрението на полицаи от Второ РУ и при обиск у него намериха 0.14 грама марихуана. След снемане на обяснения двамата са предадени на родителите си. Събраните материали по двата случая са докладвани в Софийска районна прокуратура с мнение за налагане на корекционно- възпитателни мерки по чл. 61 от НК.На 3 октомври служители на Трето РУ задържаха мъж и жена, разпространявали наркотици. Те бяха заловени около обяд, на ул. „Св. Св. Кирил и Методий“ непосредствено след продажба на дрога. При последвалите процесуално-следствени действия, в рамките на образуваното досъдебно производство, у тях и в таванско помещение към жилището им полицаите иззеха 107 полиетиленови пликчета, тип спейсбек, съдържащи зелена тревиста маса, плик със 110 грама суха тревиста маса и множество празни опаковки. От изготвената експертна справка става ясно, че иззетото вещество е синтетичен канабиноид. След доклад на събраните материали в Софийската градска прокуратура задържаните са привлечени като обвиняеми за престъпление по чл. 354 а от НК и са им наложени мерки за неотклонение „задържане под стража“ за срок до 72 часа.", "date": "2018.10.05", "title": "Полицията е иззела над 1 кг наркотици през последните десет дни"}
{"url": "https://www.novinite.bg/articles/165517/Prezidentat-na-Interpol-izchezna", "text": "Френската полиция разследва изчезването на президента на Интерпол Мън Хунвей. Хунвей е бивш китайски министър. Той е изчезнал в родната си страна, до която е пътувал в края на септември, предава The Independent.64-годишният мъж живее в Лион (където е централата на Интерпол) със съпругата и децата си. Те не са имали контакт с него, откакто той заминал за Китай на 29 септември. Мен Хунвей бе избран за президент на Интерпол през ноември 2016 г. Преди това бе заместник-министър на националната сигурност в родината си. Мандатът му в организацията изтича през 2020 г. От Интерпол все още не са коментирали официално изчезването.Интерпол е международна организация, която координира сътрудничеството на полицейските органи в различните страни в борбата с криминалната престъпност", "date": "2018.10.05", "title": "Президентът на Интерпол изчезна"}
{"url": "https://www.novinite.bg/articles/165529/Avtomobil-se-vryaza-v-hora-v-Berlin-shestima-sa-raneni", "text": "втомобил се вряза в група хора в централния берлински квартал „Шарлотенбург“, след което се удари в сграда. Това съобщава столичният ежедневник Die Berliner Zeitung, цитиран от \"Фокус\". По данни на изданието при инцидента са пострадали най-малко шестима души.Причината за катастрофата вероятно са здравословни проблеми на водача. Няма основания да се говори за терористична дейност, поясниха от полицията. Уточнява се, че превозното средство е ударило хора, които са били в заведение.Най-малко двама души са пострадали сериозно и са настанени в болница. ", "date": "2018.10.05", "title": "Автомобил се вряза в хора в Берлин, шестима са ранени"}
{"url": "https://www.novinite.bg/articles/165485/Dnes-shte-bade-slanchevo", "text": "Днес ще бъде слънчево. Преди обяд на отделни места в котловините ще се образува краткотрайна мъгла. Ще духа слаб изток-югоизточен вятър. Максималните температури ще са предимно между 19° и 24°. Над планините ще бъде предимно слънчево. Ще духа слаб югоизточен, по най-високите върхове – северозападен вятър. Максималната температура на височина 1200 метра ще е около 14°, на 2000 метра – около 9°.Над Черноморието ще бъде предимно слънчево. Преди обяд на отделни места ще се образува ниска облачност. Ще духа слаб до умерен източен вятър. Максималните температури - между 18° и 20°. Температурата на морската вода е 19-21°. Вълнението на морето ще бъде 1-2 бала, вечерта на юг ще се усили до 3 бала.", "date": "2018.10.05", "title": "Днес ще бъде слънчево"}
{"url": "https://www.novinite.bg/articles/165525/Yunker-Lipsata-na-Brekzit-sdelka-shte-bade-pagubno-kakto-za-Velikobritaniya-taka-i-za-ES", "text": "Председателят на Европейската комисия Жан-Клод Юнкер заяви в реч пред австрийския парламент във Виена, че евентуалната липса на Брекзит сделка ще бъде \"пагубно\" както за Европейския съюз, така и за Обединеното кралство, съобщава Ройтерс.Юнкер добави, че ЕС и европейският главен преговарящ Мишел Барние работят усилено с британските си колеги, за да постигнат известен напредък в Брекзит преговорите преди срещата на върха на ЕС по-късно този месец (на 17- и 18-ти октомври) и изрази надежда, че окончателната сделка с Великобритания ще бъде постигната през ноември.\"Надяваме се, че по-късно този месец Европейският съвет ще направи достатъчен прогрес, който ще можем да видим на следващата среща през ноември (на 17-и и 18-и ноември)\", посочи Жан-Клод Юнкер пред австрийските депутати.Неговите коментари са факт, след като по-рано в петък агенция Ройтерс съобщи, че преговарящите от страна на Европейския съюз са заявили в четвъртък пред националните дипломати в Брюксел, че сделката за развод с Великобритания е \"много близко\".Говорителят на германското правителство също отбеляза, че липсата на Брекзит сделка не би било нещо добро както за Великобритания, така и за ЕС, или за Германия, добавяйки, че канцлерът Ангела Меркел смята, че ще бъде възможно близко сътрудничество с Обединеното кралство в някои области.\"Напускането на Великобритания без споразумение няма да бъде в интерес на Обединеното кралство, Европа или Германия\", заяви говорителят Щефан Зайберт на редовна правителствена пресконференция, като добави, че целта е да се постигне \"максимален напредък\" преди следващата среща на върха на ЕС.", "date": "2018.10.05", "title": "Юнкер: Липсата на Брекзит сделка ще бъде \"пагубно\" както за Великобритания, така и за ЕС"}
{"url": "https://www.novinite.bg/articles/165514/Darjavna-opera-Stara-Zagora-gostuva-v-Sofiya", "text": "На 16, 17 и 18 октомври Държавна опера-Стара Загора гостува на сцената на Софийската опера и балет с мюзикъла за деца „Машина на времето“ и балетните спектакли „Нестинарка“, „Делвата“ и „Фантастичното дюкянче“. Първият извънстоличен театър избира за своя гастрол в София спектакли, които са едни от най-новите и много успешни постановки на театъра и не присъстват в нито един репертоарен афиш в България.Спектаклите ще бъдат представени за първи път в София съвместно със Софийската опера и балет. Гастролът в столицата ще започне на 16 октомври - от 14.00 часа Детско-юношеската студия за опера и балет „Маргаритки при Държавна опера-Стара Загора ще представи своя най-нов спектакъл „Машина на времето“ /премиерата се състоя тази година през месец юни/. Това е третата самостоятелна продукция на Детско-юношеската студия за опера и балет „Маргаригки“, осъществена с подкрепата на Държавна опера-Стара Загора /“Маргаритките“ са под крилото на театъра от 2015 година и всяка година представят една голяма продукция/.Над 70 деца участват в представлението, както и солисти и артист-хористи от Операта: баритонът Иван Кабамитов, Нели Нечева, Игнат Желев, . Сценарият, режисурата и хореографията на спектакъла са на Радост Младенова-Арабаджиева, която ръководи балета на „Маргаритки“-те. Музиката на песните е написана от Маргарита Шоселова – ръководител на Студията. Либретото е написано от поетесата Мая Дългъчева. В екипа на представлението участват още Теодора Джамбазова – художник на декора и костюмите, мултимедията е на Сергей Голубев, вокален педагог е Зорница Желязкова, консултант по актьорско майсторство е Деница Янакиева от Държавен куклен театър – Стара Загора, майстор на куклите, които участват е Живко Кънев. Инструменталната музика и аранжиментите са на Александър Тумангелов и Димитър Косев, включени са музикални фрагменти от произведения на Й. С. Бах, Ж. Батист Люли, Чайковски, поп-музика и др. В динамични общо 6 картини зрителите в залата ще се пренесат назад във времето до каменната епоха, от която ще започне пътуването им, ще преминат през Древен Египет, Средновековието, Барока, ще посетят дома на композитора Й.С.Бах и ще стигнат до не чак толкова далечната от нашето време 2035 година. Книжка-пътеводител във времето ще могат да получат малките зрители преди началото на представлението. На 17 октомври от 19.00 часа Балетът на Държавна опера-Стара Загора ще представи „Нестинарка“ от Марин Големинов. Олеся Пантикина поставя култовата танцова драма по оригиналната хореография на Маргарита Арнаудова. Създателката на първата българска модерна трупа „Арабеск“ дава хореографски изказ на изключителната музика на Марин Големинов през 1978 година и след това поставя през 1986 година незабравимата пълна версия на балета „Нестинрка“ специално за Националния балет, в която танцува в главната роля и примабалерината Силвия Томова – настоящ художествен ръководител на Балета на Старозагорската опера. Именно на този хореографски вариант се базира новата постановка на Държавна опера-Стара Загора, която се завръща на софийска сцена след повече от 30 години.Танцовият спектакъл преплита етно-мотивите на един истински ритуал, който се разиграва в Деня на Светите Константин и Елена, и личната драма на едно влюбено момиче. За огненото въздействие на творбата, наситена с български драматизъм, допринасят грандиозната сценография и костюми на Иван Токаджиев и Ана- Мария Токаджиева /по оригиналните идеи и костюми на Мария Трендафилова/, които са още един силен и завладяващ акцент в спектакъла. В главните роли на 17 октомври ще танцуват Анелия Димитрова, Ромина Славова, Фиорди Лоха /Албания/, Станко Танев и Ивайло Янев. В „Нестинарка“ участва цялата многонационална балетна трупа на Държавна опера-Стара Загора, в която танцуват балетни артисти от България, Албания, Великобритания, Франция, Италия, Португалия, Япония, Тайван, Южна Корея, балетни артисти от състава на Националния балет-София. „Нестинарка“ е първото голямо българско балетно заглавие, което влиза в репертоара на международната трупа на балета на Старозагорска опера. На 18 октомври от 19.00 часа Балетът на Държавна опера-Стара Загора ще представи на сцената на Софийската опера и балет двата балетни шедьовъра „Делвата“ от Алфредо Казела и „Фантастичното дюкянче“ по музика на Росини/Респиги. Многоцветна сицилианска атмосфера и ароматът на Париж ще усетят зрителите, които ще полюбопитстват да видят уникалните постановки на Държавна опера-Стара Загора на двете популярни в света и почти непознати за България заглавия. Алфредо Казела създава едноактната танцова комедия „Делвата“ през 1924 година по новелата на Луиджи Пирандело. Композиторът сам не е предполагал, че балетът „Делвата“ ще му донесе толкова много успехи. В своята сюита, оп. 41 Казела използва много сицилиански фолклорни музикални елементи, дори включва тенорово соло на сицилиански диалект. Поучителната комична притча на Пирандело ще бъде разказана в танцова версия сред искрящи и бликащи от нюанси багри – в декорите, в костюмите, в хореографията. Майсторът – сценограф и костюмограф Салваторе Русо облича героите в характерни костюми с колоритни етно елементи. Зрителите ще се срещнат за първи път с „Делвата“ на Алфредо Казела през погледа на големия италиански хореограф Флавио Бенати. Танцов театър, смесени танцови техники, пантомима в един наситен с комични ситуации спектакъл. Зад забавната и наивна наглед история прозира вечното мъдро послание на сицилианеца Луиджи Пирандело: Трябва да се мисли преди да се прави каквото и да е…. В главните роли ще танцуват Александър Желев, Петя Вънева, Нанако Имаи, Томоки Ишиго и др. Участва балетът на Държавна опера-Стара Загора. Във втората част на вечерта предстои още една първа среща на софийската публика - с балета „Фантастичното дюкянче“ /„La boutique fantasque” по музика на Джоакино Росини/ Оторино Респиги. Хореографията е на италианската примабалерина, хореограф и педагог Алба Буонанди, а сценографията и костюмите – на световно признатия италиански художник Салваторе Русо. В спектакъла участват солистите Александър Желев, Ромина Славова, Фиорди Лоха, Анелия Димитрова, Томоки Ишиго, Петя Вънева, Харука Суга и др., цялата балетна трупа на Държавна опера- Стара Загора, кордебалет на Софийската опера и балет и деца от Балетна школа „Маша Илиева“. Художникът Салваторе Русо и примабалерината и хореограф Алба Буонанди работят не за първи път заедно – в биографиите на изтъкнатите артисти се четат над 10 съвместни авторски балетни продукции. Във „Фантастичното дюкянче“ двамата единодушно решават като следват оригиналното либрето на Мясин и Респиги, да обогатят историята и да я доразкажат. Либретото на Мясин се концентрира върху любовната история между две кукли, танцуващи Кан-кан в магазина за играчки. Салваторе Русо и Алба Буонанди подсилват ролята на Магьосника, който превръща куклите в живи хора – дава им сърца, помага на разделените кукли да се съберат отново и историята има своя щастлив финал.В техния спектакъл се появява Пулчинела, испанската кукла, появява се бавачката. Добавена е и още музика на Росини. И така балетът „Фантастичното дюкянче“ става все по-богат на персонажи и все по-динамичен и много забавен спектакъл. От едноактен балет /около 40 минути/, става в две действия с времетраене около час. Действието в оригиналното либрето се развива в Париж в средата на 19-ти век. Но авторите на новия спектакъл избират периода, когато се е състояло премиерното представяне на балета в Париж – 1919 година. Това е епохата на „нямото кино“. Костюмите носят отпечатъка на модата на тези години в облеклата на хората, които се появяват в магазинчето, за да си купят кукли. Сред куклите пък се разпознават типичните персонажи от „немите“ филми с емблематичната фигура на героя на Чарли Чаплин с бомбето и бастуна. Хореографът Алба Буонанди и този път е вярна на своите пристрастия към танцовия театър. Хореографията се опира на класиката, но тя вкарва много повече елементи на пантомимата, на комедия „дел арте“, на неокласиката и всички подсилващи въздействието изразни средства на движението, танца, театъра и киното. В спектакъла освен основните балетни герои-кукли, участват персонажи-мимове, много деца и това допълва цялостната хореографска картина.", "date": "2018.10.05", "title": "Държавна опера-Стара Загора гостува в София"}
{"url": "https://www.novinite.bg/articles/165533/Albanskata-bregova-ohrana-se-vklyuchva-kam-Frontex-sreshtu-migrantite", "text": "На 5 октомври 2018 г. Европейският съюз подписа споразумение с Албания относно сътрудничеството в областта на граничното управление между Албания и Европейската агенция за гранична и брегова охрана (Frontex).От името на ЕС споразумението беше подписано от Херберт Кикл, министър на вътрешните работи на Австрия и председател на Съвета, и от Димитрис Аврамопулос, комисар по въпросите на миграцията, вътрешните работи и гражданството, а от името на Албания — от министъра на вътрешните работи Фатмир Джафай.Това споразумение позволява на Европейската агенция за гранична и брегова охрана да координира оперативното сътрудничество между държавите — членки на ЕС и на Албания във връзка с управлението на външните граници на ЕС. Европейската гранична и брегова охрана ще може да осъществява действия по външните граници с участието на една или повече съседни държави членки и Албания. Дейностите, включени в споразумението, са насочени към справяне с незаконната миграция, по-специално с внезапни промени на миграционните потоци и с трансграничната престъпност, и може да включват предоставяне на по-голяма техническа и оперативна помощ по границите. За всяка операция трябва да бъде договорен план между Европейската агенция за гранична и брегова охрана и Албания.Днешното споразумение за статуса с Албания е първото споразумение, сключено с трета държава.  ", "date": "2018.10.05", "title": "Албанската брегова охрана се включва към Frontex срещу мигрантите"}
{"url": "https://www.novinite.bg/articles/165491/Startira-programa-Navan-na-Stolichna-obshtina-za-podkrepa-na-vremenni-hudojestveni-instalacii-v-gradska-sreda", "text": "През 2018 г. Столичната община чрез дирекция „Култура” обявява сесия на Програма „Навън” за подкрепа на временни художествени инсталации в градска среда – площадка „Мавзолей“ – за 2019 г.Проектните предложения се приемат в деловодството на дирекция „Култура” на пл. „Славейков” № 4, ет. 4, стая № 409.Заявления, изпратени по пощата, чрез e-mail и с куриер няма да бъдат приемани.Повече информация за правилата, изискванията и необходимите документи за кандидатстване по Програма „Навън” ще намерите на ", "date": "2018.10.05", "title": "Стартира програма „Навън” на Столична община за подкрепа на временни художествени инсталации в градска среда"}
{"url": "https://www.novinite.bg/articles/165486/V-Sofiya-se-sabraha-45-t-stari-drehi-za-mesec", "text": "Вече е известно, че по време на септемврийската кампания за събиране на ненужни дрехи, чанти и обувки бяха събрани 4.5 тона текстил. Събраните дрехи ще бъдат третирани о подходящ начин и всички, които са годни, ще се използват отново, информират от Зелени решения в социалната мрежа, пише Всичко останало, което не става за използване, ще бъде рециклирано. Част от годните дрехи ще се използват за създаване на уникална модна колекция, която ще се демонстрира на SOFIA Green Fashion Days и European Week for Waste Reduction – в края на месец ноември. Въпреки, че кампанията приключи, контейнерите за събиране на текстил ще останат и всеки може да изхвърля ненужните си дрехи, обувки и чанти в тях.", "date": "2018.10.05", "title": "В София се събраха 4,5 т. стари дрехи за месец"}
{"url": "https://www.novinite.bg/articles/165490/50-000-kv-m-vklyuchva-rekonstrukciyata-na-zonata-okolo-Grafa", "text": "50 000 кв. м е площа, която се ремонтира около скандалната улица „Граф Игнатиев“. Това е по проекта „Изграждане, възстановяване и обновяване на публични пространства в Централна градска част на град София”, обясни зам.-кметът по транспорт Евгени Крусев, пише Реконструкцията на „Граф Игнатиев“, ул. „Солунска“, „Иван Шишман“, „6-ти септември“, площад „Славейков“ и „Гарибалди“ и др. е по Оперативна програма „Региони в растеж“ 2014- 2020. Общо стойноста е 24,1 млн. лв.Политическите атаки не са и не могат да бъдат причина да подам оставка, заявява Крусев пред 24 часа. Три дни вече публично се обсъжда некачествения ремонт на „Граф Игнатиев“, което стана причина Иван Велков и Симеон Славчев от ПГ5 да поискат оставката на ресорния заместник кмет.Реконструкцията включва 11 подобекта и на нито един от тях не е завършен ремонта, за да се правят оценки дали е качествено или некачествено изпълнението, коментира Крусев. За оставката му вчера си замълчаха от групите „Патриоти за София“, БСП, РБ в СОС.Ако се ремонтира площ колкото 10 000 бани, може би е нормално да има забележки. Не че трябва да се примиряваме, но нека приключи ремонта и тогава да се коментира, написа в социалната мрежа общинският съветник Стефан Марков.С транформацията на „София – зона II“ се похвали главният архитект на София Здравко Здравков пред московския си колега арх. Кузнецов на дискусията „Разговори за града“, където се обсъждаше и „София – град за хората“. Присъстващите във Военния клуб общински съветници, архитекти, инженери и гости търпеливо изслушаха и одобрително аплодираха арх. Здравков в изказването му за това къде и как ще се преобрази София.Същото, което днес обяснява Евгени Крусев, го каза и главният архитект за София – зона II. Той дори разходи арх. Кузнецов по „Графа“. Но тогава никой и не се осмели да иска оставка. А всички дружно, седнали на първия ред, се възхищаваха на бъдещата трансформация на градските пространства.Всяко преобразяване на градските пространства ще предизвиква голяма обществена съпротива, предупреди арх. Кузнецов българския си колега.", "date": "2018.10.05", "title": "50 000 кв. м включва реконструкцията на зоната около „Графа“"}
{"url": "https://www.novinite.bg/articles/165495/Sadat-zasedava-po-deloto-Alabin", "text": "Рухнала на столичната улица сграда уби две млади жени през 2006 г.Съдът заседава по делото за сградата на улица „Алабин”. Заради срутена колона през 2006 г. се стигна до падането на сградата и смъртта на 26-годишната Деница Ченишева и 24-годишната Петрина Христова.Ход на делото беше даден 10 години след трагичния инцидент. От тогава досега съдът няколко пъти проведе заседания, на които разпитва свидетели.", "date": "2018.10.05", "title": "Съдът заседава по делото \"Алабин\""}
{"url": "https://www.novinite.bg/articles/165494/Grajdani-izlizat-na-protest-sreshtu-kmeta-na-Sofiya", "text": "Протест срещу кмета на София Йорданка Фандъкова ще се проведе в петък по обед пред Столичната община. Една от причините за недоволството е ремонтът в центъра на града. Реконструкцията на ул. \"Граф Игнатиев\", както и новият облик на градината пред църквата \"Свети Седмочисленици\" предизвикаха противоречиви реакции. Според Общината и архитекта на обекта било нужно търпение, за да се види крайният резултат.От местната администрация обясниха, че има още работа по реконструкцията на \"Граф Игнатиев\", а за некачествено изпълнение фирмата е заплашена от санкция за над 1 милион лева.  ", "date": "2018.10.05", "title": "Граждани излизат на протест срещу кмета на София"}
{"url": "https://www.novinite.bg/articles/165512/Donka-Simeonova-Nashata-cel-e-profesiyata-uchitel-da-poluchi-obshtestveno-priznanie-i-uvajenie", "text": "Декларация от името на ПГ на „БСП за България“ по случай Международния ден на учителя По инициатива на ЮНЕСКО, от 1994 г, на 5 октомври се отбелязва Международният ден на учителя. Идеята за празника се заражда през 1966 г., когато в Париж се провежда междуправителствена конференция, на която е подписан документът „Препоръки, засягащи статута на учителя“. Международният ден на учителя е още един повод за търсене на отговори по глобални въпроси, свързани с мисията на учителската професия.Още от далечни времена, учителят винаги е заемал важно място в обществото. Именно, защото без хора, които да образоват, едно общество не би могло да съществува. По време на Възраждането в България учителите са сред пионерите, поставили основите за възстановяването на националното ни самосъзнание. Едни от най-великите наши исторически личности са били и учители – Неофит Рилски, Петър Берон, Христо Ботев, Иван Вазов, Добри Чинтулов, Йордан Йовков, братя Миладинови. Всеки от нас помни своя първи учебен ден и своя първи учител. Всеки от нас има учител, който е оказал важна роля в живота му, защото освен знанията, той му е дал и цялата си любов, научил го е да мисли самостоятелно, да търси и намира отговори, да се съмнява, да анализира, да прави разлика между добро и зло. Основните фактори, които определят качеството на образованието са: добро заплащане; добро обучение; възможности за професионално и кариерно развитие; висока конкуренция за обучение и работни места; престиж на професията. Какво се случва в България? През последните десетилетия държавата и обществото рушат авторитета на учителя и принизяват професията му.Свидетели сме на дръзко, невъзпитано и агресивно поведение на част от учениците към техните учители. Защо, не е вродено, нали? Защото училището отразява това, което се случва в държавата – липса на ценности, бездушие, арогантност, корупция. Вече сме общество, в което образованието е престанало да бъде ценност и приоритет. Разходите, които прави държавата за образованието в България през 1900 г. са такива, че България заема 15 място в света, изпреварвайки всички балкански и редица други държави. Тази година, макар отново да е обявено за приоритет, за образование се отделят едва 3,6% от БВП, като средно за Европейския съюз, според Евростат, този процент е 5,3%. Въпреки че вече са направени първите стъпки за повишаване на възнагражденията на учителите, учителите в България все още са с едни от най-ниските доходи в Европа. Разбираемо е, при ниските заплати на учителите, съответно и техните пенсии са на най-ниското стъпало. Ако през 1896 г., малко след Освобождението, минималната учителска пенсия е 219 лв., то след повече от век през 2016 г. средната учителска пенсия е 270 лв. Днес тази учителска гр.София, ул.“Позитано” 20 тел/факс 8107234 e-mail: bsppress@bsp.bg пенсия е далеч под прага на физическото оцеляване и поредното доказателство- какво е общественото признание и авторитетът на българския учител в съвременна България. Педагогиката, като специалност, продължава да бъде с най-нисък приемен бал в университетите и това има своите последствия. Често квалификацията не е съобразена с желанието на учителите, а с определени икономически интереси на частни обучителни институции. Ограничени са възможностите за творчески подход на учителя и поради претовареното учебно съдържание, и заради идеологически осакатените учебни програми. През 2016 г. влезе в сила новият Закон за предучилищното и училищното образование и постави на изпитание учителите и ръководителите на образователни институции. Държавни образователни стандарти написани, коригирани, отменяни и дописвани, утвърдиха образователната система, в която за съжаление: не ученикът, не учителят, а документацията е най-важна. Система, която ограничи правата на учителя в класната стая и му забрани да отстранява ученици от час, позволи на учениците от първи, втори, трети и четвърти клас да преминават в следващия клас без дори да са постигнали необходимия образователен минимум и дори - без да са грамотни. Система, в която бройката на учениците е движеща сила, а понякога оцеляването на едно училище зависи от няколко ученика. Система, която превърна учителя в чиновник, който прекарва по-голяма част от времето си в писане на справки и представяне на понякога ненужна информация. Съвсем логично е тогава, че последните данни на Евростат за България показват, че тя е сред държавите от Европейския съюз, в които проблемът със застаряването на учителите и феминизацията на учителската професия е най-остър.Страната ни е на второ място в Европейския съюз и по застаряване на учителите – около 48% от учителите в България са на възраст над 50 г., а младите учители до 35 г. около 13%. Като резултат - често учителят е без самочувствие, все по-малко са тези, които искат да станат учители и да приемат професията като призвание. Но в България има повече от 90 000 учители! Това са хората, които ежедневно са оценявани и контролирани от най- критичната и взискателна аудитория-децата и учениците. Изискванията към учителя са огромни. Той трябва перфектно да познава материята, която преподава, да провокира интереса и да задържи вниманието, да има силно зрение, бързи реакции, да бъде добър психолог, оратор, артист, да притежава завидно самообладание, да има чувство за хумор, да знае как да действа в извънредни ситуации, за да опази живота и здравето на учениците, като истински учител да намира подход към всяко дете, да му помага да разкрие таланта си и най-добрите си качества. Затова със загриженост и мисъл за бъдещето, БСП предложи един надпартиен, отворен проект, който има за цел да представи конкретни решения по стратегически за страната ни въпроси и най-вече в сферата на образованието- „Визия за България“.Предлагаме образованието да е държавен приоритет и обект на изключителен контрол от държавата. Да създадем достъпно и съвременно училище, мотивирани и мислещи ученици и тук отново на ход е учителят– „учителят на бъдещето“. БСП предлага утвърждаване на учителската гр.София, ул.“Позитано” 20 тел/факс 8107234 e-mail: bsppress@bsp.bg професия като регулирана професия с висока обществена значимост, поставена под контрола и закрила на държавата. Предвиждаме не по-малко от 100 часа годишно за следдипломна квалификация на учителите, периодичен платен отпуск за квалификация, стимули за високата квалификация. Предлагаме оптимизирана информационна система за прекратяване на безкрайната бумащина в училище. Ще отстояваме заплащане на учителския труд над средната работна заплата и стимулиране на добрите резултати, творчеството и работата при трудни условия. Възпитанието и националните ценности да залегнат дълбоко в образователния процес. Целта: професията учител да получи обществено признание и уважение, а учителят да се чувства свободен да реализира идеите си, за да я има България! С любовта и търпението, с които той води за ръка бъдещето на България, българският учител продължава да бъде будителят на нашето време - най- борбеният, най-вдъхновеният, най-ревностният пазител на българските национални ценности и свобода!", "date": "2018.10.05", "title": "Донка Симеонова: Нашата цел е професията учител да получи обществено признание и уважение"}
{"url": "https://www.novinite.bg/articles/165513/Radev-Balgariya-ceni-visoko-prinosa-na-Tunis-za-stabilizirane-na-regiona-na-Severna-Afrika", "text": "България цени високо приноса на Тунизийската република за стабилизиране на региона на Северна Африка. Тунис е важен партньор на Европейския съюз в борбата с тероризма и миграцията, затова страната ни ще работи за задълбочаване на сътрудничеството в тази посока. Това заяви президентът Румен Радев на среща днес с министъра на външните работи на Тунизийската република Хемайес Джхинауи, която се състоя на „Дондуков“ 2. Българският държавен глава отбеляза, че през следващите години Европейския съюз трябва да засили подкрепата си за Северна Африка чрез ефективни програми в социалната сфера, образованието, здравеопазването. „Задълбочаването на сътрудничеството на страните от региона ни с ЕС е инвестиция в стабилността“, заяви от своя страна министър Джхинауи. Той посочи, че Тунис се стреми към още по-тясна интеграция с европейската икономика и разчита на подкрепата на традиционни приятели и партньори като България. И президентът Радев, и министър Джхинауи отбелязаха потенциала за задълбочаване на икономическото и инвестиционното сътрудничество между България и Тунис. През миналата година има увеличение на стокообмена между страните ни, който е достигнал близо 124 млн. долара, но има възможности за разширяване на търговските и икономически контакти. Принос в тази насока ще има свикването в близко бъдеще на Смесената комисия за икономическо сътрудничество, както и организирането на бизнес форум, отбелязаха президентът Радев  и министър Джхинауи. Българският държавен глава подчерта възможностите за засилване на обмена в областта на туризма, образованието, науката. Хемайес Джхинауи благодари за приноса на България и на българските специалисти за изграждането на високоуважавани в Тунис кадри в сферата на инженерните науки и медицината и призова за възстановяване на доброто сътрудничество от близкото минало в тези сфери.", "date": "2018.10.05", "title": "Радев: България цени високо приноса на Тунис за стабилизиране на региона на Северна Африка"}
{"url": "https://www.novinite.bg/articles/165501/Radev-sreshtu-Borisov-Protivopostavyaneto-pomaga-li-na-nyakoj", "text": "Противопоставянето между две от най-значимите фигури в България - президент и премиер, не помага на никого. Те ще спечелят само, ако намерят тона за съвместни действия България да бъде една успешна държава. В момента този враждебен тон между президента и премиера вреди на България и имиджа ѝ.  Така акад. Стефан Воденичаров коментира постоянния спор между \"Дондуков\" 1 и 2 в последните няколко месеца.Според него никой няма полза от този спор, защото точно в този момент са нужни решителни мерки за стабилизиране на държавата.\"Радев и Борисов трябва да си подадат ръка. Разслоението не е само между институциите. Разликата между бедни и богати стана доста по-голямо. Задачите, които са пред България, имат \"дълбочина\" от 25-30 години, не от няколко месеца\", обясни още Воденичаров. По думите му ако бъдат намерени допирните точки, то политиката ще мине на едно друго ниво.\"Ние се опитваме през тези 4 години, през които работим с нашето сдружение \"Инициатива единение\", да обърнем внимание за проблемите на обществото. Затова се обърнахме към индустриалците и според мен те ще накарат политиците да се заемат с проблемите. С революционни мерки никога не е постигната положителна промяна, еволюцията е бавно нещо\"..", "date": "2018.10.05", "title": "Радев срещу Борисов: Противопоставянето помага ли на някой?"}
{"url": "https://www.novinite.bg/articles/165521/BSP-iska-Jordanka-Fandakova-da-podade-ostavka-zaradi-nekachestvenite-remonti", "text": "БСП поискаха оставката на Йорданка фандъкова заради некачествените ремонти. Представители на ГЕРБ и левицата инспектираха заедно свършеното до момента на ул. „Граф Игнатиев” и площад „Джузепе Гарибалди”.„Г-жа Фандъкова ще изпие горчивата чаша на 10-годишното си управление. Не искаме да горят бушони, а поемане на реална отговорност”, каза Калоян Паргов по време на проверката. От левицата заявиха още, че няма да подкрепят исканата от останалите политически партии в Столичния общински съвет оставка на зам.-кмета Евгени Крусев.От ГЕРБ отговориха, че БСП вече са започнали предизборната си кампания и призоваха обществеността да изчака, за да види крайния резултат от ремонтите.", "date": "2018.10.05", "title": "БСП иска Йорданка Фандъкова да подаде оставка заради некачествените ремонти"}
{"url": "https://www.novinite.bg/articles/165526/Parlamentat-prie-na-vtoro-chetene-noviya-Zakon-za-fizicheskoto-vazpitanie-i-sporta", "text": "Народното събрание прие на второ четене текстовете на новия Закон за физическото възпитание и спорта. Новият закон променя изцяло философията на досега действащия ЗФВС. В него има множество нови моменти, които ще помогнат за развитието на спорта за всички и спорта за високи постижения в България. Един от основните акценти, който ще помогне за разрешаването на проблема с остарялата или липсваща спортна инфраструктура е начинът, по който в закона се регламентира стопанисването, използването и поддържането на спортни обекти. Според вече приетите текстове се допуска отдаване под наем на спортни обекти държавна или общинска собственост за срок до 30 години на обединен спортен клуб, спортна федерация или спортен клуб, независимо дали е търговско дружество или сдружение с нестопанска цел. Специфично задължение на наемателите е представянето и изпълнението на инвестиционна програма за ремонт и обновяване, която да води до увеличаване на стойността на обекта и трябва да бъде изпълнена в първите три години на сключването на договора. Законът предвижда учредяване на право на ползване и право на строеж на спортен обект възмездно до 30 години. В закона се регламентира статута на треньорските кадри - проблем, който вълнува много спортни специалисти в страната. Дава се определение на спортна услуга и се регламентира предоставянето й само при осигурени и гарантирани безопасни условия и от лица с нужната квалификация и вписани в регистър на Министерството на младежта и спорта. Съществени изменения, които ще позволят да се ограничи съществуването на клубове-фантоми са изискването спортните клубове да бъдат членове само на една спортна федерация, както и задължението да имат наети треньорски кадри, за да бъдат вписани в регистъра на спортните организации. Лицензията за спортни федерации става безсрочна, но при по-строг последващ контрол. Изрично е предвидена възможността за създаване на студентски спортни клубове, които могат да се подпомагат финансово от висшето училище и Министерството на образованието и науката. Създава се национална организация за университетски спорт, която е част от специалните организации в спорта. Урежда се възможността за създаване на професионални лиги, които могат да са помощни органи към спортните федерации, или самостоятелни юридически лица, на които е делегирано управлението на определени първенства от държавния спортен календар. Важен момент от закона е създаването на национална паралимпийска организация, която е част от т.нар. „специалните организации“ в областта на спорта. Такива са още Българския олимпийски комитет, националната организация за спортно- туристическа дейност, обединените спортни клубове и националната организация за университетски спорт. В закона е обособена самостоятелна глава, регулираща допинговия контрол и борбата срещу употребата на допинг в спорта, която е напълно съобразена със Световния антидопингов кодекс. Един от новите моменти по отношение на изплащането на пожизнени месечни премии е изплащането на месечна парична помощ на ненавършилите пълнолетие деца на починали олимпийски и паралимпийски медалисти. Такава помощ ще получават и децата на починали олимпийски и паралимпийски медалисти, които са студенти в редовна форма на обучение до 25 г. възраст. Законопроектът беше приет на първо четене от НС на 13 декември 2017 г. По него са постъпили над 130 предложения от всички парламентарно представени групи. След 4 месеца работа на работна група от парламентарната Комисия по въпросите на децата, младежта и спорта, са приети голяма част от предложенията на народните представители.", "date": "2018.10.05", "title": "Парламентът прие на второ четене новия Закон за физическото възпитание и спорта"}
{"url": "https://www.novinite.bg/articles/165531/DPS-Po-visoki-pensii-ot-1-april-a-ne-1-yuli", "text": "Преизчисляването на пенсиите догодина да бъде от 1 април, а не от 1 юли. Това предложение се обсъжда в ДПС, разкри председателят на социалната комисия Хасан Адемов.Той посочи, че вдигането на пенсиите от 1 април ще помогне на пенсионерите да покрият увеличаването на цените от тази година.Увеличаването на тавана на пенсиите е по-скоро страхлив и предпазлив ход от страна на управляващите, отколкото уместен, посочи Хасан Адемов. Таванът на пенсиите се отнася за 65 000 души, така че това е част от огромната тема за размера на пенсиите в България, допълни депутатът от ДПС. Но според него темата трябва да се коментира тогава, когато са ясни другите параметри и как ще се преизчислят пенсиите за следващата година.", "date": "2018.10.05", "title": "ДПС: По-високи пенсии от 1 април, а не 1 юли"}
{"url": "https://www.novinite.bg/articles/165515/Borisov-Balgarite-v-Ukrajna-sa-most-za-razbiratelstvo-mejdu-Sofiya-i-Kiev", "text": "„Украинските граждани с български произход винаги ще бъдат мост за разбирателство и сътрудничество между двете страни“. Това заяви министър-председателят Бойко Борисов по време на среща с президента на Украйна Петро Порошенко в Одеса.По-късно двамата ще участват в тържествата по повод 160-годишнината на Болградската гимназия „Г. С. Раковски“. Българският премиер подчерта, че съвместното отбелязване на юбилея е израз на споделеното разбиране и от двете страни за важността от съхраняване на езиковата и културната идентичност на българската общност в Украйна.„Длъжни сме да използваме това приятелство, за да живеем по-добре. Продължаването на тази политика е най-добрата гаранция, че сънародниците ни и занапред ще бъдат мост на сътрудничество на страната с България и ЕС, както и фактор за осъществяване на нейната европейска перспектива“, подчерта Борисов.Порошенко изрази благодарност за усилията на българското правителство по време на председателството на Съвета на ЕС в контекста на отношенията между Европейския съюз и Украйна, включително и за макрофинансовата помощ за страната му.Двамата политици оцениха високо традиционните приятелски отношения между София и Киев, които се основават на силни исторически, културни и езикови връзки. Посочено беше, че това е доказателство, че двете страни взаимно се възприемат като важни и приоритетни партньори.„Проевропейската ориентация на Украйна, както и споделените евроатлантически ценности, допълнително подсилват тези отношения и създават основа за тяхното по-нататъшно укрепване във всички области от взаимен интерес“, заяви още премиерът.По време на срещата беше обсъдено и разширяването на двустранното търговско-икономическо сътрудничество. Бойко Борисов и Петро Порошенко отчетоха и увеличаване на броя на украинските туристи, посетили България през последните години – 15% ръст през 2017 г.", "date": "2018.10.05", "title": "Борисов: Българите в Украйна са мост за разбирателство между София и Киев"}
{"url": "https://www.novinite.bg/articles/165496/Dogovoreno-Targovcite-shte-prodavat-hlyaba-bez-pechalba", "text": "Държавата се е разбрала с големите търговски вериги \"джентълменски\" да продават хляб без печалба.Става дума за двата най-разпространени вида от тестения продукт - \"Добруджа\" и бял, обяви земеделският министър Румен Порожанов, цитиран от \"Монитор\".Той отчете, че от юли хлябът е поскъпнал с около 10 стотинки. В магазините на различните търговски вериги цената не е фиксирана, защото зависи от договорките с доставчиците.Пазарът на хранителните продукти се развива напълно пазарно, смята Порожанов и даде за пример цените на захарта и олиото, които се търгуват със сериозно намаление.\"Цената на слънчогледа и царевицата намалява, защото имаме добра реколта заради дъждовете, но те пък повлияха отрицателно на пшеницата“, коментира още цените министърът.На хляба поскъпването се дължи основно на по-високата цена на пшеницата от новата реколта, което води и до поскъпване на брашното. Близо 13 стотинки е увеличението от юли, което е близо 10% при 20% увеличение на цената на пшеницата.", "date": "2018.10.05", "title": "Договорено: Търговците ще продават хляба без печалба"}
{"url": "https://www.novinite.bg/articles/165538/BEH-poluchi-novi-50-mln-evro-chrez-obligacionen-zaem", "text": "Днес „Български Енергиен Холдинг“ ЕАД (БЕХ) успешно записа увеличение на своята трета емисия еврооблигации, листвана на Ирландската фондова борса (Euronext Dublin) и на Българската фондова борса от 550 на 600 милиона евро при годишен лихвен процент в размер на 3.5% и падеж от 7 години.С настоящото увеличение на емисията облигации, БЕХ запазва същите конкурентни ценови условия и срочност, което ще позволи на компанията да разпредели своите лихвени разходи по-ефективно и за по-дълъг период от време. Ценните книжа ще бъдат регистрирани на Ирландската и Българската фондова борса. Постигнатото второ увеличение на емисията в продължаващи волатилни пазарни условия потвърждава доверието на инвеститорите в БЕХ, както и добрия достъп на компанията до капиталовите пазари.Приходите, получени от емисията, ще се използват за общи корпоративни цели.С втория допълнителен транш БЕХ постигна планирания размер на облигационната емисия и не се предвиждат повече увеличения. ", "date": "2018.10.05", "title": "БЕХ получи нови 50 млн, евро чрез облигационен заем"}
{"url": "https://www.novinite.bg/articles/165534/Starinni-nakiti-i-kanabis-nameriha-policai-v-kashta-vav-Varshec", "text": "Претърсването в жилище в кв. „Заножене” в града било предприето вчера от служители на РУ – Вършец. В дома, обитаван от 31-годишен местен жител, полицаи се натъкнали на множество предмети с културно-историческа стойност. Иззети са общо: 14 римски пръстена; 12 тракийски украшения; патиниран предмет, наподобяващ ключ; римска глинена лампа; метална римска гривна; елемент от статуетка; 40 монети „Късен Рим“. Назначени са експертизи за точното им датиране.Открити и конфискувани са също незаконно притежавани боен пистолет „Валтер Р 38“ и пълнител, ловна гладкоцевна пушка, 23 боеприпаса за ловно оръжие и два метал детектора. В жилището били намерени и пет растения канабис с височина от 1 м до 2,5 метра.По случая в РУ Вършец е образувано досъдебно производство по чл. 278, 354 а, ал. 3, т. 2 и 339, ал. 1 от Наказателния кодекс.", "date": "2018.10.05", "title": "Старинни накити и канабис намериха полицаи в къща във Вършец"}
{"url": "https://www.novinite.bg/articles/165487/Tijnejdjari-se-sastezavat-s-digitalni-proekti-v-yadrenata-nauka-v-stolicata", "text": "Талантливи ученици ще се състезават в поредното издание на хакатон в новата Софийска лаборатория за иновации. Пет отбора от тийнейджъри, от софийски училища ще разработват дигитални проекти в ядрената наука и техника, съобщиха от Столична община, пише Образователно-технологичното състезание „Информационните технологии в ядрената наука и техника” започва днес от 9 часа в залата на новата лаборатория за иновации на ул. Сердика №1, ет.3. Хакатонът се организира от Българското ядрено дружество, Асоциацията за развитие на София към Столична община в партньорство с Института за ядрени изследвания и ядрена енергетика на БАН, бизнес организации и др.Лекции и информация за тенденциите в ядрената наука и възможностите които предлага индустрията за професионално развитие са първата част на хакатона.Във втората учениците ще демонстрират уменията си в решаването на актуални задачи за внедряването на Индустрия 4.0 в ядрените технологии. След това те трябва да презентират за 10 минути информационни продукти и услуги, като ще представят своето виждане за мястото в ядрените приложения на Кибер-физичните системи, Интелигентните системи за управление.На технологичното състезание присъстват  евродепутатът Владимир Уручев, проф. Димитър Тонев, директор на Института за ядрени изследвания и ядрена енергетика на БАН и д-р Младен Митев, председател на БЯД.", "date": "2018.10.05", "title": "Тийнейджъри се състезават с дигитални проекти в ядрената наука в столицата"}
{"url": "https://www.novinite.bg/articles/165524/Biser-Petkov-Sredstvata-za-pomoshti-za-otoplenie-se-uvelichavat-s-40-miliona", "text": "Социалният министър Бисер Петков прогнозира, че увеличаването на максималния осигурителен доход ще осигури допълнителни приходи в бюджета на държавата. Той оцени като положително увеличаването на тавана на пенсиите:\"Аз мисля, че това решение е добро, има позитиви от гледна точка на това, че значително повишава тавана на пенсиите като крачка и позволява на една голяма част от пенсионерите, чиито пенсии сега са ограничени, да получават изчисленият им размер\", коментираБисер Петков коментира пред журналисти в парламента и отказа на майките на деца с увреждания да присъстват на работната среща в социалното министерство, която е насрочена за 13 часа.\"Аз очаквам присъствието на омбудсмана на Републиката на тази среща. До голяма степен омбудсманът подкрепя, изразява исканията на майките, така че, макар и недиректни и неприсъстващи, те ще бъдат представени\", поясни Петков.С 40 милиона лева ще се увеличат средствата за целеви помощи за отопление, това обяви социалният министър Бисер Петков по време на парламентарния контрол в отговор на питане относно социалната политика за компенсиране повишаване цените на хляба и стоките от първа необходимост. Министър Петков уточни:\"Което представлява 50 процента от планирания им размер в бюджета за тази година, който е 80 милиона. Ще се компенсира увеличението на цените на енергоносителите и на останалите стоки по веригата, включително и стоките от първа необходимост\". От 2019 година предстои увеличение на пенсиите с 5,7 на сто от първи юли, поясни социалният министър.", "date": "2018.10.05", "title": "Бисер Петков: Средствата за помощи за отопление се увеличават с 40 милиона"}
{"url": "https://www.novinite.bg/articles/165504/Sofiya-se-vklyuchva-v-Mejdunarodnata-kampaniya-Nosht-na-prilepite", "text": "София се включва в Международната кампания \"Нощ на прилепите\". В Националната библиотека \"Свети свети Кирил и Методий\" от 17.00 часа ще бъде организирана работилница за къщички за малките бозайници, предаде БНР.Идеята на инициативата \"Нощ на прилепите\" е да се запознаят повече хора с уникалния начин на живот и значимостта на тези интересни бозайници, обяснява Ния Тошкова от Националния природонаучен музей.\"Основната ни идея е да популяризираме и да променим имиджа на прилепите в обществото. Те са едни от най-интересните бозайници на планетата земя, единствените летящи бозайници реално\".\"Опазването на прилепите и други животни не е самоцелно. Без прилепите животът на хората би бил, може да се каже, невъзможен или невероятно труден заради буквалното нашествие от насекоми, което би се случило, ако те не съществуват\", каза Елена Стоева от фондация \"Зелени Балкани\".Международната кампания \"Нощ на прилепите\" се организира в България за 22-ра поредна година с поредица от събития в 11 града. Днес, освен София, прояви в защита на единствените летящи бозайници има в Поморие и Русе. Закриването на кампанията ще бъде на 14 октомври в Зоологическата градина в София. Повече информация - в сайта на фондация \"Зелени Балкани\". ", "date": "2018.10.05", "title": "София се включва в Международната кампания \"Нощ на прилепите\""}
{"url": "https://www.novinite.bg/articles/165532/Ministar-Karanikolov-Ima-seriozen-interes-kam-Industrialnata-zona-v-Stara-Zagora", "text": "Сериозен интерес от индийска компания от хранително-вкусовата промишленост, както и от две немски компании има към Индустриалната зона в Стара Загора. Това съобщиха на съвместна пресконференця министърът на икономиката Емил Караниколов и кметът на града Живко Тодоров, заедно със Съвета на директорите на Индустриална зона \"Загоре\". На брифинга стана ясно още, че са осигурени 3,5 млн. лева от държавата за развитието на Индустриална зона \"Загоре\". Създадено е смесено дружество между общината и държавата, като община Стара Загора участва с предоставянето на терен. Министър Караниколов подчерта, че е спазен поетият ангажимент за реализирането на Индустриална зона в града и съвместно с местната власт се работи да бъде изградена една от най- модерните и успешни зони в страната. По думите му засиленият интерес към България като инвестиционна дестинация се потвърждава от това, че все повече компании влагат в дълготрайни материални активи, а това означава че компаниите стъпили на българския пазар искат да продължават да се развиват в страната. Относно липсата на работна ръка за бизнеса икономическият министър посочи, че се работи съвместно с Министерство на образованието за преквалифициране на кадри. Кметът на Стара Загора Живко Тодоров благодари на министър Караниколов за осигуряване на средствата за развитието на Зоната в града и му връчи благодарствено писмо и плакет.", "date": "2018.10.05", "title": "Министър Караниколов: Има сериозен интерес към Индустриалната  зона в Стара Загора"}
