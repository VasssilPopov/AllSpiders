{"url": "https://www.novinite.bg/articles/170918/Dneven-horoskop-za-ponedelnik", "text": "Днес трябва да преосмислите някои части от живота си. Ще осъзнаете, че единственото нещо, от което се нуждаете, е подкрепата от страна на близките, а вие я имате.Не се впрягайте особено днес. Особено когато става въпрос за работа. Приемайте всичко леко както задълженията, така и проблемите в отношенията с околните. Не е нещо необичайно.Днес сте философски настроени, но трябва да намерите някой, който да е готов да ви изслуша. Дори да не достигнете целта си, пътуването ще е интересно.Вижте повече на:  ", "date": "2019.02.11", "title": "Дневен хороскоп за понеделник"}
{"url": "https://www.novinite.bg/articles/170941/Feldsheri-ot-cyalata-strana-zaplashvat-s-protesti", "text": "Фелдшери от цялата страна заплашват с протести, ако до 1-ви март здравното министерство и други институции не уважат искането им за създаване на съсловна организация, която да е в официален диалог с държавата. Това декларират в отворено писмо до здравния министър Кирил Ананиев от Сдружението на фелдшерите и лекарските асистенти в България. От организацията изтъкват, че многократно са сезирали отговорните институции за \"принудителното членство на фелдшерите\" в създадената със закон Българска асоциация на професионалистите по здравни грижи, чието ръководство не отчита интересите на този тип медицински специалисти. ", "date": "2019.02.11", "title": "Фелдшери от цялата страна заплашват с протести"}
{"url": "https://www.novinite.bg/articles/170944/Novozelandec-se-predlaga-pod-naem-za-Sveti-Valentin", "text": "Новозеландец е сигурен, че ще си осигури нежна компания за Деня на влюбените, като за случая се предлага под наем за минимум около 15 долара, съобщава в. \"Мирър\". Питър Уайлдинг е ерген, а на 12-годишна възраст получил кръвоизлив в мозъка. Той едва оживял и заради здравния си проблем не могъл да се залюби на млади години. Сега Уайлдинг смятал да компенсира пропуснатото, като предлага романтичните си услуги срещу скромен наем. Той оферира във Фейсбук комбинация от седем различни \"пакета\" със свое участие, от които дамите да си изберат най-удачния. Освен това цените можело да се договарят. За един сутрешен час в ролята на \"добър приятел\" Питър взима 15 долара наем за себе си. Цената се удвоява за 2 сутрешни часа с добавен шоколад за подарък и разходка, хванати за ръце. Услугите на Уайлдинг стават по-обхватни с повишаването на \"наема\" - посещение на спа и плуване, торта и питие, ходене на ресторант и снимка за спомен. Питър може да бъде нает и за вечеря с родителите. Цената скача, ако трябва да си играе с братята и сестрите на наемателката си. Срещу съответна сума новозеландецът може да се преструва във Фейсбук, че ви е гадже, в продължение на цели две седмици. За по-интимни изживявания, тарифата му е 150 долара за 15-часово преживяване. Питър ще вземе наемателката от дома й, ще я заведе на вечеря, а след това и в романтичен къмпинг, където тя може да получи някои прегръдки и целувки.", "date": "2019.02.11", "title": "Новозеландец се предлага под наем за Свети Валентин"}
{"url": "https://www.novinite.bg/articles/170945/Svlachishte-blokira-patya-za-Rilskiya-manastir", "text": "Свлачище блокира пътя към Рилския манастир, съобщи struma.bg. Трафикът е затруднен и се осъществява в едната лента.От КАТ предупреждават шофьорите да се движат с повишено внимание.", "date": "2019.02.11", "title": "Свлачище блокира пътя за Рилския манастир"}
{"url": "https://www.novinite.bg/articles/170926/Maj-zagina-pri-katastrofa-na-patya-Lukovit-Yablanica", "text": "\r\n30-годишен мъж е загинал при катастрофа на пътя Луковит – Ябланица край село Петревене. Инцидентът е станал около 8.00 часа.\r\n\r\n\r\n\r\n\r\n", "date": "2019.02.11", "title": "Мъж загина при катастрофа на пътя Луковит – Ябланица"}
{"url": "https://www.novinite.bg/articles/170937/Tovaren-avtomobil-se-obarna-na-AM-Hemus", "text": "Товарен автомобил се е обърнал на автомагистрала „Хемус“ между п.в. „Летище“ и п.в. „Слънчево“ в посока София, няма пострадали. Това съобщиха от ОДМВР - Варна. Инцидентът е станал около 12.30 часа. Товарен автомобил се е обърнал на пътното платно, където има разпилян товар - фуражни смески. При инцидента няма пострадали хора. Към момента се налага пренасочване на движението на автомобили и в двете посоки по стария път I-2.", "date": "2019.02.11", "title": "Товарен автомобил се обърна на АМ „Хемус“"}
{"url": "https://www.novinite.bg/articles/170946/Specakciya-v-Plovdiv-zadarjaha-21-dushi", "text": "Специализирана полицейска операция за противодействие на престъпленията, свързани с разпространение и употреба на наркотични вещества, е проведена на територията на областната дирекция на МВР в Пловдив, съобщава \"24 часа\".В хода й са задържани 21 извършители, общо са конфискувани значителни количества амфетамин и марихуана, ново психотропно вещество, хероин, таблетки екстази и клоназепам. Над 200 грама амфетамин, електронна везна, мобилен телефон и парична сума били иззети при съвместни процесуални и следствени действия от служители на отдел \"Криминална полиция\" и сектор \"Специализирани полицейски сили\" от микробуса и жилището на 46-годишен от Браниполе.В пловдивския квартал \"Столипиново\", в апартамента на 40-годишен криминално проявен и осъждан мъж и 63-годишния му баща, колегите им от Шесто РУ намерили около 26 грама суха зелена листна маса със съдържание на ново психотропно вещество, 40 таблетки Клоназепам и електронна везна със следи от марихуана.Множество разфасовки марихуана с тегло над 36 грама, 28 таблетки екстази, пакетче метамфетамин и две електронни везни открили карловски полицаи в дома на 33-годишен жител на село Московец. С прокурорски постановления спрямо четиримата извършители са взети 72-часови мерки за неотклонение. В рамките на спецакцията, при обиск и претърсване в апартамента на 27-годишен жител на областния град, служители на Първо РУ открили 22 таблетки екстази и близо 7 грама марихуана.Цигари със съдържание на суха зелена листна маса и дози амфетамин иззели от четирима младежи на възраст между 19 и 24 години. С различни количества марихуана, амфетамин, клоназепам и хероин на територията на Четвърто и Шесто РУ в областния град били засечени осем души на възраст между 21 и 38 години, а в Карлово и Хисаря - момчета на 19 и 24 години. Междувременно 27-годишен мъж и 18-годишно момиче, занимавали се с разпространение на дрога, били задържани с над 3 грама марихуана и 2,5 грама амфетамин от криминалисти в ж.к. \"Тракия\" в областния град. По случаите са образувани полицейски производства под наблюдението на окръжната и районната прокуратура.", "date": "2019.02.11", "title": "Спецакция в Пловдив - задържаха 21 души"}
{"url": "https://www.novinite.bg/articles/170936/BDJ-Veche-sledim-dvijenieto-na-vlakovete-v-realno-vreme", "text": "\r\n„БДЖ-Пътнически превози” ЕООД въвежда подобрения в информационното обслужване на своите клиенти за движението на влаковете в страната. Разработена е нова функция в официалната страница на БДЖ, чрез може да се получи информация в реално време за движението на влаковете в страната.\r\n\r\n\r\n\r\n\r\n\r\n\r\n\r\n", "date": "2019.02.11", "title": "БДЖ: Вече следим движението на влаковете в реално време"}
{"url": "https://www.novinite.bg/articles/170949/Maj-ostava-v-aresta-po-obvinenie-v-ubijstvo-izvarsheno-v-Staro-Oryahovo", "text": "Варненският окръжен съд определи постоянна мярка „задържане под стража“ на 23-годишния Тодор Т., обвинен в убийството на 70-годишен мъж от Старо Оряхово. Престъплението е извършено с особена жестокост и по особено мъчителен за жертвата начин. Според Наказателния кодекс, престъплението, в което лицето е обвинено е тежко умишлено и се наказва с „лишаване от свобода“ от 15 до 20г., доживотен затвор или доживотен затвор без право за замяна. Защитата на Тодор Т. поиска по-лека мярка за неотклонение, като посочи, че той е с чисто съдебно минало и има постоянен адрес, на който може да бъде намерен. Припомняме хронологията според обвинението. Убийството е извършено на 08 февруари в Старо Оряхово. В ранните часове на другия ден е подаден сигнал за възрастен мъж намерен мъртъв в двора на дома си. Пристигналите екипи на полицията и Спешна помощ констатиран след иот насилие по тялото на жертвата. Тепърва ще се изясняват причините за извършеното тежко престъпление. Представителите на прокуратурата посочиха, че Тодор Т. е съдействал на органите на реда и е направил самопризнания. Като разгледа събраните до момента материали от досъдебното производство, Варненският окръжен съд прие, че съществува обосновано подозрение, Тодор Т. да е съпричастен към деянието, в което е обвинен. Предвид тежестта на престъплението и предвиденото наказание за него, както и високата степен на обществена опасност, съдебният състав счете за реална опасността лицето да извърши друго деяние и му определи мярка за неотклонение „задържане под стража“.", "date": "2019.02.11", "title": "Мъж остава в ареста по обвинение в убийство, извършено в Старо  Оряхово"}
{"url": "https://www.novinite.bg/articles/170950/Chistiha-petna-ot-mazut-na-plaja-v-Shabla", "text": "Експерти от РИОСВ-Варна провериха сигнал за замърсяване с нефтени петна на плажната ивица в района на местност Тузлата и фар Шабла. Проверката беше направена още в деня на постъпването на сигнала – в неделя, 10.02.2019 г., съобщиха от екоинспекцията. Установи  се,  че  на  площ  от  около  100  кв.  м  по  плажната  ивица  има  петна  от нефтени продукти. Уведомена е община Шабла и е дадено предписание за почистване.  При извършена повторна проверка в понеделник се констатира, че общината почиства плажната ивица. ", "date": "2019.02.11", "title": "Чистиха петна от мазут на плажа в Шабла"}
{"url": "https://www.novinite.bg/articles/170917/Vrachiha-nagradite-Grami", "text": "61-ва церемония на наградите \"Грами\" в Лос Анджелис. Песента \"This is America\" на Чайлдиш Гамбино спечели наградата \"Грами\" за песен на годината.Британската певица Дуа Липа получи \"Грами\" за най-добър нов изпълнител. А Карди Би създаде история, ставайки първата жена, спечелила \"Грами\" за най-добър рап албум. Лейди Гага и Брадли Купър взеха награда за най-добър поп дует за песента от филма \"Роди се звезда\". За певицата това бе третият приз за вечерта. Сред останалите отличени в раздела поп музика са още Ариана Гранде и кънтри-певецът Уили Нелсън. Крис Корнел, покойният лидер на \"Саундгардън\", получи посмъртно награда \"Грами\" в раздела рок музика.Ето и основните наградени с \"Грами\":Албум на годината – “Golden Hour” - Кейси МъсгрейвЗапис на годината – „This is America” - Чайлдиш ГамбиноПесен на годината - „This is America” – Чайлдиш ГамбиноНай-добро музикално видео - „This is America” – Чайлдиш ГамбиноНай-добър музикален филм – „Куинси“Най-добър нов изпълнител – Дуа ЛипаНай-добър традиционен поп вокален албум My Way – Уили НелсънНай-добър поп вокален албум - Sweetener – Ариана ГрандеНай-добър поп соло изпълнител “Joanne (Where Do You Think You’re Goin’?)” – Лейди ГагаНай-добър рап албум – “Invasion of Privacy” – Cardy BНай-добра рап вокална колаборация - „This is America” - Чайлдиш ГамбиноНай-добър R&B албум – „H.E.R“ – H.E.RНай-добра рап песен – „God’s Plan“ – ДрейкНай-добър рап изпълнител – „King's Dead“ - Kendrick Lamar, Jay Rock, Future & James Blake и „Bubblin“ - Anderson PaakНай-добра рок песен – „Masseduction“ – Сейнт ВинсентНай-добър рок албум – „From the Fires“ – Грета ван ФлийтНай-добър рок изпълнител – „When Bad Does Good“ – Крис КорнелНай-добър алтернатив албум - „Colors“ -- БекНай-добър албум с Уърлд мюзик - „Freedom“ -- Soweto Gospel ChoirНай-добър електронен денс албум - „Woman Worldwide“ – ДжъстисНай-добро метъл изпълнение – „Electric Messiah“ – High on FireНай-добър кънтри албум – „Golden Hour“ – Кейси МъсгрейвНай-добър дует или група – „Shallow“ – Лейди Гага и Брадли Купър", "date": "2019.02.11", "title": "Връчиха наградите \"Грами\""}
{"url": "https://www.novinite.bg/articles/170927/GDBOP-razbi-15-sajta-za-targoviya-s-falshivi-stoki", "text": "ГДБОП проведе мащабна специализирана операция във Варна срещу незаконната търговска дейност в Интернет. Акцията се е провела на 7 февруари и при нея са били иззети огромни количества стоки от защитени търговски марки. Били претърсени общо 5 адреса в града. Антимафиотите пресекли престъпната дейност на общо 15 интернет сайта, насочени към клиенти от България, Гърция и Румъния. Един от сайтовете имал регистрирани над 43 000 потребители и 15 810 948 посещения и реализирал повече от 25 000 продажби на парфюми. В двата склада на извършителите били открити над 9500 мъжки и дамски парфюми на 30 водещи световни търговски марки, над 300 чифта маратонки, чанти, над 600 броя слънчеви очила, аксесоари. На адресите на двамата задържани, които са от Ямбол, били намерени големи суми пари, както и самите компютърни конфигурации, от които били качвани обявите за продажба в сайтовете. Единият мъж бил задържан в офиса на куриерска фирма, докато се опитвал да изпрати поредните 117 пратки към клиентите си. У него били открити и част от телефоните за поръчка на няколко от 15-те сайта, както и печати на двете търговски дружества, използвани за престъпната дейност.", "date": "2019.02.11", "title": "ГДБОП разби 15 сайта за търговия с фалшиви стоки"}
{"url": "https://www.novinite.bg/articles/170935/Nyakolko-bransha-iskat-otlagane-na-naredba-za-kasovite-aparati", "text": "Нова наредба за промени в софтуера на касовите апарати хвърля в смут няколко бранша. Промените влизат от 31 март. По време на дискусия в Българската стопанска камара собственици на ресторанти, търговци на петрол и газ, разработчици на софтуер и туроператури обявиха, че не са готови и на практика от 1 април са принудени да работят в нарушение. Те настояват наредбата да бъде отложена, докато не се проведе широк дебат и разяснителна кампания, съобщава БГНЕС.Най-големите притеснения на бизнеса са, че с промените фирмите ще са задължени да осигурят пълен достъп до всякаква информация. Според собствениците на десетки фирми са убедени, че може да изтече конфиденциална информация до конкурентите, рецепти, ноу хау, доставчици.Българската стопанска камара е направила по повод възникналия проблем допитване до над 712 фирми. Голяма част от тях заявяват, че ще са им необходими межди 12 и 18 месеца. Почти всички фирми са заявили, че не са готови да отговорят на изискването с променен касов апарат от 31 март.71% от запитаните се притесняват, че ще изтече фирмената им информация.Светослав Бенчев от Българската петролна и газова асоциация е категоричен, че половината от бензиностанциите в страната няма да са готови. Проблемът още повече се задълбочава, тъй като ще им се наложи веднъж да инвестират до 31 март и още веднъж през юни, когато влязат промените в Закона за горивата и изискването за допълнителните промени в касовите бележки.Ясен Танев от Българската асоциация за развитие на бизнес софтуер също заяви, че колегите му не са готови да разработят необходимия код за касовите апарати заради кратките срокове.В страната има 380 000 фискални устройства. Същевременно от Българския институт по метрология заявиха, че към момента едва 38 устройства отговарят на изискванията. ", "date": "2019.02.11", "title": "Няколко бранша искат отлагане на наредба за касовите апарати"}
{"url": "https://www.novinite.bg/articles/170940/18-godishen-prati-v-bolnicata-chetirima", "text": "Получил шофьорска книжка само преди месец 18-годишен жител на град Твърдица предизвика тежка катастрофа по трасето на автомагистрала Тракия , при която пострадаха 4 души, двама от които са с опасност за живота. Катастрофата е станала около 18,40 часа на 9 февруари, лек автомобил „Фолксваген Голф“, каран от младия водач се е врязал отзад във „ВАЗ 2107“, зад чийто волан е бил 45 – годишен бургазлия.\r\nПри удара жигулито се е преобърнало по таван,тежко ранени са водачът и 18-годишна пътничка. Пострадали са жена на 43 години и 10-годишно момче. Двамата водачи са тествани за употреба на алкохол с техническо средство, като резултатите са отрицателни. В сектор „Пътна полиция“ при ОДМВР – Стара Загора е образувано досъдебно производство по чл. 343 от НК.\r\n", "date": "2019.02.11", "title": "18-годишен прати в болницата четирима"}
{"url": "https://www.novinite.bg/articles/170921/Jestoko-ubijstvo-potrese-varnensko-selo", "text": "70-годишен мъж е убит в село Старо Оряхово, има задържан. Това съобщиха от ОДМВР - Варна. В резултат на незабавно предприетите оперативно-издирвателни действия служители на полицията са задържали 23-годишен мъж във връзка с извършеното тежко престъпление.В ранните часове на 9 февруари 2019 г. в полицията е постъпил сигнал, че в село Старо Оряхово е намерен в двора на дома си в безпомощно състояние 70-годишен мъж. На адреса веднага са изпратени екипи полицията и на Спешна помощ.Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна, като са констатирани следи от насилие. Установено е, че извършител на деянието е мъж на 23-години - съсед на жертвата. Работата по събирането на доказателства по случая продължава под ръководството на Окръжна прокуратура – Варна.", "date": "2019.02.11", "title": "Жестоко убийство потресе варненско село"}
{"url": "https://www.novinite.bg/articles/170928/Ideya-za-denya-na-vlyubenite-Desertat-s-chereshkata-na-tortata-na-Kalin-Serapionov", "text": "На 14 февруари (четвъртък) от 11:00 – 18:00 ч., проектът „Десертът (с черешката на тортата)” на Калин Серапионов ще гостува в СГХГ. Десертът (с черешката на тортата)” - въплъщава идеята за празненство, ритуал, психологически портрет, но заедно с това и идеята за общество и художествен живот. Това е третият и последен етап от дългогодишен проект, включващ поредица от видео произведения на Калин Серапионов, започнал преди повече от двайсет години. Създаването на финалната и най-тържествена част ще протече в рамките на един ден, в централното пространство на Софийска градска художествена галерия, където публиката ще има възможност да наблюдава на живо действието и снимачния процес. Преди да бъде монтирано във формата на видео, произведението ще протече като пърформанс с участието на избрани от автора художници и куратори, някои от най-разпознаваемите лица на професионалната общност в София.И трите произведения на Калин Серапионов образуват групови портрети на колеги и приятели, като участниците варират в зависимост от контекста. И в трите задължителен елемент е храната, като метафора на преплитащите се лични и професионални връзки. Ключово е отношението на художника към поканените – от една страна той символично кани на масата, но заедно с това поднася и някои изпитания. Едноканалното видео „Топлата супа и моята домашна общност”, възниква през 1998 г. по повод изложбата Bulgariaavantgarde в Мюнхен. С работата си Калин Серапионов възпроизвежда уютна атмосфера за групата български художници, които по онова време все още рядко се появяват на международна сцена. Супата е много гореща и за автора е важно камерата да хване как всеки се справя с нея – някои духат, други изчакват да изстине, трети я обичат точно такава.„Основното ястие” идва като мащабна видеоинсталация през 2006 г. по повод изложбата „Нито бял куб, нито черна кутия. История в сегашно време”, ретроспектива на ИСИ – София, в СГХГ. На мониторите са членовете на Института за съвременно изкуство, а менюто не е леко, състои се само от внушителни джолани. Първото впечатление е за много по-високо качество на заснемане и монтаж. Но освен професионалното израстване на художника, работата метафорично демонстрира какво се е случило след 1998-ма, намесват се кариерата и репутацията, както и трудността да бъдат отстоявани. За разлика от сниманите в студио по-ранни работи последната част от трилогията ще се проведе публично, в много по-голям мащаб, продължителност и поканени участници. „Десертът (с черешката на тортата)” отразява по-скоро романтичната представа за нашето художествено съвремие – защото включва твърде много радост, цветове, форми и вкусове, и колеги от различни поколения, кръгове и интереси.Информация можете да намерите и на фейсбук страницата: https://www.facebook.com/events/409729616431600/ „Десертът (с черешката на тортата)” Софийска градска художествена галерия 14 февруари, четвъртък от 11 до 18 ч.", "date": "2019.02.11", "title": "Идея за деня на влюбените: „Десертът (с черешката на тортата)” на Калин Серапионов"}
{"url": "https://www.novinite.bg/articles/170920/Vlizat-v-sila-promeni-v-Pravilnika-za-dejnost-na-EP", "text": "От днес са в сила промени в Правилника за дейност на Европейския парламент, съгласно които евродепутатите докладчици и председателите на комисии ще бъдат задължени да публикуват онлайн всички записани срещи с представители на интереси, които попадат в обхвата на Регистъра за прозрачност. Другите евродепутати са насърчавани да публикуват онлайн всякакви срещи с представители на интереси, в които участват, предаде БТА.  Уебсайтът на парламента ще трябва да бъде адаптиран технически, за да позволява на депутатите да публикуват информация относно това как използват надбавката за общи разходи. Освен това, те трябва да се въздържат от \"неуместно поведение\", от \"обиден език\", от психологически и сексуален тормоз. Депутатите ще се ангажират да спазват този кодекс на поведение с декларация. ", "date": "2019.02.11", "title": "Влизат в сила промени в Правилника за дейност на ЕП"}
{"url": "https://www.novinite.bg/articles/170943/Spipaha-kontrabandni-zlato-i-valuta-na-MP-Kalotina", "text": "Над 2 кг златки изделия и 55 000 евро задържаха митнически служители от отдел \"Борба с наркотрафика Югозападна\" на ГД МРР в  Агенция Митници при проверка на лек автомобил, преминаващ през МП Калотина. На 06.02.2019 г на митническия пункт пристига лек автомобил, пътуващ от Западна Европа през Сърбия и България към Турция. В него пътуват мъж и жена - австрийски граждани, които твърдят, че не пренасят нищо, подлежащо не деклариране. При проверка на автомобила, скрити между хранителни продукти, митническите служители откриват златни изделия - гривни, колиета, накитни пендари,  с общо тегло 2,114 килограма, на стойност 159 582 лв. В опаковка от шоколад  от известна марка са намерени и 55 000 евро.  Образувано е бързо производство по описа на отдел \"МРР Югозападна\", под наблюдението на Районна прокуратура Сливница.Сключено е споразумение, одобрено от съда на 08.02.2019 г., с което на подсъдимия Г.К. е наложено наказание „глоба“ в размер 53 430,54 лева, представляваща 1/5 от общата стойност на предмета на престъплението. Останалата сума и изделията от злато са върнати на чуждия гражданин. ", "date": "2019.02.11", "title": "Спипаха контрабандни злато и валута на МП Калотина"}
{"url": "https://www.novinite.bg/articles/170924/Pravata-na-balgarite-vav-Velikobritaniya-shte-badat-garantirani-i-pri-tvard-Brekzit", "text": "Правата на българските граждани във Великобритания ще бъдат гарантирани и при твърд Брекзит. Това увери пред БНР Васил Асенов, ръководител на службата по трудови и социални въпроси в посолството на България в Лондон. Той напомни, че сънародниците ни, които към 29 март тази година живеят на територията на кралството, трябва да кандидатстват за статут на уседналост чрез специално разработено приложение. От 21 януари процедурата, която е електронна и без такси, е активна за българите с биометричен паспорт. Българите, които нямат биометричен паспорт или са само с лични карти, ще могат да кандидатстват след отваряне на схемата за всички граждани на ЕС до 30 март тази година, допълни Асенов в интервю за предаването \"Преди всички\".\"При липса на сделка британското правителство публикува своята \"Бяла книга\" по отношение на бъдещата емиграционна система на страната. Това ново емиграционно законодателство се очаква да влезе в сила от началото на 2021 година и за момента имаме индикации, че до края на 2020 година съответно гражданите ще продължат да имат възможност да пътуват със своите лични карти или съответно задгранични паспорти. След 2021 г. очакванията са, че за краткосрочните пътувания, тези, които са свързани с цел туризъм, няма да е необходимо да се вадят туристически визи\".За да разяснява правата на българските граждани след оттеглянето на Великобритания от ЕС, Службата по трудови и социални въпроси към българската мисия в Лондон организира информационни дни този месец. Предстои разкриване на генерално консулство и в Единбург, Шотландия.", "date": "2019.02.11", "title": "Правата на българите във Великобритания ще бъдат гарантирани и при твърд Брекзит"}
{"url": "https://www.novinite.bg/articles/170938/85-000-firmi-tryabva-da-podadat-deklaracii-za-dejstvitelni-sobstvenici", "text": "Според очаквания и изчисления на Агенцията по вписванията, около 85 хиляди фирми и юридически лица с нестопанска цел следва да подадат декларации за действителните си собственици в срока, регламентиран от законодателя – 01.02.2019 – 31.05.2019, съобщиха от Агенцията по вписванията.Подаването на тези декларации стана необходимо, по силата на Закона за мерките срещу изпиране на пари, който беше приет в изпълнение на изискване за синхронизация с Европейска директива 2015/849 на Европейския парламент.До момента в Агенцията по вписванията са подадени 64 декларации за действителни собственици. По 4 от тях са дадени указания, а по 40 е постановен отказ, поради липса на задължение, по смисъла на закона. От подалите лица, само 14 са били реално задължени и съответно толкова са и вписванията.Съгласно закона, фирмите, които не следва да подават такива декларации са: еднолични търговци; еднолични акционерни дружества и еднолични дружества с ограничена отговорност със собственици на капитала физически лица; дружества с ограничена отговорност със съдружници физически лица, които притежават до 25% от капитала; събирателни дружества със съдружници физически лица. Гореизброените търговци трябва да подават тази декларация, само в случай, че действителните собственици са различни от вече вписаните такива.Тъй като срокът за пререгистрация на юридическите лица с нестопанска цел е до 31.12.2020 г., те могат да подават декларация за действителни собственици в 4 месечен срок след пререгистрацията.Заявяването на информацията за действителни собственици има декларативен характер и като част от базата данни на търговския регистър е публична и всеки има право на свободен и безплатен достъп, съгласно чл. 11 от ЗТРРЮЛНЦ.Агенция по вписванията припомня, че няма правомощия да дава задължителни указания по прилагане на законите.", "date": "2019.02.11", "title": "85 000 фирми трябва да подадат декларации за действителни собственици"}
{"url": "https://www.novinite.bg/articles/170910/Sedmicata-zapochva-sas-slance", "text": "Днес ще преобладава слънчево време, но преди обяд на места в низините и котловините видимостта ще е намалена. След обяд от запад облачността ще се увеличава и вплътнява, но през деня ще се задържи без валежи. Ще духа слаб до умерен вятър от юг-югозапад. Максималните температури ще са предимно между 10° и 15°. През нощта срещу вторник, вятърът ще се ориентира от северозапад, ще се усили и на много места от запад на изток ще превали дъжд, в планините - сняг. В планините преди обяд ще преобладава слънчево време, но след обяд облачността ще се увеличава и ще е значителна. До вечерта ще се задържи без валеж. Ще духа умерен до силен югозападен вятър и с него дневните температури още малко ще се повишат; максималната на височина 1200 метра ще е около 7°, на 2000 метра – около 1°.Над Черноморието ще преобладава слънчево време. По-късно през деня от запад облачността ще се увеличава и вплътнява, но ще се задържи без валежи. Ще духа слаб до умерен юг-югозападен вятър. Максималните температури ще са от 8° до 13°. Температурата на морската вода е около 7°. Вълнението на морето ще е около 2 бала.", "date": "2019.02.11", "title": "Седмицата започва със слънце"}
{"url": "https://www.novinite.bg/articles/170930/Burni-vetrove-vav-vtornik-v-pochti-cyalata-strana", "text": "Рязка промяна във времето ни очаква в следващото денонощие. След ясното и топло време днес, вторник ще е ветровито и ще застудява. Ще духа умерен, временно силен вятър от запад-северозапад. Все още на отделни места ще има и слаби превалявания, предимно от дъжд, в планините - от сняг.Времето над България в следващите дни ще се определя от бърз студен фронт, който ще премине над страната от запад на изток с падане на температурите и слаби валежи от дъжд, и сняг.Зимата ще напомни за себе си през новата седмица, идва студВ 21 области в страната е обявен жълт код заради очаквани бурни ветрове.Предупреждението в сила за областите Видин, Монтана, Враца, Плевен, Ловеч, Габрово, Велико Търново, Русе, Силистра, Разград, Шумен, Търговище, Сливен, Стара Загора, Пловдив, Пазарджик, Благоевград, Кюстендил, Перник, София област и София-град. В тези райони ще духа силен запад-северозападен вятър със скорост 15-19 м/сек, възможни пулсации до 21-24 м/сек.В нощта срещу сряда вятърът ще отслабне и ще се обърне от север и от североизток, през деня в източната половина от страната ще бъде умерен. Застудяването обаче ще продължи. Ще има и превалявания от сняг, с по-голяма вероятност в планинските райони и в Северна България.В четвъртък и петък също ще се задържи студено. В Източна България ще остане и ветровито, със значителна облачност, но вероятността за валежи е малка. Над Западна България облачността ще се разкъсва и временно ще намалява, повече през първия ден.През почивните дни вятърът отново ще се смени със северозападен, ще бъде слаб до умерен. В повече райони ще има разкъсвания и намаления на облачността. Дневните температури ще се повишават.", "date": "2019.02.11", "title": "Бурни ветрове във вторник в почти цялата страна"}
{"url": "https://www.novinite.bg/articles/170933/Nasekomite-po-sveta-namalyavat-zastrashitelno", "text": "Насекомите в света са поели по пътя на изчезването и тази тенденция заплашва с „катастрофален колапс природните екосистеми“, сочи първото по рода си глобално научно изследване, съобщи в. „Гардиън“.Над 40% от видовете насекоми изчезват, а една трета са застрашени, разкрива анализ, публикуван в сп. Biological Conservation. Нивото на изчезване е осем пъти по-бързо от това на бозайници, птици и влечуги. Годишно насекомите намаляват с около 2,5%, което означава, че може да изчезнат до един век.Планетата е в началото на шесто мaсово измиране в историята си, като най-големи загуби са регистрирани при по-големите животни, които са по-лесни за изучаване.По-рано за криза с насекомите бе съобщено в Германия и в Пуерто Рико, но новите данни показват, че ситуацията се влошава на глобално равнище.", "date": "2019.02.11", "title": "Насекомите по света намаляват застрашително"}
{"url": "https://www.novinite.bg/articles/170925/EK-reshi-Do-nyakolko-dni-shte-izpolzvame-imeto-Republika-Severna-Makedoniya", "text": "Европейската комисия се готви да използва новото име \"Република Северна Македония\" до няколко дни, пише БГНЕС.След като Атина и Скопие ратифицираха споразумението, Европейската комисия очаква да приключат всички предвидени процедури между Скопие и Атина, за да влезе в сила използването на новото име в европейските институции. Македония вече трябва да уведоми Организацията на обединените нации и всички международни и регионални организации, че споразумението от Преспа е влязло в сила и да ги призове да използват термина \"Северна Македония\". Според дипломатически източници ЕК очаква информация от Скопие до сряда, заедно с докладването пред ООН.Някои неща обаче не са напълно изяснени, информират от ЕК, т.е. не е ясно дали промяната на името ще се случи незабавно или дали ще бъде очаквано решение на колегията на комисарите или на Съвета по външните работи на ЕС, насрочен за 18 февруари, където в заключенията може официално да се приеме използването на новото име от външните министри на ЕС.Както Съветът, така и Комисията работят за установяване на процедурите, информират от тези институции.Очаква се днес Атина да изпрати вербална нота до Скопие, с която да информира, че Гърция е ратифицирала и Договора от Преспа, и протокола за членството в НАТО, съобщи вчера външният министър на Гърция Йоргос Катругалос в интервю за АНА-МПА.Порталът SDK.mk публикува тази сутрин и снимка, която показва, че буквите \"Република Македония\" са премахнати от сградата на правителството, след като надписите трябва да бъдат заменени с новото конституционно име на Македония.", "date": "2019.02.11", "title": "ЕК реши: До няколко дни ще използваме името \"Република Северна Македония\""}
{"url": "https://www.novinite.bg/articles/170913/Pojarat-v-ceh-za-meso-vav-Vojvodinovo-e-lokaliziran", "text": "Пожарът в цех за месо в пловдивското село Войводиново е локализиран, но продължава да тлее. Това съобщи в ефира на „Здравей, България” директорът на пловдивската противопожарна служба комисар Георги Мангараков. Към момента четири пожарни екипа дежурят на мястото.„Те доизгасяват някои локални огнища, които все още тлеят, но няма възможност да се разпрострат на голяма площ. Това са горивни материали, които са затрупани от падналите термопанели, вследствие на тяхното прегаряне. Няма никаква опасност за населението”, увери комисар Мангараков.По думите му все още не може да се каже дали става въпрос за умишлен палеж. „Не можем  да кажем със сигурност дали има умисъл и дали пожарът е свързан с протестите, които се случиха напоследък в село Войводиново. Не изключваме никаква възможност”, каза той.Собственикът на цеха е обяснил, че пожарът е възникнал в самия цех зад админстративната сграда и е видян от пазача, който е бил на смяна. Голям пожар пламна в цех за месо в пловдивското село Войводиново. Общо 12 пожарни екипа се бориха с огнената стихия, която се простираше на площ от близо 10 декара. При инцидента няма жертви и пострадали, потвърдиха от МВР. В предприятието работят около 300 души. Към момента на избухването на пожара служителите на смяна били приключили работа.  Пламъците, тръгнали от помещение за преработка и пакетаж на месо. Спасени са всички животни. Властите уверяват, че няма обгазяване в района.", "date": "2019.02.11", "title": "Пожарът в цех за месо във Войводиново е локализиран"}
{"url": "https://www.novinite.bg/articles/170919/Sofijska-voda-vremenno-shte-prekasne-vodosnabdyavaneto-v-nyakoi-chasti-na-stolicata", "text": "На 12 февруари 2019 г. (вторник), във връзка с подмяна на спирателен кран на ул. „Никола Славков“ Център, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Орфано“, ул. „Порто Лагос“, ул. „Адриана Будевска“, ул. „Никола Славков“ №37 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Адриана Будевска “ №4. На 12 февруари 2019 г. (вторник), във връзка с монтаж на спирателен кран и реконструкция на уличен водопровод нна ул. „Севастократор Калоян“ кв. „Бояна“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Севастократор Калоян“ от ул. „Байкал“ до пл. „Сборище“, ул. „Орешарска“ от ул. „Севастократор Калоян“ до ул. „Даскал Стоян Попандреев“, ул. „Байкал“ от ул. „Севастократор Калоян“ до ул. „Герганица“, ул. „Белите брези“ от ул. „Севастократор Калоян“ до ул. „Даскал Стоян Попандреев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Севастократор Калоян“ ъгъла с ул. „Орешарска“. На 12 февруари 2019 г. (вторник), във връзка с диагностика на уличен водопровод на ул. „Суходолски път“ кв. „Филиповци“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Суходолски път“ по ул. „Люлин“ от ул. „Детелина“ до ул. „Георги Стоянов“ и ул. „Погледец“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плиска“ ъгъла с ул. „Христо Матов“. На 12 февруари 2019 г. (вторник), във връзка с извършване на строително- монтажни работи на ул. „Околовръстен път“ кв. „Манастирски ливади“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Околовръстен път“ от №43 до №47 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“ от №43", "date": "2019.02.11", "title": "\"Софийска вода\" временно ще прекъсне водоснабдяването в някои части на столицата"}
{"url": "https://www.novinite.bg/articles/170914/Promenyat-dvijenieto-v-tunel-Topli-dol-na-AM-Hemus-v-posoka-Varna", "text": "От 9.30 ч до 12 ч., движението в тунел \"Топли дол\" на АМ \"Хемус\" в посока Варна ще се осъществява в активната лента. Ще бъде ограничено движението по изпреварващата лента, поради ремонт на пожароизвестителната система на тунела.От 13 ч. до 15.30 ч. движението в тръбата за Варна ще се осъществява в изпреварващата лента. Ремонтните дейности на пожароизвестителната система ще се извършват в аварийната и активната лента. Шофьорите е необходимо да се движат с повишено внимание, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – , както и по всяко време от денонощието на тел. 0700 130 20 в АПИ.", "date": "2019.02.11", "title": "Променят движението в тунел \"Топли дол\" на АМ \"Хемус\" в посока Варна"}
{"url": "https://www.novinite.bg/articles/170915/Otbelyazvame-Evropejskiya-den-na-telefon-112", "text": "На 11 февруари отбелязваме Европейския ден на телефон 112. Той работи у нас от 11 години и досега е приел милиони обаждания.Осигуряването на достъп на хора със слухово или говорно увреждане до спешния телефон чрез приложение за смарт устройства и интернет портал е най-новата услуга, внедрена в системата.Ще бъде представен процесът по приемане и предаване на постъпил сигнал от човек със слухово или говорно увреждане.", "date": "2019.02.11", "title": "Отбелязваме Европейския ден на телефон 112"}
{"url": "https://www.novinite.bg/articles/170912/Obsajdat-novite-iziskvaniya-kam-kasovite-aparati", "text": "Новите изисквания към касовите апарати ще бъдат обсъждани днес. Вече всеки фискален бон се предава в реално време към сървърите на НАП и съдържа ддани в специален QR код. До края на март всички търговци, регистирани по ДДС, трябва да сменят касовите си апарати и да ги свържат директно с НАП.Данъчните пък започват да следят онлайн търговията и разплащанията с криптовалути. Новите изисквания  внесоха смут в редиците на бизнеса, защото сроковете за модернизация са твърде кратки. Целта на днешната дискусия е да се потърси разумен изход от създалото се напрежение сред бизнеса.  ", "date": "2019.02.11", "title": "Обсъждат новите изисквания към касовите апарати"}
{"url": "https://www.novinite.bg/articles/170951/Ministar-Goranov-dade-svidetelski-pokazaniya-po-deloto-sreshtu-Petar-Moskov", "text": "\r\nИма граждански иск от страна на Министерство на здравеопазването с твърдение за настъпила щета. Оттам нататък само съдът може да прецени дали това е така или не. Така министърът на финансите Владислав Горанов отговори на въпроса дали има настъпила вреда за държавата след случая на размяната на ваксини с Турция през 2015 година, за който има повдигнатото обвинение на бившия здравен министър от Петър Москов. Заедно с други членове на тогавашния кабинет днес Горанов даде свидетелски показания по делото в Специализирания наказателен съд.\r\n\r\n\r\n\r\n\r\n\r\n\r\n\r\n\r\n", "date": "2019.02.11", "title": "Министър Горанов даде свидетелски показания по делото срещу Петър Москов"}
{"url": "https://www.novinite.bg/articles/170948/API-ne-e-vazlagala-izpalnenieto-na-nikakvi-dejnosti-po-traseto-na-magistrala-Struma", "text": "Агенция „Пътна инфраструктура“ не е възлагала изпълнението на никакви дейности по трасето на лот 3.2 от АМ „Струма“ - между Крупник и Кресна, свързани с извършването на сондажи, прокарването на временни пътища или на каквото и да било друго. АПИ е категорично против свързването й с дейности, които не са възлагани и изпълнявани от нея. Още повече, че чрез тях се правят внушения, че стартираните през миналата година две тръжни процедури за двата участъка на лот 3.2 за избор на изпълнители са опорочени. Към момента няма избрани изпълнители и сключени договори, въз основа на които да бъдат извършвани строителни дейности по бъдещото трасе на магистрала „Струма“ през Кресненското дефиле.", "date": "2019.02.11", "title": "АПИ не е възлагала изпълнението на никакви дейности по трасето на магистрала „Струма“"}
{"url": "https://www.novinite.bg/articles/170953/Stolichniyat-obshtinski-savet-shte-glasuva-novi-pravila-za-priem-v-parvi-klas", "text": "Комисията по образование в Столичния общински съвет прие нови правила за прием в първи клас. Предстои те да бъдат гласувани от съвета.Правилата са много важни за родителите, които имат две и повече деца. Заместник-кметът по образованието Тодор Чобанов обясни какво точно се променя:„Правилата за първи клас аса същите като миналата година. Има само една съществена промяна и тя е промяна, която е въведена във водещия регламент, а това е Наредбата на МОН за организацията на учебния процес и става дума за предимството, което ще получат братята и сестрите при приема. В най-добрия интерес на детето е то да отиде при по-голямото братче или сестриче, така че това нещо ще се случва с промяната, която е напът да бъде гласувана в СОС. Това е промяна, която класира най-отпред на опашката дете, което има по-голям брат или сестра в същото училище до 12 години., а след 12 години наличието на такова по-голямо дете ще носи много сериозен бонус брой точки, които ще позволяват също, не със 100-процентова сигурност, но с голяма степен на вероятност по-малкото дете да отиде в училището на по-голямото.“Нови правила има и за яслите и детските градини в столицата. Те трябва да бъдат гласувани от Столичния общински съвет. Мария Минчева – директор на дирекция “Образование“ в Столична община обясни:„Промяната е свързана с преминаването на критериите „брат и сестра“, „деца близнаци“ и „породени деца“ от социалните критерии към общите критерии, която ще даде по-голям брой такива деца да бъдат приети  детските градини.  Едновременно с това сме променили и квотата, която беше 40 за деца по социални критерии и 60 за деца по общи критерии. Сега тази квота е в съотношение 30:70, за да не ограничаваме възможността на родители с едно дете също да бъдат приети в детска градина.“ ", "date": "2019.02.11", "title": "Столичният общински съвет ще гласува нови правила за прием в първи клас"}
{"url": "https://www.novinite.bg/articles/170911/Bojko-Borisov-e-prizovan-na-razpit-po-deloto-sreshtu-Petar-Moskov", "text": "Бойко Борисов е призован на разпит по делото срещу бившия здравен министър Петър Москов. Освен премиера, в съдебната зала са привикани почти всички министри от 2016 година. Москов е обвинен за това че през 2015 г. като министър на здравеопазването е приел дарение от Турция под формата на ваксини \"Пентаксим\" и  \"Еувакс Б\". Ваксините обаче не са разрешени за употреба у нас. Според прокуратурата в резултат на действията на Москов  настъпили щети в размер на над 325 милиона лева. ", "date": "2019.02.11", "title": "Бойко Борисов е призован на разпит по делото срещу Петър Москов"}
{"url": "https://www.novinite.bg/articles/170947/Provereni-sa-trasetata-za-kupata-v-Bansko", "text": "Днес в Банско бе проведен задължителният снежен контрол на трасетата, по които ще се кара на Световната купа по ски алпийски дисциплини (22-24 февруари), съобщава БГНЕС. Валентин Стефанов даде положителна оценка за подготовката на пистите. Той уведоми и Маркус Валднер, рейс -директор при мъжките стартове за Световната купа. Това означава, че стартовете в Банско са потвърдени и ще се проведат по програма: 22-ри - алпийска комбинация, 23-ри - супергигантски слалом и 24-ти гигантски слалом.Над 200 човека работят по трасетата под ръководството на шефа на състезанието Виктор Гичев. По пистите под Тодорка ще карат над 160 състезатели от целия свят. Заделянето на пистата за скоростните дисциплини и гигантския слалом върви по план. До 18 февруари всичко по пистите трябва да е готово. От началото на идната седмица ще започнат и първите тренировки на част от отборите, които ще участват на Световната купа в Банско.Заявки за по-ранни тренировки има от САЩ, Норвегия, Русия, Словения и Швеция. Почти е построена и трибуната във финалната зона. Тя ще е за около 3000 човека. Все още могат да се намерят билети за състезанията.България ще бъде представена в Банско от Алберт Попов, Камен Златков и Йоан Тодоров. Тримата пътуват утре сутринта за участие на световното в Оре, след което се връщат да участват в Световната купа.", "date": "2019.02.11", "title": "Проверени са трасетата за купата в Банско"}
{"url": "https://www.novinite.bg/articles/170916/Podozritelen-bagaj-blokira-za-2-chasa-Okolovrastnoto-na-Sofiya", "text": "Движението от Националния исторически музей до отбивката за кв. \"Драгалевци\" на Околовръстното шосе в София беше затворенo тази сутрин. За кратко време се образува опашка от автомобили, съобщи Нова телевизия. В 5.20 сутринта е подаден сигнал до полицията за подозрителен багаж. След като полицаите отцепили района и отворили саковете, намерили дрехи и буркани с лютеница. Към 7 часа движението вече е възстановено. Полицията и пожарната са спазили всички процедури при сигнал за неидентифициран батаж. Първоначално се смяташе, че движението е затворено заради теч на гориво, но това не се потвърди.", "date": "2019.02.11", "title": "Подозрителен багаж блокира за 2 часа Околовръстното на София"}
{"url": "https://www.novinite.bg/articles/170922/Cacarov-Zamesen-v-sluchaya-Skripal-agent-na-GRU-e-bil-3-pati-v-Balgariya", "text": "Замесен в случая „Скрипал” агент на ГРУ е пребивавал на българска територия три пъти България. Това заяви главният прокурор Сотир Цацаров след среща с премиера Бойко Борисов, съобщава БГНЕС.Борисов се срещна тази сутрин с британския посланик Ема Хопкинс и с вътрешния министър Младен Маринов, както и с главния прокурор във връзка с информацията, че един от замесените в случая \"Скрипал\" е бил в България по времето, когато е бил отровен бизнесменът Емилиян Гебрев.\"Обсъдихме информация за предполагаема намеса в България и за потенциално отравяне на Гебрев. Работим вече няколко месеца, работим заедно по въпроси от този характер. Европейските служби и власти приемат много сериозно всякакви обвинения и предположения за намеса на руски служби в Европа, Великобритания има своя богат опит в разследването. Продължава оперативното разследване. Не можем да дадем повече детайли, но работим заедно, в близко партньорство, за да установим фактите по този случай. Всички въпроси, свързани с националната сигурност, са от първостепенна важност и ще работим по този случай, дори и след Brexit, дори и след излизане на Великобритания от ЕС\", каза Ема Хопкинс след срещата.Трима служители на руските служби са обявени за замесени по случая „Скрипал”. Двама от тях се подозират като преки извършители, единият Сергей Федотов се подозира като помагач. Установено е, че за период от 10 години първите двама не са влизали на българска територия. Третият обаче е пребивавал на българска територия. Федотов е влизал три пъти в България, със самолет на 5 февруари, излизайки от аерогара София със самолет на 22 февруари. Втори път – със самолет в Бургас на 24 април 2015, като е напуснал България на 28 април 2015 в 20,21 ч. отново със самолет. Трето влизане на Федотов у нас е на 23 май 2015 със самолет през аерогара София като на 29 май той заедно с лек автомобил в посока Сърбия е напуснал страната с друг гражданин, обясни Цацаров. Главният прокурор представи още факти по случая с Емилиян Гебрев.На 28 април 2015 г. Гебрев след вечеря с партньори от Полша в София в ресторант в хотел „Кемпински-Зографски”, се почувствал зле и бил откаран за лечение във ВМА. На 29 и 30 април 2015 г. в такова състояние изпада неговият директор на производство в ЕМКО, който е откаран в \"Токуда\", бил е лекуван след това в „Пирогов”. На 1 май 2015 СГП образува досъдебно производство за опит за убийство. Три дни по-късно на 4 май 2015 синът на Емилиян Гебрев е приет във ВМА с подобни симптоми. Извършени са химически проби от превозни средства, също са взети проби и в дома на Гебрев, в офиса на ЕМКО и т.н. Разпитани са множество свидетели. Иззета е цялата документация от лечебните заведения, поясни Цацаров.Заключенията от експертизите са показали, че в кафе от кафе- машина пред дома на Гебрев и както и в органична материя, повърната храна от неговия син, има следи от хлорпирифос, инсектицид, силно токсичен и който се ползва за борба с вредителите по земеделските култури. \"Оттук насетне е започнала проверка по всички версии. Хлорпирифос се е съдържал в руколата в салатата, която са консумирали в хотела, но в ниско количество. Разследването е установило категорично, че ползваният препарат е в минимални количества и не може да причини това тежко състояние, в което е бил Гебрев\", каза главният прокурор.Остра интоксикация е заключението за здравословното състояние от експертизата.През април 2016 г. производството е спряно, защото няма разкрит извършител, отбеляза той.През 2018 г., Цацаров е поучил писмо от Гебрев, в което той заявява, че през март същата година е извършено похищение срещу Скрипал и неговата дъщеря, и Гебрев има основание да смята, „че отровата в нашия случай българският, е от семейството на Новичок”. Гебрев е поискал в молбата си до Цацаров възобновяване на процесуалните действия по неговия случай. Тази молба е постъпила на 11 октомври 2018 г.„На 12 октомври аз изисках от СДВР спряното досъдебно производство. На 15 октомври разследването бе възобновено”, подчерта Цацаров. ", "date": "2019.02.11", "title": "Цацаров: Замесен в случая \"Скрипал\" агент на ГРУ е бил 3 пъти в България"}
{"url": "https://www.novinite.bg/articles/170952/Goranov-Srokat-za-smyana-na-kasovite-aparati-i-softuera-moje-da-bade-udaljen", "text": "Министърът на финансите Владислав Горанов не изключи да бъде удължен срокът, в който фирмите, регистрирани по ДДС, трябва да сменят касовите апарати и софтуера с цел печалбите да бъдат отчитани в реално време. Според Наредбата на приходната агенция това трябва да се случи до края на март, но днес от Българската стопанска камара поискаха отсрочка. Нито фирмите, обаче, нито софтуерните компании могат да се справят в указания срок, заяви Станислав Попдончев от Българската стопанска камара: \"Наистина е необходимо време на бизнеса, за да се справи и със софтуерите, и с фискалните устройства, а което е и най-важно с организацията на самата работа\".По този повод министър Горанов заяви: \"Ако се установи, че действително няма да успеят да се справят, можем да проявим гъвкавост, но все още в диалог работим с бизнеса, за да установим достатъчен ли е срокът.  Дотолкова, доколкото не сме чули упреци към самата наредба, само по отношение на сроковете, ще ги дебатираме. Ако се окаже, че обективно не могат да се справят, ще проявим гъвкавост, разбира се, в това отношение, защото не можем да рискуваме търговския оборот\".Финансовият министър Владислав Горанов беше категоричен, че предмет на обсъждане е единствено и само срокът за влизане в сила на новите правила.", "date": "2019.02.11", "title": "Горанов: Срокът за смяна на касовите апарати и софтуера може да бъде удължен"}
{"url": "https://www.novinite.bg/articles/170929/Donchev-Tryabva-da-sme-gotovi-za-zlovredno-vmeshatelstvo-v-izborite", "text": "Нормално е не само да очакваме, но да сме готови за всякакви тип опити за зловредно вмешателство в изборния процес, заяви вицепремиерът Томислав Дончев, съобщава БГНЕС.„Няма изборен процес, за който да не може да бъде направен опит да бъде „ударен“\", подчерта Дончев, коментирайки възможността страната ни бъде обект на хибридна атака от страна на Русия по време на предстоящите европейски и местни избори. „Имало е предишни атаки на избори, правени в България. Примерно през 2015 година имаше изключително мощна атака, опит да бъде спрян изборният процес“, обясни Дончев.На въпрос разполага ли с информация за това дали венецуелската петролна компания се е опитвала да прехвърли пари в България чрез брокерска къща, той коментира: „Не съм получавал подобна информация, но когато имам възможност да се върна в МС ще проуча този сигнал с всички инструменти, с които разполага държавата“.Със същия аргумент Томислав Дончев не коментира и появилата се информация за присъствие „Новичок“ в страната ни през 2015 г. и направения опит да бъде отровен български гражданин. „Като говоря с колегите ще мога да дам адекватен отговор каква би била позицията на правителството. В момента би било коментар в крачка, а аз не обичам такива коментари“, категоричен бе Дончев.Вицепремиерът се яви в Специализирания наказателен съд, където даде свидетелски показания по делото срещу бившия министър на здравеопазването в предходния кабинет Петър Москов, повдигнато му заради приетите като дарение от Турция през 2015 г. ваксини. По време на съдебното заседание стана ясно, че това решение е взето на неприсъствено заседание на Министерски съвет. „На година се вземат стотици решения на Министерски съвет. Аз, въпреки отличната си памет, не мога да помня всяко едно от тях. Но въпросната точка, отпреди три години, си я спомням. Аз имам навика да се интересувам и да търся допълнителни факти и извън папките“, обясни пред журналисти Дончев. „Имаше кризисна ситуация и колегите от Министерство на здравеопазването търсеха разрешаване на кризисната ситуация“, допълни още той.Дончев бе категоричен, че щом е подписал решението, значи тогава не е намерил нищо смущаващо в него. Той обясни още, че обичайно неприсъствените решение на кабинета се вземат в условия на спешност, както и че не може да каже защо по това време в страната ни е не е имало такива ваксини.", "date": "2019.02.11", "title": "Дончев: Трябва да сме готови за зловредно вмешателство в изборите"}
{"url": "https://www.novinite.bg/articles/170931/Korneliya-Ninova-Zakonat-i-svobodata-stoyat-nad-partijniya-interes", "text": "„В момента сме свитетели на груба цензура от страна на ГЕРБ. През последните години има много случаи на засягане на журналисти, които си позволяват да критикуват властта и да споделят различно мнение. Въпросът за ограничаване на свободата на медиите и човешките свободи е принципен, а не партиен.”Това заяви лидерът на БСП Корнелия Нинова на среща с представители от Асоциацията на европейските журналисти - България в централата на партията на \" Позитано\"20.   На срещата присъства и говорителят на ПГ на \"БСП за България\" Елена Йончева. Нинова припомни, че срещу нея е организиран политически процес заради филмите й и разследванията срещу корупцията на най-високи нива. \"Ние ще я защитим и в Брюксел, пак по същата причина- да не се ограничава правото на хората да си казват мнението и да вадят данни за корупция, да не се използва  прокуратурата за натиск\", категорична бе Корнелия Нинова. С представителите от Асоциацията на европейските журналисти-България беше обсъден и въпросът за честността на изборите. От Асоциацията и БСП се обединиха, че смяната на ЦИК трябва да се случи, защото така е регламентирано в закона. Нинова призова за обща и надпартиина позиция по този въпрос. \"Ето, ние даваме пример , че законът стои над партийния ни интерес. Въпреки,че имаме и сега квота в ЦИК, държим да се спазват законите на страната и незабавно да се пристъпи към нов избор”, каза още лидерът на БСП. \"Поемам гаранция, че ПГ на \"БСП за България\" ще подкрепи ветото на президента върху текстове от Закона за защита на личните данни. Някои текстове от този закон налагат цензура на свободата на словото. Ако бъде преодоляно ветото, ние ще сезираме Конституционния съд. Има основания да смятаме, че се засягат основополагащи и конституционни права на свобода на изразяване и достъп до информация\", категорична бе Нинова. Според нея ГЕРБ често се позовават на европейски регламенти и правила, но е станало практика да вкарват в законодателството и неприемливи текстове, които нямат нищо общо с европейската практика. Корнелия Нинова добави, че по този начин ГЕРБ крият истинските си намерения за авторитарна власт зад европейските норми.", "date": "2019.02.11", "title": "Корнелия Нинова: Законът и свободата стоят над партийния интерес."}
{"url": "https://www.novinite.bg/articles/170932/Cvetanov-Investiciite-v-obrazovanieto-sa-investicii-v-badeshteto", "text": "Инвестициите в образованието са инвестиции в бъдещето. Тази секторна политика има най-голямо отношение към бъдещия просперитет на България. По тема „образование“ е важно да има консенсус между всички политически партии и институции. Това заяви председателят на ПГ на ГЕРБ и зам.-председател на партията Цветан Цветанов по време на откриването на гражданския диалог „Европа в нашия дом“.Откриващото събитие се проведе днес във Велико Търново. В рамките на гражданския диалог \"Европа в нашия дом\" ще бъдат дискутирани националните и местните политики в сферата на образованието. На вниманието на обществеността ще бъде представено развитието на различните населени места в съответния регион и как европейската солидарност е допринесла за това. Цветан Цветанов изтъкна, че една от основните цели на платформата „Европа в нашия дом“ е да покаже какви ангажименти са изпълнени от правителството по време на двете години от началото на управленския мандат, акцент на който е именно образованието. „Министерството на образованието разработи механизма за обхващане и задържане в образователната система на деца и ученици. Въз основа на него над 30 000 деца бяха върнати отново в класните стаи и ще получат възможността да имат равен старт в живота със своите връстници. Важно е тук да се отбележи и отличната координация между всички институции, без която този механизъм трудно щеше да има такъв успех“, обясни председателят на ПГ на ГЕРБ. По думите му ключово за развитието на образованието в България е осигуряването на достойни възнаграждения на учителите. „Ние сме поели ангажимент до края на управленския мандат през 2021 г. учителските заплати да бъдат увеличени двойно. Предвидените инвестиции за това са в рамките на 1,380 млрд. лв.“, каза още Цветанов. Зам.-председателят на ГЕРБ подчерта, че европейските избори през май ще бъдат ключови за бъдещето на Европа. „Ние трябва ясно да заявим, че искаме да останем част от силна и обединена Европа, чиято солидарност носи развитие и модернизация на българските региони. Всеки един човек трябва да знае какви са ползите от членството ни в ЕС. За 2018 и 2019 г. 500 български училища се модернизират, като отпуснатите средства по ОП „Региони в растеж“ за образователна инфраструктура са над 700 млн. лв.“, посочи Цветанов. Той благодари на образователния министър Красимир Вълчев и на представителите на местната власт в България, които са в непрекъснат контакт с МОН и заедно търсят решение на проблемите. Председателят на ПГ на ГЕРБ призова участниците във всички граждански диалози в страна да се възползват максимално от тази платформа и да обменят мнения и идеи, защото както в образованието, така и във всяка друга сфера – връзката между гражданите и институциите е най-важна.", "date": "2019.02.11", "title": "Цветанов: Инвестициите в образованието са инвестиции в бъдещето"}
{"url": "https://www.novinite.bg/articles/170942/Cvetanov-V-sryada-shte-ima-izslushvane-za-sluchaya-Gebrev", "text": "В сряда на Комисията за контрол над службите ще има изслушване за случая „Гебрев”. Това съобщи Цветан Цветанов. Тогава ще бъдат изслушани всички ръководители на специалните служби, главният прокурор и всички, които имат отношение към случая. Заседанието ще бъде закрито. ", "date": "2019.02.11", "title": "Цветанов: В сряда ще има изслушване за случая \"Гебрев\""}
{"url": "https://www.novinite.bg/articles/170923/Bat-Sali-kam-Djambazki-Vie-demonstrirate-che-ste-po-nagal-ciganin-ot-men", "text": "„Задължително е да има обсъждане на концепцията за промени в политиката за интеграция на ромския етнос, представена от министър Красимир Каракачанов. Затова и текстовете бяха публикувани в публичното пространство. Хората имат право да изразят мнението си. Това заяви в студиото на сутрешния блок на Bulgatia ON AIR заместник-председателят на ВМРО и Ангел Джамбазки.Евродепутатът подчерта, че ромски проблем в България има и той трябва да бъде разрешен в най-скоро време. Страната ни дори била закъсняла с предприемането на действия за това.Не на такова мнение обаче е бившият депутат от ДПС Александър Методиев. Той бе категоричен, че въпросната концепция е противоконституционна.\"Този документ е вид популизъм. С него се нарушават чл. 6, ал. 1 и ал. 2 от Конституцията, които гласят, че всички хора се раждат равни по достойнство и подобни предложения изобщо не бива да се правят\", каза той. На въпрос кой се заиграва с циганските гласове, Джамбазки отговори, че това е ДПС. Методиев категорично отрече това и заяви на евродепутата: \"Вие демонстрирате сега, че сте по-нагъл циганин от мен\".", "date": "2019.02.11", "title": "Бат Сали към Джамбазки: Вие демонстрирате, че сте по-нагъл циганин от мен"}
{"url": "https://www.novinite.bg/articles/170934/Eva-Majdel-Podobryavaneto-na-obrazovanieto-iziskva-posledovatelnost-koyato-samo-GERB-moje-da-osiguri", "text": "Виждат се първите резултати от политиката на правителството през последните две години за подобряване на образованието. За да продължат, трябва последователни и систематични усилия, които само ГЕРБ може да осигури. Това е първата политическа сила, която осъзна, че образованието е в основата на всички позитивни процеси в едно общество и предприе конкретни мерки за повишаване на качеството му. Това заяви българският евродепутат от ГЕРБ/ЕНП Ева Майдел по време на първото събитие от платформата на ГЕРБ за граждански диалог „Европа в нашия дом“, проведено във Велико Търново на 11 февруари 2019 г. „Качественото образование е шансът на България да бъде развита, технологична държава, а младите й хора да са в крак с времето. Затова в рамките на Сдружението „Образование България 2030“ проследяваме тенденциите в образованието, информираме българското общество за проблемите и развитията в сферата, популяризираме добри практики и се застъпваме за системни политики и устойчива промяна на образователната среда. Това е уникална по рода си мрежа, обединяваща големи бизнес компании, хора от системата на образованието и членове на гражданското общество в името на по-качественото образование у нас“, допълни Ева Майдел, която е инициатор и съосновател на Сдружението „Образование България 2030“. В първия граждански диалог „Европа в нашия дом“ във Великотърновския университет участваха председателят на ПГ на ГЕРБ Цветан Цветанов, министърът на образованието Красимир Вълчев, кметът на Велико Търново Даниел Панов, зам.-министрите на образованието Деница Сачева и Таня Михайлова, както и Галя Захариева, Венка Стоянова, Станислава Стоянова и Таня Петрова от образователната комисия в Народното събрание.", "date": "2019.02.11", "title": "Ева Майдел: Подобряването на образованието изисква последователност, която само ГЕРБ може да осигури"}
{"url": "https://www.novinite.bg/articles/170939/Krasimir-Valchev-Za-godina-i-polovina-sa-zapisani-blizo-40-000-deca-v-uchilishte", "text": "\r\nРазговорът за образование е най-важен. Това е разговор за бъдещето на нашите деца. Това заяви министърът на образованието и науката Красимир Вълчев във Велико Търново. Заедно със своите заместници Таня Михайлова и Деница Сачева той участва в дискусия  \"Европа в нашия дом\" във Великотърновския университет \"Св.св. Кирил и Методий\".\r\n\r\nПлатформата започна с обсъждане на националните и местните политики в образованието, съобщиха ог пресцентъра на МОН.\r\n\"Формулата за справяне с най-важните предизвикателства е да сме в постоянна комуникация и да работим заедно с институционалните партньори. Тогава има резултат\", е посочил министърът за работата на екипите по Механизма за обхват на всички деца и ученици в образователната система. За година и половина са записани близо 40 000 деца, но по-важното е да се работи с тях всеки ден. Многочасовата работа на учителите е най-трудна и им е необходима подкрепа от всички институции, е заявил Красимир Вълчев.\r\nМинистърът е подчертал, че се предвижда подкрепа за креативните учители и за развитие на културата на иновации в училищата. \"Това ще е истинската промяна в образованието - учителите да избягват традиционните модели на преподаване. Необходими са иновативни методи, за да се въвлекат в по-голяма степен децата в образователния процес. Децата и училищата са различни, затова трябва да търсим различни ресурси\", е заявил той.\r\nМинистър Вълчев е акцентирал и на посещаването на детска градина като ключов фактор, особено за онези деца, чийто майчин език не е български. Затова МОН ще подкрепи с допълнителни обучения тези деца.\r\n\"Когато говорим за образование в рамките на гражданския диалог \"Европа в нашия дом\", всеки трябва да знае какво получаваме като солидарност от държавите в ЕС. 500 училища ще бъдат модернизирани през 2019 година с над 700 милиона лева от ОП \"Региони в растеж\", е казал на дискусията председателят на парламентарната група на партия ГЕРБ Цветан Цветанов. По думите му е много важно темата \"Образование\" да бъде тема, която обединява всички.\r\n\"Винаги когато правиш една политика, най-важна е обратната връзка. Когато гласуваме за силна и обединена Европа, ще можем да се възползваме от нейната солидарност за реализиране на националните политики\", е заявил Цветан Цветанов. Според него \"инвестицията в образованието е инвестиция в бъдеще и тя е в размер на 1 милиард и 380 милиона лева. Важно е и достойното заплащане на труда на българския учител\".\r\n", "date": "2019.02.11", "title": "Красимир Вълчев: За година и половина са записани близо 40 000 деца в училище"}
