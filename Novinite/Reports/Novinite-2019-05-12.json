{"url": "https://www.novinite.bg/articles/175361/Plevneliev-Pravitelstvoto-pregovarya-a-ne-prezidentat", "text": "Президентът Радев отново заблуждава и манипулира българското общество, казвайки днес в Асеновград: \"Специално за завода на \"Фолксваген\" аз поканих германския президент.\" Това заяви президентът на републиката (2012-2017) Росен Плевнелиев в коментар за \"24 часа\" на думите на действащия държавен глава. И изреди аргументите:Първо, в делегацията на германския президент нямаше изобщо представител на Фолксваген. Точно обратното - екипи на немската компания преговарят с правителството и автомобилния клъстер на България повече от година, като президентството няма абсолютно нищо общо с това.Второ, не е \"Фолксваген\", а е \"Шкода\". Освен че манипулира, Радев показва и дълбока некомпетентност. Повтарям, преговорите досега се водят не от екипи на \"Фолксваген\", а от екипи на \"Шкода\".Трето, самото политическо говорене на Румен Радев по темата означава дълбоко неразбиране на процеса на преговори, който е изцяло експертен. Решението също е експертно.Политизирането на темата е дълбоко погрешно. Самото говорене пречи, независимо от кого, още повече от президента. Решението може да се вземе скоро, но може и с известна степен на вероятност да се отложи. Политическото говорене на Радев е контрапродуктивно и ще ни отдалечи, нещо повече - ще произведе крайно негативна реакция на инвеститора, предупреди Плевнелиев. И призова: \"Като почетен председател и създател на автомобилния клъстер на България апелирам президентът да стои настрана, както досега. По проекта работим и преговаряме заедно с правителството повече от година. Радев не е имал нищо общо. По-добре и да няма.\"\"Българското общество днес получи още едно доказателство за разликата между популисти, в случая Радев, и обществено отговорни лидери, които мислят и действат дългосрочно, наистина искат тази стратегическа инвестиция да се случи, и именно затова мълчат и работят посветено повече от година\", заключи Плевнелиев.", "date": "2019.05.12", "title": "Плевнелиев: Правителството преговаря, а не президентът"}
{"url": "https://www.novinite.bg/articles/175362/Stevo-Pendarovski-poloji-kletva-kato-prezident-na-Severna-Makedoniya", "text": "Новоизбраният президент на Северна Македония Стево Пендаровски каза на церемонията в парламента в Скопие по встъпването му в длъжност, че ще бъде президент на всички граждани - и на гласувалите за него, и на тези, гласували за опонентите му.Сред присъствалите на церемонията бяха българският държавен глава Румен Радев, президентите на Албания, на Косово, на Сърбия, представители на Гърция, Черна гора, Турция, Словения, Полша и други официални гости.Пендаровски положи клетва и държа реч пред парламента, в която посочи, че президентските избори са важни не заради изборния резултат, а заради оценката, че е организиран честен и демократичен изборен процес. Пендаровски изрази намерение да подаде ръка за сътрудничество на опозицията.Той каза още, че политическите различия ще продължат, защото са естествени, но енергията и потенциалът на обществото трябва да бъдат обединени около стратегически теми. Пендаровски открои евроатлантическата интеграция. Той ще се ангажира в усилията за довършване на процеса за пълноправното членство в НАТО и с преговорите с ЕС.Като абсолютни приоритети той посочи постигането на по-високи нива на икономически растеж от досегашните и нулева толерантност към престъпността и корупцията. Пендаровски говори и за отношенията със съседните държави, като договорите с България и Гърция новият президент на Северна Македония даде като позитивен пример за политическа смелост.Пендаровски се ангажира и със среда за свободна работа на медиите. Той каза още в речта си, че е време да се заличат раните от близкото минало.", "date": "2019.05.12", "title": "Стево Пендаровски положи клетва като президент на Северна Македония"}
{"url": "https://www.novinite.bg/articles/175344/Oblachen-i-dajdoven-nedelen-sledobed", "text": "Атмосферното налягане през деня слабо ще се понижи и ще бъде близко до средното за май.Днес увеличението на облачността от запад ще продължи и по-късно през деня на отделни места в Западна България ще превали дъжд. Ще духа до умерен изток-югоизточен вятър. Максимални температури между 21° и 26°, в София около 22°.Над планините облачността ще е значителна и в следобедните часове на места ще превали. Ще духа умерен, предимно южен вятър. Максимална температура на височина 1200 метра около 15°, на 2000 метра - около 7°.Над Черноморието преди обяд ще бъде слънчево, след обяд с разкъсана облачност, първоначално висока. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°, вълнението на морето ще бъде 2 бала.На 12.05.2019 слънцето ще изгрее в 06:08 часа и ще залезе в 20:39 часа. Продължителност на деня 14:31 часа.На 12.05.2019 луната ще изгрее в 13:07 часа и ще залезе в 02:48 часа. Осветеност на диска в 0h UT 50 %. Фаза на луната: първа четвърт.", "date": "2019.05.12", "title": "Облачен и дъждовен неделен следобед"}
{"url": "https://www.novinite.bg/articles/175348/Oshte-diryat-predpolagaemiya-ubiec-na-jenata-v-Kostenec", "text": "Продължава издирването на предполагаемия убиец на жената в Костенец. Баретите влязоха в изоставен склад, заради подаден сигнал на 112, че Стоян Зайков е бил забелязан да минава от там, съобщава БТВ. Зайков има опит в укриването. В миналото, когато се е криел от полицията е използвал различни укрития – в планината, в къща на приятели. Той се е криел по тавани на къщи, като дори самите собственици не са разбирали, че той е там. Полицията издирва Зайков от петък. Жертвата и вероятният убиец не живеели заедно от известно време. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията. Използва се целият ресурс на МВР за издирването на извършителя. Заподозреният Стоян Зайков е лежал в затвора заради кражби и хулигански прояви", "date": "2019.05.12", "title": "Още дирят предполагаемия убиец на жената в Костенец"}
{"url": "https://www.novinite.bg/articles/175350/Dneven-horoskop-za-nedelya", "text": "Днес ще имате много буен нрав. Склонни сте да бъдете по-агресивни, да правите по-екстремни неща. Бъдете внимателни обаче и пазете както себе си, така и околните.Един акт на доброта ще стопли сърцето ви и ще ви върне вярата в доброто и в хората. Това ще оправи деня ви и ще ви зареди с положителни емоции за дълъг период от време.Допирът с природата днес ще ви се отрази страхотно. Ако има как да отидете на разходка в гората, няма да съжалявате. Ще се върнете като друг човек, зареден с много енергия.", "date": "2019.05.12", "title": "Дневен хороскоп за неделя"}
{"url": "https://www.novinite.bg/articles/175349/Dvama-zaginali-i-dvama-raneni-sled-eksploziya-na-gaz-v-Rusiya", "text": "Двама души бяха приети в болница и двама загинаха след експлозия на газ за битови нужди в кооперация в село Чистоозерний в руската Ростовска област, предадоха агенциите. Двамата ранени са приети в болница в град Каменск-Шахтински. Пострадала възрастна жена е в тежко състояние.Загиналите също са двама. Един от тях е затрупан, а малолетно момиче е починало в колата на \"Бърза помощ\".Общо са повредени седем жилища в кооперацията, две от които на втория етаж, са опустошени. Останалите са понесли по-малки щети. Съществува заплаха от срутване на кооперацията, което затруднява работата на спасителните служби.", "date": "2019.05.12", "title": "Двама загинали и двама ранени след експлозия на газ в Русия"}
{"url": "https://www.novinite.bg/articles/175354/Pochina-aktrisata-ot-Tuin-Pijks-Pegi-Liptan", "text": "Американската актриса и бивш модел Пеги Липтън почина на 72-годишна възраст, съобщи Los Angeles Times, позовавайки се на дъщерята на актрисата.Липтън е починала от рак.\"Тя завърши живота си спокойно, заобиколена от нейните дъщери и племенници. Всеки момент, прекаран с нея, беше голямо щастие за нас\", се казва в изявлението на дъщерите на актрисата Кидада и Рашида Джоунс.Пеги Липтън е родена в Ню Йорк на 30 август 1946 г. На 15 години тя започва да работи като модел, а на 19 години получава първата си роля в телевизионен сериал.През 60-те години на миналия век участва в сериала \"The Mod Squad\". За ролята си печели награда \"Златен глобус\". Най-известната ѝ роля е на собственичката на ресторант Норма Дженингс в култовия сериал \"Туин Пийкс\".През 1974 г. се омъжва за американския продуцент и композитор Куинси Джоунс. Двамата се развеждат през 1990 г. Двете им дъщери - Кидада и Рашида Джоунс, са актриси.", "date": "2019.05.12", "title": "Почина актрисата от Туин Пийкс Пеги Липтън"}
{"url": "https://www.novinite.bg/articles/175364/Kareras-prepalni-zala-Arena-Armeec-pri-sboguvaneto-si-s-bg-publikata", "text": "Легендарният тенор Хосе Карерас препълни зала \"Арена Армеец” в София. Това бе последният концерт на звездата на Балканите. С него той си взе \"сбогом\" с българската публика.Няколко дни преди музикалното събитие билетите бяха изчерпани.Днес залата се оказа тясна, за да побере всички почитатели на световноизвестната оперна звезда, един от тримата велики тенори на нашето време.Легендарният испански артист изпълни вокални дуети със своя любимец и ученик Росен Ненчев и със сопраното Илина Михайлова, заедно със симфоничния оркестър на Софийската опера и балет.  ", "date": "2019.05.12", "title": "Карерас препълни зала „Арена Армеец” при сбогуването си с бг публиката"}
{"url": "https://www.novinite.bg/articles/175367/Publichnite-predpriyatiya-rekordni-zagubi-i-nov-zakon", "text": "През тази седмица се случиха няколко събития, които насочиха вниманието към държавните предприятия. Едната голяма новина е, че държавната ТЕЦ \"Марица-изток 2” отчете огромна загуба от 332 млн. лв., а общо дълговете на предприятието вече достигат 864 млн. лв., пише в анализ Петър Ганев от Института за пазарна икономика.Тук следва да отбележим, че загубата до голяма степен се дължи на постоянно нарастващите разходи за въглеродни емисии, които през 2018 г. са стрували на компанията 363 млн. лв. Огромната загуба на държавното предприятие през последните години се финансира основно със заеми от БЕХ, в т.ч. за закупуване на недостигащите въглеродни емисии за 2018 г. Очакванията са, че БЕХ ще се опита да конвертира голяма част от кредитите към държавното дружество в капитал, като по този начин се избегне изпадането в несъстоятелност – не е ясно как тази операция ще отговори на европейските правила. Това само по себе си обаче няма да подобри състоянието на държавното дружество, особено в средата на растящи \"зелени” разходи за въглеродни емисии.Другата голяма новина е, че най-накрая бяха отворени офертите за концесията на летище София, които показват сериозен интерес от чуждите инвеститори. Водещата оферта е за годишно концесионно възнаграждение в размер на 32,8 млн. евро, което за пълния период от 35 години би означавало плащания в общ размер от поне 2,2 млрд. лв. Към тези средства се прибавят и инвестиции (основното е нов терминал), които отново по тази оферта биха били в размер на 900 млн. евро за целия период. Всички подадени оферти предвиждат и авансово плащане от 550 млн. лв. към държавата, които ще отидат за изплащане на дълговете на БДЖ и нови влакове. Тази автоматична обвързаност на концесията на летището с покриването на дълговете на държавната железница е доста \"иновативна” и също не е ясно как ще отговори на европейските правила за държавна помощ. Тези две новини – рекордна загуба на държавна енергийна компания и рекордна концесия, която да замени държавния оператор на летището в София, идват в седмицата в която беше публикуван проектът на изцяло нов Закон за публичните предприятия. Проектът е публикуван на Портала за обществени консултации (виж ), като отбелязваме, че от страницата вече е премахната цялостната предварителната оценка на въздействието по незнайни причини (самата оценка може да е предмет на отделна критика и показва как не трябва да се прави такава). Предложеният нов закон, който да уреди управлението на държавните предприятия, е резултат от поетите ангажименти на страната за присъединяване към Валутния механизъм II (ERM II) и съответно най-вероятно ще бъде бързо придвижен през парламента (преди лятото). Важно е да отбележим, че новият закон следва Насоките на Организацията за икономическо сътрудничество и развитие (ОИСР) за корпоративно управление на държавните предприятия и е изготвен с активното участие на ОИСР.Един от основните пропуски на досегашната нормативна рамка за държавните предприятия е не просто липсата на ясно оповестена политика на държавата, която \"\", но и фактът, че \"\" С други думи, новият закон не просто цели да наложи по-добра рамка, но и да направи така, че разписаните правила да се спазват.Новото централизирано звено, което ще координира държавната политика по отношение на държавните предприятия, ще се казва Агенция за публичните предприятия и инвестициите и ще бъде към администрацията на Министерски съвет. Новата агенция на практика ще обедини сега съществуващите Агенция за приватизация и следприватизационен контрол и Българската агенция за инвестиции. Ако нещо в управлението на държавните компании се издъни, отговорността вече ще се носи от цялото правителство. Потенциално това би трябвало да увеличи политическата отговорност и да осигури механизми за осъществяване на обща политика в даден сектор – помним например разминаването между визията на транспортния министър и на финансовия министър преди време за съдбата на БДЖ.Подобно звено има всичките възможности да бъде поне донякъде успешно на фона на сегашната ситуация. Новият закон предвижда и най-различни задължения по отношение на прозрачност и публичност, тоест обединени под едно звено, което отговаря пред специален закон и директно пред Министерския съвет, вероятността работата на държавните компании да бъде допълнително осветена е голяма. Всичко това, разбира се, не гарантира по-добри финансови резултати, нито по-малко злоупотреби, но все пак е стъпка в правилната посока. Важно е също така какво ще се случи с този законопроект в Народното събрание и дали някои текстове няма да бъдат орязани, което да отдалечи проекта от първоначалната идея.Новият закон потенциално би дал по-добри инструменти за управление на държавата собственост, но той сам по себе си не задава рамката кое да е държавно и кое частно. А всъщност, примерите с които започнахме, показват, че това е основополагащият въпрос. Нека приемем по-добра рамка за управление на държавите предприятия, но нека не забравяме и най-добрият механизъм за подобрение в работата на държавните компании – оттеглянето на държавата за сметка на частния капитал. Управлението на летището в София е точно такъв пример – дори и да подобрим рамката за работа на държавни компании, в т.ч. държавния оператор на летището, резултатът би бил немислимо отдалечен спрямо това, което ще се случи с навлизането на голям чуждестранен инвеститор в летището.Остава отворен и въпросът за постоянното замитане на огромните загуби на някои държавни предприятия, което също няма да изчезне и при новия закон. Дали е покриване на загуби в ТЕЦ \"Марица-изток 2” чрез постоянно наливане на пари от БЕХ или използването на авансовото плащане от концесията на летище София за \"спасяването” на БДЖ, в крайна сметка платците на тези загуби са данъкоплатци и потребители. Задължително е новата Агенция за публичните предприятия и инвестициите не просто да работи за по-доброто управление на държавните компании, но и да преразгледа икономическата обосновка зад всички държавни компании и да бъде активна в търсенето на възможности за навлизането на частни капитали във все още доминираните от държавата сектори.\r\n\r\n", "date": "2019.05.12", "title": "Публичните предприятия – рекордни загуби и нов закон"}
{"url": "https://www.novinite.bg/articles/175345/Pravoslavnata-carkva-otbelyazva-Nedelyata-na-svetite-Mironosici", "text": "В третата неделя след Пасха Православната църква отбелязва Неделята на светите Мироносици, съобщи репортер на Агенция „Фокус“.По този повод във всички епархии на Българската православна църква се отслужва света Божествена Литургия.С благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Николай Чудотворец“ в град Трън. Началният час е 9.30 часа. Негово преосвещенство Константийският епископ Яков ще оглави Архиерейска света Литургия в храм „Св. Троица“ с. Братаница в Пловдивска епархия. Богослужението отново ще започне в 9.00 часа. ", "date": "2019.05.12", "title": "Православната църква отбелязва Неделята на светите Мироносици"}
{"url": "https://www.novinite.bg/articles/175363/Grisho-veche-e-s-nov-trenor-kojto-e-rabotil-s-Djokovich", "text": "Бившият чешки тенисист Радек Щепанек влиза в треньорския щаб на Григор Димитров, съобщава спорният сайт essentiallysports.com. Това е вторият треньорски ангажимент на Щепанек, който от 2017 г. пое Новак Джокович, с когото се разделиха преди 13 месеца след 4-месечно сътрудничество.В кариерата си Щепанек има две победи на двойки в турнири от Големия шлем, един четвъртфинал на Уимбълдън на сингъл, две победи с Чехия за Купата Дейвис, в които именно той е взимал решителните мачове. Достигал е до №8 в листата на АТП, и №4 при двойките.След поредица от слаби резултати българският тенисист се смъкна до 46-то място в световната ранглиста, а сега ще се опита да се върне в челото на ранглистата под ръководството на Радек Щепанек. С Димитров ще продължи да работи и американската тенис легенда Андре Агаси, който препоръчал чеха, с когото са много близки приятели, съобщи чешкият спортен сайт isport.Двамата специалисти ще бъдат в ъгъла на българина още следващата седмица на турнира от сериите Мастърс в Рим. В италианската столица Григор ще срещне Ян-Ленард Щруф от Германия в първия кръг.", "date": "2019.05.12", "title": "Гришо вече е с нов треньор, който е работил с Джокович"}
{"url": "https://www.novinite.bg/articles/175346/Turskoto-posolstvo-s-poziciya-za-izkazvaneto-na-poslanika-si", "text": "Турският посланик Хасан Улусой обяви изказването си за необходимостта от изучаване на турски език на церемонията по откриване на завод в Кърджали за изопачени, съобщи агенция \"Фокус\", цитирайки позиция на турското посолство у нас. Думите на Улусой по-рано през деня доведоха до остра позиция на различни политически фигури и официално поискано обяснение от страна на българското министерство на външните работи. Според Улусой обаче изказванията, в които се твърди, че \"Турският посланик е поискал задължително изучаване на турски език в България\", са изопачени, а последвалата реакция - разочароваща.\"Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция. В своето изказване посланик д-р Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество\", изтъкват от посолството. Оттам прилагат и точното изказване на Улусой по темата:Изказване на посланик д-р Хасан Улусой при откриването на новите инвестиции на Теклас България\"За мен е голямо удоволствие да бъда сред вас на откриването на новите инвестиции на дружество Теклас България в Кърджали. През 2006 г. Теклас, която е водеща компания в своя сектор в Турция, реализира в България първата си инвестиция в чужбина. Отчитаме със задоволство, че през изминалите 13 години компанията направи много важни инвестиции в България. Днес, към тях се добавя още една, за което ги поздравяваме и адмирираме. Като посланик на Република Турция, увеличаването на турските инвестиции в съседна, приятелска и съюзническа България, за нас е изключително радващо.Благодарим на министър-председателя г-н Бойко Борисов и неговото правителство за оказаната подкрепа за развитието на икономическите отношения, които са от обща полза за двете страни. В България развиват дейност над 3 хил. български фирми с турски капитал. Днес, Турция е 3-тият по големина търговски партньор на България с годишен търговски стокообмен между двете страни, възлизащ на близо 5 млрд. долара. Една от най-големите чуждестранни инвестиции в страната също е турска. Вярвам, че тези цифри могат да се увеличат много повече.Икономическите ни отношения са спойката на нашето приятелство и на културата на съжителство между страните и народите ни. Със своята икономическа дейност Теклас също допринася за това. Радвам се да видя, че компанията не само развива икономическа дейност, а и подкрепя проекти за социална отговорност в сферите на инвестициите. Днес също тук се създава заетост за хиляди български граждани. Всичко това оказва подкрепа на икономическите ни отношения със съседна България. Специално бих искал да благодаря на министър-председателя за подкрепата за все по-големия напредък на икономическите ни отношения и приятелство.Накрая, бих искал да изкажа и едно общо желание на турските фирми, които инвестират в България. Както ви е известно, когато турските фирми инвестират тук, те искат да наемат български граждани, които освен български владеят и турски език. В тази връзка, смятам, че колкото е по-голям броят на българските граждани, които редом с български, владеят и правилен устен и писмен турски език, толкова повече това ще насърчи турските инвестиции в страната. Пожелавам усилията на българските власти за надлежното изучаване на турски език от страна на българските граждани и най-вече на сънародниците ни, да продължат, и бих искал да подчертая, че сме готови на сътрудничество в тази насока.С тези мисли, още веднъж поздравявам Теклас България за значимата им дейност и използвам случая да честитя свещения месец Рамазан на нашите сънародници, които са примерни български граждани.\"", "date": "2019.05.12", "title": "Турското посолство с позиция за изказването на посланика си"}
{"url": "https://www.novinite.bg/articles/175352/Diplomat-Turciya-ne-moje-bez-ES", "text": "\"Турция не може без ЕС и без европейските страни\", заяви в интервю за предаването \"Брюксел 1\" по телевизия Bulgaria ON AIR бившият ни генерален консул в страната Георги Димов по повод изказване на турския президент Реджеп Ердоган. На 9 май държавният глава на Турция заяви, че Европейският съюз се нуждае повече от Турция, отколкото Турция от Евросъюза и \"усилията на ЕС за гарантиране на неговите ценности са обречени на провал без пълноценното участие на Турция\". Това изявление на турския президент стана факт след критиките на Европейския съюз за отмяна на резултата от изборите в Истанбул, където опозиционният кандидат спечели, и насрочването на нови избори за кмет на града на 23 юни. \"Турция продължава с гигантски крачки да бяга от съвременните наши ценности\", категоричен беше Димов. \"Турция не може без европейските страни. Без Запада Турция е срината икономически, това е ясно. За първото тримесечие на тази година турският внос е намалял с 22% просто защото няма възможности, а износът е нараснал само с 1,5%. Разбира се, това намалява външнотърговския дефицит, но знаете ли какво означава ограничен внос – това означава ограничено потребление. Първо битово, т.е. стягане на коланите и второ - индустриално\", посочи още Георги Димов.", "date": "2019.05.12", "title": "Дипломат: Турция не може без ЕС"}
{"url": "https://www.novinite.bg/articles/175353/CIK-ne-moja-da-reshi-dali-Borisov-narushava-zakona-kato-shef-na-predizboren-shtab", "text": "След тричасови ожесточени дебати до късно снощи ЦИК не можа да вземе решение дали Бойко Борисов нарушава закона като съвместява в момента две длъжности едновременно - министър-председател и председател на предизборен щаб на партиите, подкрепящи коалицията ГЕРБ-СДС за европеюйските избори.В чл. 19, ал.7, т.5 на Закона за администрацията е записано, че министър-председателят, министри и зам.-министри не може да бъдат ръководители на предизборен щаб на партия, коалиция от партии или инициативен комитет.Преди една седмица обаче от сайта на ГЕРБ стана ясно, че премиерът Бойко Борисов е станал и председател на предизборния щаб на коалцията ГЕРБ-СДС.На 7 май БСП сигнализира ЦИК, че министър-председателят извършва предизборна агитация, като раздава пари и ползва публичен държавен ресурс за обиколките си из страната, извършвайки дейност, която има отношение към изборния процес.Тогава ЦИК не взе отнощение по жалбата на социалистите, защото не членовете й можаха да съберат гласове за решение по същество. Така жалбата на БСП остана без последствия и по тази причина не може да бъде обжалвана.Вчера предизборният щаб на БСП внесе нова жалба.\"Видно е от публичните изяви на премиера Бойко Методиев Борисов в последните дни и седмици,  както дори той самият призна в интервю по БТВ в предаването на Цветанка Ризова \"Лице в лице” на 8 май 2019 г., че ползва публичен държавен административен ресурс – автомобили, гориво за тях, хеликоптери, охрана от НСО, шофьори. Всички тези публични предизборни мероприятия на Бойко Борисов бяха широко отразени от всички национални медии, доказателства, за които Ви предоставихме на разположение в подадена от \"БСП за България” предходна жалба на 7 май 2019 г. Гореописаните разходи са средства от държавния бюджет, които министър-председателят ползва безплатно в кампанията на ПП \"ГЕРБ” и финансира незаконосъобразно, в качеството си на председател на Предизборен щаб предизборната кампания на собствената си партия чрез парите, събрани в държавната хазна чрез данъците на всички граждани на Република България\", написа председателят на предизборния щаб на БСП Георги Свиленски до ЦИК.Той настоява ЦИК да потърси административно-наказателна отговорност от Борисов за нарушение на Закона за администрацията и посочва, че глобата за всяко нарушение поотделно е от 3000 до 15 000 лева.БСП настоява още ЦИК да принуди Борисов да излезе в служебен отпуск по време на кампанията или да се оттегли от едната от двете длъжности.Тази втора жалба на БСП бе предмет на тричасови пререкания днес в ЦИК, по време на които членовете спореха дали премиерът е нарушил закона. Накрая с 13:7 ЦИК прие, че няма нарушение, но за да бъде решението им валидно гласовете трябва да са 14.  ГЕРБ не успяха да съберат мнозинство, тъй като от десницата подкрепиха БСП. От което  излиза, че щом ЦИК не може да вземе решение, че няма нарушение на закона, значи има нарушение и то е факт.В този объркана ситуация, в която са попаднали членовете на ЦИК, те трябва категорично да се произнесът -  Борисов нарушил ли е закона или не.Ако не могат да вземат това решение, ЦИК трябва да изпрати казуса за решение по компетентност.Тук вариантите са два:- пращат казуса в КПКОНПИ, която е висшият орган, който се занимава с несъвместимост на постовете на висшата държавна администрация, - или пращат казуса на Върховната административна прокуратура, която трябва да прецени дали министър-председателят е нарушил Закона за администрацията.В следващите дни задълбочаването на този казус или липсата на законовото му решение може да хвърли сянка върху предизборната кампания.БСП ще продължават да твърдят,  че Борисов ползва държавен ресурс за предизборната кампания, дори той да не ходи никъде и да си стои само в кабинета, заради факта, че е станал председател на предизборен щаб. Дори и  ЦИК да не открие нарушение в публичните изяви на премиера, Законът за администрацията е категоричен - премиерът не може да бъде  по никакъв в начин да участва в действия, които могат да се разглеждат и като предизборна агитация.", "date": "2019.05.12", "title": "ЦИК не можа да ,реши дали Борисов нарушава закона като шеф на предизборен щаб"}
{"url": "https://www.novinite.bg/articles/175359/Korneliya-Ninova-v-Asenovgrad-Zadkulisieto-pobedi-Borisov", "text": "„Моралът\" на Борисов се сблъска със задкулисието - и второто победи. Операция \"чисти ръце\" катастрофира.Това заяви председателят на БСП Корнелия Нинова в Асеновград. Тя припомни думите на премиера, който е казал, че ГЕРБ поемат морална отговорност за апартаментите и къщите за гости, и дори само при съмнения напускат постовете си. „Не съмнения, а факти има за министър Румен Порожанов, но Борисов не смее да му поиска оставката. Защо? Защото не е негов министър. Защото друг го назначи начело на министерството с най-сериозен бюджет за \"усвояване\", допълни тя. „А какво стана с министрите Горанов и Ангелкова? За едни - само при съмнения, за други – не, дори и при доказателства. Задкулисието управлява и Борисов е зависим от него“, категорична бе Нинова. По думите ѝ така никога няма да има справедливост. „Ще продължават да крадат милиони от парите на народа, а на него да подхвърлят трохи. Затова Борисов не иска да подаде оставка при загуба, докато не си гарантира следващ главен прокурор, който да не го закача“, допълни тя. Нинова каза, че решението е в три действия: преди избора на главен прокурор - промяна в правомощията му, ограничаване на безконтролната му власт и поставяне на неговите актове под съдебен контрол. Второто е нов закон за КОНПИ и трето - Европейска прокуратура, начело с Кьовеши. „Справедливост може да има“, заключи лидерът на левицата.", "date": "2019.05.12", "title": "Корнелия Нинова в Асеновград: Задкулисието победи Борисов!"}
{"url": "https://www.novinite.bg/articles/175366/Ciklon-ni-nosi-dajd-i-stud-drugata-sedmica", "text": "Средиземноморски циклон, преминаващ над България, ще донесе дъжд и студено време през следващата седмица. Атмосферното налягане ще остане сравнително ниско. Това ще предопредели влажното и дъждовно време до четвъртък.Такава е прогнозата, която прави климатологът проф. Георги Рачев пред в. \"Телеграф\".Едва в петък предстои стабилизиране на времето. През следващата събота и неделя ни очаква сравнително по-стабилно време, с повече слънце и с по-малко валежи, които обаче няма да липсват в следобедните часове над планините. Времето е с 3 до 4 градуса по-хладно от обичайното за май.Цяла Централна Европа е обхваната от студен въздух, който се подхранва с нови и нови порции, докато над европейската територия на Русия е анормално топло. Докато в Стария континент е с 5-8 градуса под нормата, над Русия е с 15-20 градуса над нормалното.", "date": "2019.05.12", "title": "Циклон ни носи дъжд и студ другата седмица"}
{"url": "https://www.novinite.bg/articles/175351/Otkriha-trup-na-narkozavisim-zad-jilishten-blok-v-Blagoevgrad", "text": "35-годишен мъж бе открит мъртъв в неделя сутрин зад жилищен блок в Благоевград.Сигналът е получен малко преди 7 часа от жк. Еленово.Смъртта на мъжа, който е наркозависим, е констатирана от лекарски екип. Извършен е оглед от следствена група от Второ РУП-Благоевград.Най-вероятно става дума за свръхдоза. На този етап няма данни за насилствена смърт.", "date": "2019.05.12", "title": "Откриха труп на наркозависим зад жилищен блок в Благоевград"}
{"url": "https://www.novinite.bg/articles/175360/Prezidentat-za-Apartamentgejt-Tryabvat-razkritiya-prisadi-konfiskaciya-i-vrashtane-na-pari", "text": "Не можем да градим модерна България, ако оставим нещата по старому, като се вихри безнаказаност и беззаконие. Възстановяването на държавността у нас минава през възмездието, заяви президентът Румен Радев пред журналисти в Асеновград, помолен да коментира диалога си с министър-председателя.Не си мислете, че искам България да затъва в корупционни скандали, да бъде синоним на корупция. На това трябва да се сложи край, но това няма да стане с мълчание, със спиране на говоренето по тези теми, а с разнищване и прочистване, заяви Румен Радев. Той посочи, че за справяне с проблемите са необходими разкрития, конфискация, връщане на пари, съобщиха от пресцентъра на Президентството.„Виждате, че премиерът всяка седмица събира пряко подчинените му служби и компетентни органи и както се ровят в кофите за боклук за контрабандни цигари, е време да се заровят и в задграничните офшорни сметки, в имотите и фирмите на политици чрез подставени лица“, посочи Румен Радев. По думите му компетентните институции няма да могат да мотивират своето бездействие ако медиите продължават да ги изпреварват с разкрития за корупция.„Според мен проблемът на министър-председателя не е в липсата на домашни визити у негови министри и партийци. Не е дори и във факта, че назначеният от управляващите антикорупционен орган не хваща необяснимото богатство на някои политици и дори да го правеше, той щеше да констатира само крайната фаза на корупционния акт и малка част от откраднатото. Истинският проблем на премиера е, че безконтролността на управлението генерира корупция в големи размери и това не може да се лекува с медийно осветяване на прегрешилите и оставки“, посочи Румен Радев и призова за въвеждане на прозрачен и отговорен стил на управление с ясни механизми за контрол, които да пресекат корупционните потоци.Диалогът ми с изпълнителната власт е труден и това се дължи на безконтролното управление и безнаказаната корупция, но има важни теми, по които съгласието е наложително, заяви държавният глава и като такава тема открои привличането на стратегически инвеститор в областта на автомобилостроенето. Румен Радев посочи, че за целта е имал ползотворни разговори с федералния президент на Германия Франк-Валтер Щайнмайер при посещението му у нас през април тази година. „Изрично по мое настояване посетихме водещо германско предприятие и то в района на Пловдив, за да може чрез германските медии да стигне до широката немска общественост посланието, че нашият модел на икономическо сътрудничество е успешен и че България е надеждна и перспективна дестинация“, заяви Румен Радев и допълни, че във връзка с това преди дни е получил обнадеждаващо писмо от президента Щайнмайер. „Всичко това е изцяло в подкрепа на българското правителство. Ще бъда първият, който ще поздрави кабинета, когато сключи договор със стратегически инвеститор“, заяви държавният глава.Възстановяването на Висшето военновъздушно училище в Долна Митрополия  не може да бъде цената на моето мълчание, категоричен беше Румен Радев. Той посочи, че дори и безвъзвратно закъсняла, тази стъпка е важна и тя трябва да бъде подкрепяна.  „Премиерът пое личен ангажимент към мен за възстановяване на Висшето военновъздушно училище, който изпълни в кратък срок, за което му благодаря“, заяви Румен Радев. Той обаче подчерта, че подобни политики трябва да се водят по убеждение на самото правителство, а не в резултат на намеса от страна на президента.Всеки опит за намеса отвън в българската образователна система, в българското семейство, намеса за нашата история, за нашия език, за това как да възпитаваме децата си, трябва да бъде пресичан решително и безкомпромисно. Това заяви президентът Радев в отговор на въпрос за изказването на посланика на Турция у нас, свързано с „по-ефективно изучаване на турски език в България“. Румен Радев посочи, че е взел своеобразно отношение по темата, като с присъствието си вчера е подкрепил състезанието по правопис „Пазим езика си“, което е по инициативата на съпругата на президента – Десислава Радева, и чийто финал се състоя вчера.", "date": "2019.05.12", "title": "Президентът за \"Апартаментгейт\": Трябват разкрития, присъди, конфискация и връщане на пари"}
{"url": "https://www.novinite.bg/articles/175358/BLS-poluchi-mandat-za-pregovori-s-NZOK-za-po-visoki-ceni-na-klinichni-pateki", "text": "Българският лекарски съюз получи мандат за преговори със Здравната каса за по-високи цени на клиничните пътеки в области като педиатрията.Членовете на Съюза провеждат извънреден събор в Обзор. На него за първи път след 2012 г. бяха направени и промени в Устава на организацията, като за първи път гласуването беше машинно и позволи бързина и експедитивност при вота. „Край на урните и опашките при избор на нови ръководства в БЛС“, коментира д-р Иван Маджаров. Сред приетите промени в Устава са отпадането на Акредитационния съвет, който беше създаден в края на 2012 г. Запазва се сегашното заплащане и структура на ръководство на Съюза от председател, двама зам-председатели и главен секретар. Не се прие предложението заемащите платени длъжности в УС на БЛС да нямат право да заемат и длъжност управител на общински и частни ДКЦ и Медицински центрове. Според приетите промени в Устава БЛС вече ще издава печатен и/или електронен орган.Най-важното решение на извънредното заседание обаче е свързано с преговорите, които ще започнат между БЛС и НЗОК за увеличаване цените на клиничните пътеки в рамките на отпуснатите 50 млн. лева от резерва на Здравната каса.Новите цени ще влязат в сила от 1-ви юни, каза председателят на Лекарския съюз доктор Иван Маджаров. Приоритетно ще бъдат повишени цените в педиатрията, но се предвиждат по-високи цени и в детската хирургия и в пулмологията.Освен това в рамките на резерва след анализ ще се обмисли и възможност за минимално повишаване на цените за преглед, каза още доктор Маджаров.С 221 гласа „за“ делегатите на събора упълномощиха представители на УС на БЛС да преподпишат анекс към НРД (Националния рамков договор) за 2018 г. Гласувана беше и декларация за устойчива и реална политика в здравеопазването, съобщават от Българския лекарски съюз. В декларацията се казва: „Ние, българските лекари, с тревога следим поредицата от протести в страната. БЛС се солидаризира с изказаните от нашите колеги – педиатри от Специализираната болница по детски болести \"Проф. д-р Иван Митев\" проблеми. Те могат и трябва да бъдат решени чрез повишаване на цените на КП в болничната помощ и чрез повишаване на цените на медицинските дейности и капитацията в извънболничната. По най-бързия начин трябва да се договори увеличение на недофинансираните клинични пътеки за лечение на деца, бременни и в областта на пулмологията. Необходими са мерки, които да създадат устойчива и реална политика“.Ето защо БЛС настоява в спешен порядък да бъдат предприети следните действия:1. Да отпаднат лимитите за броя легла по клиники в Педиатрията. Ограничението да е общо за броя легла за педиатричните болници и отделения.2. БЛС настоява за увеличаване на цените на педиатричните клинични пътеки от 1-во до 3-то ниво още в рамките на сега действащия анекс към НРД 2018, като за тази цел се използва резервът на НЗОК.3. Въвеждане на потребителска такса за преглед на дете, която да бъде поета от държавата.4. Да се отпуснат допълнителни средства в размер на 6% от резерва на НЗОК, които да се използват за доболнична помощ още в рамките на сега действащия анекс към НРД 2018.5. Изплащане на т.нар. „надлимитна дейност“ на болниците на стойност 153 млн. лв. с икономии, реализирани от бюджета за болничната помощ за 2019 г.6. Достойно заплащане за всички работещи в здравния сектор, което да се реализира чрез реално остойностяване на труда на медицинските специалисти.", "date": "2019.05.12", "title": "БЛС получи мандат за преговори с НЗОК за по-високи цени на клинични пътеки"}
{"url": "https://www.novinite.bg/articles/175365/Nad-2-bona-Grajdanska-otgovornost-za-narushiteli-na-patya", "text": "Новият модел на задължителната застраховка \"Гражданска отговорност\" ще наказва сериозно неспазващите правилата шофьори. Въвеждането на системата \"бонус-малус\" ще повиши полицата на джигитите на пътя до над 2000 лева. овото ръководство на Комисията за финансов надзор преработва и скалата, и правилата за застраховката. Предвижда се тя да бъде по-скъпа за системните нарушители и по-евтина за изрядните шофьори, предаде bTV.От комисията са категорични, че новите правила ще влязат в сила от следващата година, макар че в края на миналата бяха оттеглени след сериозно обществено недоволство. Тогава се предвиждаше нарушенията да вървят с автомобила, шофьора и собственика на колата. Сега обаче автомобилът категорично няма да наследява греховете на старите собственици.Според старата скала тежките нарушения можеше да оскъпят задължителната застраховка до 400%. А отстъпките достигаха до 25%.Греховете на шофьора ще бъдат най-вече отчетени на самият шофьор. Възможно решение е ако предоставим автомобила на друго лице, извършените нарушение от това друго лице да се пренасят и върху собственика. А скалата с наказанията може да скочи и драстично. \"Може ли да е 700%? Може да е 700%. Въпросът е това да е обосновано и аргументирано”, смята Венелина Томова от Комисията за финансов надзор. Така при базова цена на застраховката около 300 лева означава - гражданската да е 2100.Отстъпките за изрядните също може да са по-големи. Те обаче не може да са равни на наказанията. Иначе системата няма да е финансово стабилна.Нарушенията на пътя ще бъдат отчетени предимно на самия шофьор. Възможно е, ако предоставим автомобила на друго лице, извършените нарушения от него да се пренесат и върху собственика. В комисията обмислят да има изключения.\"Много внимателно да се прецизират нарушенията, за които още се минава в погорен клас. Основните трябва да бъдат нарушения за скорост, за алкохол - не трябва да има за неспазване на дистанция, за неправилно изпреварване, за обратни маневри”, смята Владимир Тодоров.Според различни прогнози новата система би намалила нарушенията на пътя с 10- 15 процента, а оттам и броя на катастрофите. В първата година когато заработи новата система за гражданската отговорност всички шофьори ще започнат на чисто и няма да се имат предвид предишните им нарушения.", "date": "2019.05.12", "title": "Над 2 бона \"Гражданска отговорност\" за нарушители на пътя"}
{"url": "https://www.novinite.bg/articles/175347/Zatvoriha-E-79-zaradi-iztichane-na-gaz-ot-cisterna", "text": "Спряно е движението на главен път Е-79 в платното в посока София при изхода на Благоевград поради изтичане на газ от цистерна.Теч на газ от товарен автомобил \"трейлер\", превозващ бутилки с компресиран природен газ-метан, затвори главен път Е-79 на входа на Благоевград. Сигналът е получен в 7.40 часа тази сутрин при жк. Струмско. Газ изтича от автомобила, спрял на отбивка на бензиностанция. Движението в посока Благоевград е спряно, заради опасност от експлозия, товарните автомобили изчакват на място, а леките коли се пренасочват при разклона за село Долно Церово по стария път през Струмско.Газ изтича и от двете страни на трейлера, на място дежурят огнеборци до изтичане съдържанието на дефектиралата бутилка. ", "date": "2019.05.12", "title": "Затвориха Е-79 заради изтичане на газ от цистерна"}
{"url": "https://www.novinite.bg/articles/175357/BAN-Izcherpvat-se-komponentite-koito-podpomagaha-rasteja-na-balgarskata-ikonomika", "text": "Растежът в България не е догонващ и, ако искаме да стигнем средния доход в ЕС, трябва да чакаме още десетилетия. Това каза за БНР доцент Григор Сарийски от Икономическия институт на БАН в коментар на публикувания тази седмица от Института „Ако погледнете напредъка на България от времето на присъединяването към ЕС, когато България имаше около 35% от БВП на човек по паритетна покупателна способност, за тези повече от 10 години сме успели да догоним малко над 10 процентни пункта. Сега приключваме с 49%. Направете сметка колко трябва да догонваме Европа, за да можем да наваксаме останалите 51“. Неприятното е, че нещата, на които българската икономика можеше да разчита – всички компоненти, които подпомагаха растежа на икономиката до момента, на практика вече се изчерпват“.България все още не е успяла да изгради и производство на завършен продукт, а се произвеждат предимно компоненти и части, а „високата заплата я носи завършеният продукт – там, където участват инженери, техници и квалифициран персонал“. Според него тези производства са обвързани с по-малки заплати, които могат да осигурят „прилично съществуване, но в никакъв случай не и високи доходи“.През 2018 г. 76% от обявените свободни работни места са били за хора без квалификация, допълни Сарийски, според когото търсенето е предимно за обслужващ персонал.„Как може да имате добри заплати, при положение че структурата на работната ръка ви е такава… Бизнесът не търси квалифицирана работна ръка – хора с наистина висока квалификация. Именно поради тази причина хората с висше образование постоянно напускат страната. Средно за една година от България излизат някъде около 25-26 000 човека. Връща се малка част, но основно хора, които са малко преди пенсия…“.Ученият е убеден, че не трябва да се сравняваме с темповете на средния европейски растеж, защото при огромните икономики, той е по-малък. Сравнение трябва да се прави със страните от Централна и Източна Европа, а там България, от 2009 година насам, не е излизала нито един път на първо място:„Дълги години разчитахме на външноориентиран растеж, но този модел вече се изчерпа. Трябва да разчитаме на вътрешни вестници, на вътрешно потребление“.Директорът на Института за социални и синдикални изследвания на КНСБ Любен Томев коментира в предаването \"Неделя 150\" по \"Хоризонт\" Четвъртия годишен доклад от колективното договаряне на работните заплати през 2018 година и искането на синдикалистите за 900 лв. минимална минимална работна заплата до 2022 година и средна работна заплата от 1000 евро тогава. Той се съгласи със Сарийски, че трябва да се развиват перспективни отрасли и браншове, които носят добавена стойност, но коментира, че „ниската безработица съвсем не означава, че се повишава производителността на труда“, защото работниците се включват в заетост, „която практически не носи висока добавена стойност“. Според него обаче е възможно доходите на работещите да се повишат чрез преразпределение на създадените доходи.„В доклада изтъкваме, че през последните 7-8 години има положителна тенденция в разпределението, защото от близо 37% компенсация на наемния труд в БВП за този период този дял достигна до 43%. Това означава тенденция на преразпределение на създадения продукт от капитала към наемния труд. Това са близо 7 млрд. лева само от промяната в това съотношение“.Има какво да се желае, защото, „ако БВП е достигнал 49% средноевропейското равнище, то работните заплати далеч не са на това равнище в стандарт на покупателна способност“.КНСБ има и препоръки – за повишаване степента на покритие на наемния труд с колективни трудови договори„Официалната статистика показва, че където има колективно договаряне, работната заплата е с 12% по-висока от там, където няма“.Реформи в данъчната система също биха помогнали за преодоляване на неравенствата. Според Томев у нас е налице „парадоксален данъчен модел“, в който 75% от данъчните приходи се формират от косвени данъци – ДДС, акцизи и т.н., а несъществен дял заемат с данък доходи, данък печалба и т.н.Тонев изтъкна, че планът „Юнкер“ е бил представен като инструмент, с който да се постигне по-голяма кохезия в ЕС, но големите стратегически проекти са били реализираните икономики и това е задълбочило неравенството.Сарийски направи аналогия между исканията на синдикатите и следвоенна Франция:„Тогава заплатите растат именно под натиска на френските синдикати, делът на разходите за възнаграждения се увеличава в БВП и френското правителство решава проблема по един много простичък начин – вкарва работници от бившите си колонии. Именно поради тази причина, като се разходите днес по улиците на Париж и на който и да е голям френски град, ще видите хора, които не са с бял цвят на кожата. Нещо подобно се получи и в България – спомнете си миналата година големя натиск, който упражни бизнесът върху Народното събрание и това беше претворено в закон, така че да бъде улеснено внасянето на работна ръка от чужбина“.Единственото, което може да направи държавата, е да осигури представителство на обикновените гласоподаватели. В рамките на законодателните инициативи трябва да бъдат прокарвани такива инициативи, които да поддържат благото на хората, категоричен е ученият, според когото е необходим и „малко повече кураж от страна на политиците“:„Българската икономика тепърва ще трябва да се справя с чисто оперативни проблеми, така че по никакъв начин не може да мисли за някакво преструктуриране!“.Относно задълбочаващата се разлика в заплатите между отделните региони у нас, констатирана от КНСБ,  ученият от БАН коментира, че това може да бъде преодоляно, ако се „осигури малко повече самостоятелност на регионите“:„България е страната с най-зависими общински финанси от целия ЕС. Държавата иззе от общините голяма част от техните приходи – споделените данъци, пътния данък, данъкът върху наследството беше намален, който влиза в бюджетите на общините, и така нататък. Общините не могат да разчитат на нищо друго освен на милостта на Министерство на финансите, което осигурява единствено централизация и запазване на статуквото, но не и провеждането на някакви местни инициативи“.Демографският проблем е огромен и се проявява именно в ликвидирането на някои от населените места, посочи Сарийски:„Кой ще отиде да инвестира в едно населено място, в което имате застаряващо население?“, попита той.Сарийски даде пример с Китай, където през 70-те и 80-те години на миналия век е било взето решение инвестициите да бъдат привличани в малко населените и необлагодетелствани региони. Томев подчерта, че е необходимо стимулиране на инвестициите. Сарийски обаче бе категоричен, че това би било трудно:„Има два огромни проблема в България, които, докато не бъдат решени, не можем да говорим за никакви инвестиции. Първо, България се намира на 118-о място в класацията на Световния икономически форум по защита на правото на собственост. Кой идиот би инвестирал в такава държава?! Между другото, тази позиция я поддържаме от повече от 10 години! На второ място – качество на пътищата. България, според класацията на ЕК, се намира на едно от последните 4 места по качество на пътищата. След 10 години инвестиции в магистрали и шосета, България има все същата лоша инфраструктура, каквото имаше и някога“.", "date": "2019.05.12", "title": "БАН: Изчерпват се компонентите, които подпомагаха растежа на българската икономика"}
{"url": "https://www.novinite.bg/articles/175356/Analizatori-Izkazvaneto-na-turskiya-poslanik-v-Kardjali-e-nedopustimo", "text": "България е длъжна да реагира на изказването на посланика на Турция Хасан Улусой при откриването на нов завод в Кърджали, че българските власти трябва да „положат усилията за надлежното изучаване на турски език от страна на българските граждани и най-вече на сънародниците ни\". Така коментираха думите на дипломата политологът проф. Анна Кръстева и журналистът Валерий Тодоров. Според анализаторите, събитието не е първото, при което Анкара се оправдава за извадени от контекста думи, но се вписва в политиката за увеличаване на влиянието на съседката ни върху държавите, част от Османската империя в миналото.Изказвания като това на турския посланик Хасан Улусой, в което се настоява за надлежно изучаване на турски език у нас, за да може да се увеличат инвестициите на Анкара в страната ни е недопустимо. То придаде на едно икономическо събитие, каквото е откриването на нов завод политически привкус и то в присъствието на българския премиер, коментира скандала журналиста Валерий Тодоров. „Чета, виждам обясненията как е извадено от контекста това, което е казал турският посланик. Но като хванете целия контекст виждате, че изреченията са в тази логика и ние трябва да предпазваме бъдещите инвеститори от това да поставят подобен вид условия, когато се намират на българска територия. В такъв случай, ако ние инвестираме някъде в чужбина, ще трябва да изискваме от служителите, които ще работят в тези предприятия да могат да пишат и да говорят на български език. Това е недопустимо като условие. В един следващ момент така се извършва селекция на работната сила - налага ли го това работният процес? Дали е сложна технология и всичко е изцяло на турски език? Все пак тази фирма се намира на територията на България и прави инвестиция в България и трябва да се съобрази.\"„Поведението на турския дипломат постави в неудобна позиция и българския премиер, което е далеч от добрия тон в политиката, допълни Валерий Тодоров. Думите му трябва да се разглеждат и като част от политиката на Турция в последните години по всякакъв начин да увеличава влиянието си в държавите, част от Османската империя, обясни политологът Анна Кръстева. И още - предстои битката за Истанбул между президента Ердоган и опозицията:„Залогът е толкова голям, че всеки повод - дори откриването на една инвестиция в друга страна за Ердоган и неговото правителство е повод да се налага тази визия за света, където турското величие, турският език трябва да доминират. „И двамата анализатори подчертаха, че не може да се очаква отзоваването на посланик Улусой, което беше поискано от някои политически формации. Остава обаче въпросът дали случилото се няма да бъде използвано като аргумент в предизборната кампания у нас.", "date": "2019.05.12", "title": "Анализатори: Изказването на турския посланик в Кърджали е недопустимо"}
{"url": "https://www.novinite.bg/articles/175355/V-Batak-chestvat-143-godishninata-ot-Aprilskoto-vastanie", "text": "С литийно шествие-поклонение в Батак честват 143-годишнината от Априлското въстание.Литийното шествие ще тръгне  от паметника на Богдановия хълм, където ще бъде отслужен благодарствен молебен и ще прозвучи тържествен залп.Участниците в шествието ще поднесат венци и цветя пред всички паметни плочи и места, и ще спрат пред историческата църква „Света Неделя“, където преди 143 години са избити над 2 хил. мъже, жени и деца, канонизирани в свети мъченици, загинали в борбата за православната вяра.\"Всички наши роднини и на всички батачани са внуци на светите. Това, че те са дали живота си не само за Батак, но и за България. Ние трябва да го оценяваме това нещо\", каза участничка в шествието.В 16 часа на площад „Освобождение“ ще бъде представена възстановката - „Подготовка и обявяване на въстанието в Батак“.", "date": "2019.05.12", "title": "В Батак честват 143-годишнината от Априлското въстание"}
