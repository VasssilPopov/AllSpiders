{"url": "https://www.novinite.bg/articles/178030/Rabotodatelskite-organizacii-seziraha-Cacarov-za-skapiya-tok", "text": "Асоциацията на индустриалния капитал в България, Българската стопанска камара и Конфедерацията на работодателите и индустриалците в България изпратиха сигнал до Главния прокурор относно пазара на електрическа енергия и, по-конкретно – недостатъчното предлагане на количества от производителите на ел. енергия на платформата „Ден напред“, съобщиха от Българската стопанска камара.В сигнала се отбелязва, че на пазара на електрическа енергия, осъществяван на Българската независима енергийна борса (БНЕБ), на платформата „Ден напред“ средната цената за 1 MWh базова мощност за 3 юли 2019 г. е била 195.40 лв. - най-скъпата в цяла Европа, като по часове достига дори до 270.04 лв./ MWh. Нещо повече - тази цена е над двойно по-висока от средната за ЕС, над три пъти по-висока от цената на електроенергията във Германия, Франция, Австрия и Швейцария и с 84% над цената за предния ден (2 юли).Според авторите на сигнала, налице е бездействие и неупражняване на задължения от лица с управителни функции в ТЕЦ \"Марица изток 2\" ЕАД и БЕХ, което се отразява като ключово значим ценообразуващ елемент на пазара на електроенергия. Това пряко се отразява на конкурентоспособността на българската индустрия (която се конкурира с пазари с 2 до 3 пъти по-евтин ток), както и върху цените на всички стоки и услуги до крайните потребители. Така за пореден път българските граждани и българския бизнес ще платят за безотговорността и безстопанственото управление, което се е наложило като практика в българските държавни дружества, включително в енергетиката.В тази връзка, работодателските организации настояват Главният прокурор да разпореди обстоятелствена проверка за установяване на фактите по случая и, при преценка за достатъчно данни за извършени престъпления, да разпореди образуване на съответните досъдебни производства. ", "date": "2019.07.11", "title": "Работодателските организации сезираха Цацаров за скъпия ток"}
{"url": "https://www.novinite.bg/articles/178009/Cherven-kod-za-opasno-vreme-na-Halkidiki-Tasos-i-Kavala", "text": "В Северна Гърция обявиха код червено за следващите 24 часа за много опасни валежи в областите Централна и Източна Македония. Районите включват и п-в Халкидики, остров Тасос и региона на град Кавала, където почиват много български граждани.Предупреждението е за много опасни валежи и силни гръмотевични бури.Припомняме, че бурята, която се разрази около полунощ в южната ни съседка, отне живота на шестима души. Стихията беше придружена от силни ветрове, дъжд и градушка. Изкоренени са дървета, има и отнесени покриви и автомобили. Торнадо мина по брега на Неа Плагия, Созополи и Неа Потидея.Повече от 100 души са пострадали. Според почиващи в района такова „чудо“ не са виждали.Българи на Халкидики споделиха пред Dnes.bg, че подобна буря досега не са преживявали. Най-страшното било, че вятърът \"носел\" чадъри, железа, обръщал коли.", "date": "2019.07.11", "title": "Червен код за опасно време на Халкидики, Тасос и Кавала"}
{"url": "https://www.novinite.bg/articles/178010/Tejka-katastrofa-blokira-AM-Trakiya", "text": "Катастрофа е станала рано тази сутрин на АМ „Тракия“. Задръстването е километрично, предупреди радио \"Дарик\".Инцидентът е в района на отбивката за село Цалапица в посока Пловдив. По информация на шофьори в социалните мрежи няма сериозно пострадали, само материални щети.Един от автомобилите е с напълно смачкана предница. Другият е превозвал дървен материал, който в момента е разсипан на аутобана. Движението в района е затруднено.", "date": "2019.07.11", "title": "Тежка катастрофа блокира АМ „Тракия“"}
{"url": "https://www.novinite.bg/articles/178013/Evrostat-potvardi-Balgarite-sa-pod-7-miliona", "text": "Населението на България е паднало под 7 милиона души още през миналата година и продължава да се топи. Това сочат последните данни от анализ на Евростат, според който през 2018 г. страната ни е наброявала 6 957 642 жители. Преди няколко месеца от Националния статистически институт споделиха подобни данни.Броят на младите българи у нас на възраст под 15 години през миналата година е бил 996 хиляди или 14,3 на сто от общия дял на населението.Българите на възраст 14-64 години са били 4 494 937 или дял от 64,4 на сто от населението. Българите на възраст над 65 години са били 1 466 652, което е 21 процента или с близо 470 хиляди в повече от младите българи.Според анализа на Евростат у нас живеят също близо 13 хиляди граждани на страни от ЕС. В тази категория делът на децата под 15 г. е около 500, на възрастните между 15-64 г- 9 134 и над 65 г. - 3 465.Значително по-висок е броят на хората извън страни-членки на ЕС, които живеят в страната ни - 70 920 души. Децата под 15 г. в тази възрастова категория са 7 558, хората между 15-64 г. са 53 335 и над 65 г. - близо 10 хиляди.Според официалните данни на НСИ към 31 декември м.г. населението у нас е наброявало 7 000 039 души, което представлява едва 1,4 на сто от населението на ЕС. Родната статистика отчита също, че в сравнение с предходната 2017 г. българите са се стопили с 49 995 души или с 0,7 на сто.Продължава процесът на застаряване на българското население, отчита още националната статистика, като делът на жените над 65 г. е по-голям от броя на мъжете в тази възрастова група - съответно 24,8 на сто срещу 17,7 на сто, което се дължи на по-голямата смъртност сред представителите на силния пол.Прогнозни данни на НСИ за населението у нас за следващия половин век отчитат, че през 2020 г. се очаква българите да бъдат 6 942 142 души, след 10 години през 2030 - около 6,5 млн., през 2045 г. да се стопим под 6 милиона българи, а точно след половин век - да бъдем 5 791 137 души.Около 512 милиона са били жителите на страните в ЕС през миналата година като Топ 5 на страните с най-голям брой население се оглавява от Германия - 83 милиона, следвана от Франция - 67 милиона, Великобритания и Италия - по 60 милиона и Испания - 46 милиона.За сравнение може да се отбележи, че в страната с най-голям брой жители Германия - делът на младите под 15-годишна възраст там е 10 пъти по-голям от броя на младите българи в тази възрастова група - 9,9 милиона срещу 996 000.Освен това около 4 процента от жителите на ЕС /или близо 20 милиона/ са имали гражданство от страна извън ЕС, а други 3 процента или 15 милиона са пребивавали в страна на ЕС извън родната си страна в Евросъюза.През 2018 г. Люксембург е имало най-голям дял от граждани на друга държава-членка на ЕС - 41 на сто от населението. Следват Кипър /13 на сто/ и Ирландия /9 на сто/. Най-голям дял граждани с произход извън страни на ЕС са установени в Естония и Латвия - по 14 на сто и Австрия - 8 на сто.От гледна точка на възрастта - 16 процента от населението на страните в ЕС през 2018 г. е било под 15-годишна възраст, 64 процента са били на възраст между 15 -64 години, а останалите 21 процента от европейците са били на възраст над 65 години.Данните за северната ни и южната ни съседки са следните - Румъния има около 19,4 млн. жители, а Гърция - близо 10 милиона. Младите румънци до 15 г. са около 3 милиона /три пъти повече отколкото у нас/, а в Гърция връстниците им са около милион.Пенсионерите в северната ни съседка са 3,5 милиона, а на юг - 2,3 милиона.Трудоспособното население на север е 12,8 милиона румънци на възраст 15-64 г., а на юг - 6,2 милиона гърци.Освен това в южната ни съседка пребивават около 211 хиляди граждани на страни от ЕС и три пъти повече от страни извън ЕС - около 600 хиляди. В Румъния пребивават 56 хиляди жители на страни от ЕС и 54 хиляди на страни извън ЕС, показват данните на Евростат.", "date": "2019.07.11", "title": "Евростат потвърди: Българите са под 7 милиона"}
{"url": "https://www.novinite.bg/articles/178005/Taneva-i-rakovodstvoto-na-DFZ-shte-predstavyat-rezultatite-ot-proverkite-na-288-kashti-za-gosti", "text": "Днес, министърът на земеделието, храните и горите Десислава Танева и ръководството на Държавен фонд „Земеделие“ ще представят резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г. Брифингът ще се проведе от 15 часа, в Голям колегиум на МЗХГ.", "date": "2019.07.11", "title": "Танева и ръководството на ДФЗ ще представят резултатите от  проверките на 288 къщи за гости"}
{"url": "https://www.novinite.bg/articles/178000/Protest-na-roditeli-na-deca-bolni-ot-rak", "text": "Родителите на деца, болни от рак, излизат на протест пред Министерство на здравеопазването. Вчера те се срещнаха със здравните власти, но исканията им остават в сила. След случая с починалата 6-годишна Мими, родители поискаха спешни мерки от държавата.Въпреки получените още преди месеци обещания, семействата продължават да кандидатстват сами за финансиране на основни лекарства. Според майките на болните деца се бавят и одобренията за лечение в чужбина.", "date": "2019.07.11", "title": "Протест на родители на деца, болни от рак"}
{"url": "https://www.novinite.bg/articles/178020/Eto-koi-sa-naj-jelanite-gimnazii-v-Sofiya-sled-parvoto-klasirane", "text": "164-та испанска гимназия е най-желаното училище в София за прием след седми клас. Най-голям брой ученици - 2101 - са кандидатствали там за паралелките с испански език и английски език. Като цяла балът на учениците през тази година се е повишил. Езикът на Сервантес тази година излиза много напред в предпочитанията на седмокласниците - първите три най-желани профила от учениците са с изучаване на испански език.На второ място е 22 СЕУ \"Г. С. Раковски\" с английски и испански - там са кандидатствали 2085 ученици.Трето по брой желания е 32-ро училище с английски и испански - 1992 ученици.Това сочат резултатите от приема на седмокласници, обявени днес на пресконференция на РУО-София-град.На четвърто място по брой кандидати е 9-та Френска гимназия с френски и английски език.На пето място е Втора английска езикова гимназия - с английски и немски. Да участват там желание са заявили 1921 деца.При професионалните гимназии най-желаното училище е Националната търговско-банкова гимназия, специалност \"Банково дело\" с английски. Пожелали са я 1389 кандидат-гимназисти.И тази година най-високият бал в столицата е за Софийската математическа гимназия (СМГ). Там минималният бал (на последния приет ученик) е 479,500 точки1. СМГ2. 91 Немска 3. 73 СУ (Втора немска)4. ТУЕС5. 164 Испанска 6. Първа английска7. Втора английска8. 9-та френска 9. 22-ро СЕУ10. 35 СЕУНа второ място е 91-а Немска езикова гимназия, където минималният бал е 458.5 точки. Следват я 73 СУ \"Владислав Граматик\" с бал 442 точки, Технологичното училище \"Електронни системи\" (ТУЕС) с 440.5 точки и Испанската гимназия - с 431 точки.9869 са подали заявление за първо класиране в София град, 1081 от явилите се не са подали заявление.Лошата подредба на желанията и посочването на училища с висок бал са причина кандидат-гимназистите да не бъдат класирани.", "date": "2019.07.11", "title": "Ето кои са най-желаните гимназии в София след първото класиране"}
{"url": "https://www.novinite.bg/articles/178017/OKONChATELNO-Zaplatite-v-gradskiya-transport-zapochvat-da-skachat-ot-2020-g", "text": "С 45 гласа „за”, 6 „въздържали се” и нито един „против”, Столичният общински съвет прие предложението на кмета да бъде подписано тригодишно споразумение, което да гарантира повишаването на заплатите на служителите в градския транспорт с по 10% в следващите три години, предаде репортер на БГНЕС.Първото увеличение на възнагражденията на заетите в общинските транспортни дружества ще стане факт през 2020 г.До това решение се стигна, след като синдикатите поискаха заплатите на водачите да бъдат повишени, за да се реши проблемът с недостига им в системата.Съветниците от БСП не подкрепиха повишаването на заплатите чак от догодина.„В транспортна комисия, която заседава през зимата дадохме обещание, че при актуализация на бюджета ще търсим възможност за увеличаване на работните заплати и отпускане на средства за подобряване на битовите условия, които бяха основен момент в техните искания. Темата с извънредните часове също ги притеснява\", припомни Калоян Паргов и подчерта, че иска увеличение на възнагражденията на служителите от днес, а не през 2020 година.„Въздържахме се от подкрепа, защото самите те не приемат това споразумение. Няма как ние да не се съобразим с волята, желанието и справедливите искания на работещите в градския транспорт, те не приемат по този начин да бъде затворен проблемът, предвид това, че някой го е страх от предизборната кампания\", добави още той.Заместник-кметът по финансите Дончо Барбалов каза, че на този етап не може да се мисли за пренасочване на остатъци от бюджета на общината, защото той е изпълнен на 100% и няма средства за преразпределяне. Барбалов добави, че за увеличението на заплатите на служителите в дружествата ще бъдат отделени 20 млн. лв., а за 20% скок на възнагражденията през тази година общината е заделени 14 млн. лв.Около 100 души не достигат в автотранспорта, толкова е недостигът и в електротранспорта.Кметът Йорданка Фандъкова обяви, че общинските съветници са подкрепили доклада ѝ, свързан с възможността да се закупят с евросредства 82 електробуса, 30 тролея и 25 нови трамвая.„Когато успеем да реализираме тези проекти, ще имаме на 100% подменени тролеи и автобуси в движение и доста сериозен напредък по отношение на трамваите“, коментира градоначалникът.", "date": "2019.07.11", "title": "ОКОНЧАТЕЛНО: Заплатите в градския транспорт започват да скачат от 2020 г."}
{"url": "https://www.novinite.bg/articles/177997/Valejite-spirat-idva-slance", "text": "Днес още в сутрешните часове валежите и в източните и южните райони ще спрат и облачността ще се разкъса и намалее. През деня над страната ще преобладава слънчево време с временни увеличения на облачността, но без валежи. С предимно умерен вятър от север ще продължи да нахлува хладен въздух. Максималните температури ще са между 23° и 28°. СФ 23 Над планините облачността ще е променлива, по-значителна преди обяд над Рило-Родопската област и Източна Стара планина, където все още ще има слаби превалявания, но в процес на спиране. Ще духа умерен, по билата и временно силен север-северозападният. Остава хладно, с максимална температура на височина 1200 метра около 18°, на 2000 метра около 10°.Над Черноморието още в сутрешните часове валежите ще спрат и облачността ще се разкъса. След обяд ще преобладава слънчево време. Ще духа умерен, временно и силен север-североизточен вятър. Максимални температури на въздуха: 23°- 26°, близки до температурата на морската вода. Вълнението на морето ще е 2-3 бала, в крайните южни райони временно до 4 бала.", "date": "2019.07.11", "title": "Валежите спират, идва слънце"}
{"url": "https://www.novinite.bg/articles/178002/Preduprejdenie-za-shoforite-po-AM-Hemus", "text": "Предупреждение за шофьорите по АМ\" Хемус\". В интервала 9 и 13 часа между 25 и 30 км, движението в посока София ще се извършва поетапно в едната лента заради монтаж на камера на тол системата. Същата ще бъде процедурата и в участъка от 25-ти до 27-ми, в посока Варна, в следобедните часове между 13 ч. и 17 ч. ", "date": "2019.07.11", "title": "Предупреждение за шофьорите по АМ\" Хемус\""}
{"url": "https://www.novinite.bg/articles/178021/Poslanikat-ni-v-Slovakiya-Fenovete-na-Levski-sa-osvobodeni-te-sa-bili-napadnati-SNIMKI", "text": "Посланикът на Република България в Словакия Йорданка Чобанова коментира специално за \"Хоризонт\" инцидента с феновете на Левски, сбили се със запалянковци на холандския Аякс и полския Краковия в центъра на Братислава в сряда вечерта. \r\n\"Информацията, която имаме към този момент е, че имало 45 български граждани, които са задържани като свидетели. Казвам \"имало\", защото към този момент около 30 от тях вече са освободени. Някои от тях са с леки наранявания. Останалите 15 се очаква до час (б.а. интервюто е направено около 7:40 тази сутрин) също да бъдат освободени. Стълкновенията са се случили около 22 часа местно време. Веднага след това представител на посолството ни отреагира и беше на място, като оказа пълно съдействие на българските фенове.\"\r\n\"Това, което искам да уточня, е, че те са били нападнати от полски и от холандски футболни запалянковци. Този инцидент се случва на една от централните улици в Братислава, в самия център. Там има много хора, това е пешеходна зона. Там е станала тази провокация. Резултатът е, че има много нанесени щети на заведенията. Но става дума за провокация към нашите фенове. По наша информация няма да бъдат повдигнати обвинения към българските фенове, очаква се скоро всички да бъдат освободени. Оказваме пълно съдействие, посолството е до тях\", заяви посланик Чобанова.\r\n", "date": "2019.07.11", "title": "Посланикът ни в Словакия: Феновете на Левски са освободени, те са били нападнати (СНИМКИ)"}
{"url": "https://www.novinite.bg/articles/178003/Dneven-horoskop-za-chetvartak", "text": "Днес е добър ден за вас в много аспекти, особено ако сте амбициозни. Независимо дали искате да поканите някой непознат на среща или да направите опит за повишения в работата, действайте.Днес ще трябва да се справите със сериозни проблеми в работата или такива, които са свързани с финансовото ви състояние. Не се притеснявайте, нищо не е непоправимо.Днес всичко трябва да е много добре подредено и организирано, за да можете да действате възможно най-бързо, когато дойде времето. Време е да използвате организационните си способности. Вижте повече на:", "date": "2019.07.11", "title": "Дневен хороскоп за четвъртък"}
{"url": "https://www.novinite.bg/articles/178019/Zaharieva-ES-e-naj-dobroto-myasto-za-jiveene", "text": "Страните от Източното партньорство са постигнали значителни резултати, но има още какво да се направи. Партньорите трябва да вървят напред, но и ЕС трябва да има визия за бъдещето на Източното партньорство какво следва след 2020 г.“ Това заяви вицепремиерът и министър на външните работи Екатерина Захариева, която участва в Батумската международна конференция, посветена на 10-ата годишнина на инициативата. Форумът събра в Грузия високопоставени политици от страните - членки на ЕС, и от страните от Източното партньорство, представители на бизнеса, академичните среди и неправителствения сектор.Екатерина Захариева дискутира постиженията и европейското бъдеще на страните от Източното партньорство заедно със своите колеги министри от Швеция, Полша и Чехия.Участниците в дискусията определиха Източното партньорство като една от най-успешните инициативи и подчертаха, че отношенията между партньорите трябва да продължават да се развиват последователно и с нови идеи за бъдещето.„Източното партньорство е изключително добра добросъседска инициатива, насочена към изграждане на мостове и увеличаване на свързаността между страните - подчерта Захариева. – То промени манталитета в тези страни, но предизвикателство пред тях е изграждането на устойчивост в техните общества“.Сред постиженията на Източното партньорство министър Захариева открои Споразумението за асоцииране / Задълбочена и всеобхватна зона за свободна търговия, подписано през 2014 г. между ЕС и три от страните - Грузия, Молдова и Украйна, както и партньорските споразумения с Армения и Азербайджан. Тя изтъкна отпадането на визите за гражданите на Молдова, Грузия и Украйна, и облекчения визов режим за гражданите на Армения и Азербайджан.„Търговският обмен между ЕС и страните от Източното партньорство е нараснал неимоверно през последните години, а хиляди млади хора от тези страни са получили образованието си в ЕС“, каза Екатерина Захариева. Тя подчерта ключовото значение на възпитаването на критично мислене у младото поколение за развитието на демокрацията – не само за страните от региона, но и за целия Европейски съюз. „Трябва да се борим всеки ден за демокрацията. ЕС е най-доброто място за живеене, но трябва да правим повече и в това отношение много важна е ролята на младите хора“, подчерта тя.Екатерина Захариева изтъкна, че България е голям поддръжник на разширението на ЕС, но то, разбира се, зависи от конкретни условия. „Това е взаимен процес - изтъкна българският вицепремиер, – той зависи не само от ЕС, но и от страните, които кандидатстват.“ Тя се обърна към домакините, като заяви, че Грузия, както и страните от Западните Балкани, са Европа, и подчерта сериозния напредък на страната през последните години. Вицепремиерът открои значението на правосъдната реформа и развитието на гражданското общество като ключови за напредъка на страната по пътя на европейската интеграция.", "date": "2019.07.11", "title": "Захариева: ЕС е най-доброто място за живеене"}
{"url": "https://www.novinite.bg/articles/178012/Policejska-akciya-v-Sandanski-8-dushi-sa-arestuvani", "text": "При съвместна акция на полицията и жандармерията в Сандански тази сутрин са арестувани 8 души, информира bTV. В целия град има засилено полицейско присъствие, включително полицаи на мотори. Почти всяка кола се спира. Извършват се проверки и обиски. 90 души са проверени до момента. В Сандански има проблем с палежи на автомобили, останали неразкрити.", "date": "2019.07.11", "title": "Полицейска акция в Сандански, 8 души са арестувани"}
{"url": "https://www.novinite.bg/articles/178006/Talonat-s-10-bileta-shte-moje-da-se-polzva-ot-poveche-patnici-v-gradskiya-transport", "text": "\r\nПромени в наредбата за таксуване в градския транспорт на София от миналата година предизвика спорове между контрольори и пътници. По този повод екипът ни се свърза с изпълнителния директор на Центъра за градска мобилност за разяснение какви са правата и задълженията на пътниците при ползване на билети за многократно пътуване.\r\n\r\n\r\n\r\n\r\n\r\n\r\n\r\n", "date": "2019.07.11", "title": "Талонът с 10 билета ще може да се ползва от повече пътници в градския транспорт"}
{"url": "https://www.novinite.bg/articles/178032/MVR-razbi-prestapna-grupa-za-falshivi-dokumenti", "text": "Престъпна група, занимавала се с изготвяне и използване на фалшиви официални документи, е разкрита при специализирана операция на МВР – Силистра, проведена вчера на територията на областта, съобщиха от пресцентъра на полицията.Вчера, съвмесно със служители на сектор „Противодействие на криминална престъпност“ и районните управления, е извършено претърсване на 6 адреса и 4 автомобила в Силистра и Тутракан.Намерена е фалшива лична карта с данни на реално съществуващо лице, както и фалшиво генерално пълномощно от негово име.Иззети са кредитни карти, договори за кредити, записи на заповеди, телефони, СИМ-карти и компютърни конфигурации.Групата е подготвила документи за продажба на 60 дка земеделски земи, чужда собственост, чрез фалшивата лична карта и пълномощното.Задържани за срок до 24 часа са двама мъже на 30 и на 36 години, известни с извършване на аналогична дейност. В процес на изясняване е съучастието на други двама заподозрени. Предприети са действия за изясняване на усвоените кредитни карти. Образувано е досъдебно производство.", "date": "2019.07.11", "title": "МВР разби престъпна група за фалшиви документи"}
{"url": "https://www.novinite.bg/articles/178004/Shest-jertvi-na-loshoto-vreme-v-Garciya", "text": "\r\nШест жертви на лошото време в Гърция. Ураганни ветрове и порои обхванаха северните части на страната късно снощи. Загиналите са чужденци - двама чехи, румънци и руснаци. Най-засегнат е полуостров Халкидики. Нанесени са сериозни материални щети. Има наводнени жилища и търговски обекти. Изкоренени са десетки дървета, има отнесени покриви и изпочупени прозорци. Придвижването в много райони е затруднено, заради щети по пътната настилка.\r\nПовече подробности от Солун вижте от прякото включване на Катя Пеева - кореспондент на БНР и първият секретар на генералното ни консулство в Солун Красимир Серафимов.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.07.11", "title": "Шест жертви на лошото време в Гърция"}
{"url": "https://www.novinite.bg/articles/178014/Dve-deca-sa-sred-zaginalite-turisti-pri-bedstvieto-na-Halkidiki", "text": "\r\nШест жертви на лошото време в Гърция. Ураганни ветрове и порои обхванаха северните части на страната късно снощи. Най-засегнат е полуостров Халкидики - популярна туристическа дестинация. До момента няма данни за пострадали българи.\r\n\r\n\r\n\r\n\r\n\r\n\r\n\r\n\r\n", "date": "2019.07.11", "title": "Две деца са сред загиналите туристи при бедствието на Халкидики"}
{"url": "https://www.novinite.bg/articles/178024/Domashna-oranjeriya-s-kanabis-otkrita-kraj-Pazardjik", "text": "Домашна оранжерия за отглеждане и обработка на марихуана е открита при акция на служители от сектор „Противодействие на криминалната престъпност” при ОДМВР-Пазарджик.\r\nПроцесуалните действия по реализацията са осъществени под наблюдението на прокурор от Окръжната прокуратура в Пазарджик. В сряда екипи от сектора извършили претърсване в къща, намираща се в пазарджишкото село Мало Конаре.\r\nНеин обитател е старият познайник на криминалистите В.Н.- 51г. „Валето”. В няколко стаи полицаите открили обособена оранжерия за отглеждане и последваща обработка на канабис. Намерени са 100 растения в начален етап на развитие, осветителни тела, системи за контрол на влажността и температурата, електронна везна.\r\nПо време на акцията мъжът направил неуспешен опит да се отърве от близо 36 грама суха листна маса, която се оказала суха марихуана с високо качество. Той е задържан за срок от 24 часа, а Окръжната прокуратура е удължила срока на ареста със 72 часа.  Всички доказателства, които имат  отношение по случая, са иззети. Работата по документиране на престъпната дейност на В.Н. продължава под ръководството на прокурор.\r\n", "date": "2019.07.11", "title": "Домашна оранжерия с канабис открита край Пазарджик"}
{"url": "https://www.novinite.bg/articles/178016/Ot-2021-g-Pasportite-shte-mogat-da-sa-s-validnost-10-godini", "text": "Паспортите на българските граждани ще се издават със срок на валидност 5 или 10 години съгласно заявения от лицето срок, реши парламентът с приемането на второ четене на изменения в Закона за българските лични документи. На децата до 18-годишна възраст ще се издават паспорти със срок на валидност 5 години.Министерството на вътрешните работи трябва да създаде организационни условия и да осигури необходимите технически и програмни средства за издаване на паспорти със срок на валидност 10 години не по-късно от 1 януари 2021 г.При обикновена услуга, лични карти и паспорти ще се издават до 30 дни, при бърза услуга - до 3 работни дни, а при експресна услуга - до 8 работни часа, от приемането на заявлението.Предвижда се нова процедура за подаване на заявления за подмяна на български лични документи чрез автоматизираната информационна система за електронни услуги на Министерството на външните работи /МВнР/. Наред с опцията за използване на квалифициран електронен подпис, заявителят ще може да подава заявление в електронен формат и без да използва такъв подпис, като към заявлението приложи копие от валиден документ, чиято подмяна желае.Новата възможност изисква период на технологична подготовка, затова се предвижда тези изменения да влязат в сила от 1 октомври 2020 г. Когато заявлението за издаване на български личен документ е подадено по електронен път, документът ще се получава лично, след установяване на самоличността на получателя и връщане на документа, чиято подмяна се иска.Намаляват се сроковете за издаване на български лични документи при подадено заявление в консулски или дипломатически представителства в чужбина. От 90 дни - за обикновена услуга, е предвидено вече срокът да е 45 дни, а за бърза услуга - 30 дни. С измененията се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга.Въвеждат се и срокове за издаване на документ за самоличност на чужденец, получил убежище, статут на бежанец или хуманитарен статут: при обикновена услуга - до 30 дни, а при бърза услуга - до 10 работни дни.", "date": "2019.07.11", "title": "От 2021 г.: Паспортите ще могат да са с валидност 10 години"}
{"url": "https://www.novinite.bg/articles/178011/Varlite-ultrasi-se-biha-s-2-vrajeski-agitki-v-Bratislava-VIDEOSNIMKI", "text": "Най-върлите ултраси на Левски от София-Запад се забъркаха в чутовно меле предиднешния двубой между \"сините\" и Ружомберок от Лига Европа. Според медиите в Словакия, левскарите са буйствали вчера цял ден в столицата Братислава, а черешката на тортата бил невъобразим екшън с обединени фенове на отборите на Аякс и Краковия (Краков). Поляците и холандците нападнали българите, а от кадрите се вижда, че боят с маси, столове и каквото попадне на хулиганите е потресаващ. В битката са участвали стотици ултраси, а заведението, което е станало арена на лумпениадата е потрошено до неузнаваемост. Снимки: Facebook/Част от симпатизиращите на Левски са били задържани след намесата на полицията. Съобщава се и за ранени, но не тежко.Видео от баталните сцени между футболните хулигани пък бързо се разпространи в интернет.Вижте клип изпратен ни от:     Припомняме, че днес Левски ще бъде подкрепен от близо 500 свои фенове срещу Ружомберок. Интересът е голям и поради факта, че вековниците са наказани за реванша в София, който ще се играе без публика.Кметът на Братислава Матуш Вало използва социалните мрежи, за да покаже разочарованието си от снощните ексцесии по улиците на града. Центърът на словашката столица стана арена на сблъсъци между фенове на Левски и привърженици на Краковия и Аякс. По данни на полицията над 80 души са били задържаните.\"Боевете са ужасна демонстрация на неуважение към града, в който ние живеем и всички посетители се наслаждават на приятелска атмосфера. Никога няма да разбера хората, които комбинират спорта и забавлението с насилие и разрушават всичко по пътя си. Никога!Не искам да коментирам дали ситуацията е била подценена и как е излязла от контрол. За момента просто изразявам съжаление за разрушената собственост и нараняванията на невинните хора, които просто искаха да се насладят на приятна лятна вечер.Събираме информация и ще разгледаме ситуацията обстойно. Държим връзка и с органите на реда в Стария град, за да осигурим почистването и описването на щетите на засегнатите\", написа кметът на Братислава във Фейсбук. ", "date": "2019.07.11", "title": "Върлите ултраси се биха с 2 вражески агитки в Братислава (ВИДЕО+СНИМКИ)"}
{"url": "https://www.novinite.bg/articles/178015/Testvat-gotovnostta-na-V-blok-na-AEC-Kozloduj-za-rabota-na-povishena-moshtnost", "text": "\r\nСлед успешното приключване на последните модернизации от проекта за повишаване на мощността на пети блок на АЕЦ \"Козлодуй\" до 104%, реализирани по време на плановия годишен ремонт през тази година, на 13 и 14 юли 2019 г. е планирано да бъдат извършени финалните изпитания. Целта е да се потвърди готовността на системите и съоръженията за работа в условията на повишена мощност в различни експлоатационни режими, съобщиха от атомната електроцентрала.\r\n\r\n\r\n\r\n\r\n\r\n\r\n\r\n", "date": "2019.07.11", "title": "Тестват готовността на V блок на АЕЦ \"Козлодуй\" за работа на повишена мощност"}
{"url": "https://www.novinite.bg/articles/178027/Islyamska-darjava-otpravi-zaplaha-kam-Erdogan", "text": "Терористичната групировка \"Ислямска държава\" (ИД) отправи заплаха към турския президент Реджеп Тайип Ердоган във видео, разпространено късно снощи, предаде ДПА.\"Хей, Ердоган, арогантният тиранин на Турция, не си мисли, че сабите на войниците на халифата са далеч от теб\", заяви боец от групировката, говорещ на турски, заобиколен от двама мъже с автомати.\"Знай, че това, че стоиш в редиците на кръстоносците, няма да ти помогне срещу войниците на халифата\", каза още джихадистът.Видеото бе разпространено около три месеца, след като лидерът на ИД Абу Бакр ал Багдади, бе заснет във видеоклип, в който се вижда как държи папка с надпис \"Вилает Турция\".Посланието му очевидно означава намерение групировката да извърши атаки в Турция.\"Ислямска държава\" е извършила редица кървави терористични нападения в Турция. ", "date": "2019.07.11", "title": "„Ислямска държава“ отправи заплаха към Ердоган"}
{"url": "https://www.novinite.bg/articles/178028/Broyat-na-jertvite-v-Halkidiki-raste", "text": "Силната буря, връхлетяла района на Халкидики и околностите на Солун, стана причина за смъртта на седем души, между които и две деца.Десетки хора са ранени, а полицията е обявила един човек за изчезнал. Властите са открили тялото на мъж, но тепърва ще се изяснява дали е на изчезналия.Прекъснато е електроснабдяването и има нанесени големи материални щети.Жертвите са туристи от Румъния, Чехия и Русия и са се намирали в близост до първия ръкав.Ранените са откарани в няколко болници на Халкидики и в Солун, а по данни на говорителя на правителството Стелиос Пецас, една жена е хоспитализирана в интензивно отделение.Късно през нощта в района на Халкидики е обявено извънредно положение заради бурните ветрове, торнадо и силна градушки, които са оценени като „безпрецедентен феномен“.Загинал е 39-годишен гражданин на Русия и двегодишният му син, убити от паднало върху тях дърво. Върху 54-годишна румънска туристка е паднал покрив на заведение, а в същата таверна е починало и 8-годишно дете, също от Румъния.Лошото време се оказва смъртоносно за възрастна двойка от Чехия, чиято туристическа каравана е била преобърната от бурния вятър.Гръцката брегова служба е обявила за изчезнал рибар в морето заедно с лодката си.Министърът за гражданска защита Михалис Срисохоидис провежда в Солун извънредно заседание на министерския съвет за първоначална оценка на ситуацията.Въпреки краткотрайното си действие, около 20 минути, бурята остави след себе си големи материални щети.Гръцката противопожарна служба е получила над 600 обаждания с молба за помощ и е помогнала при 235 спасителни акции, както и за отстраняването на паднали дървета. Най-малко 140 спасители са участвали в операциятаБурята се разрази, след като температурите в Гърция достигнаха 37 градуса през последните два дниТелевизионни кадри показват преобърнати коли, паднали дървета, разрушени покриви и кални свлачища.  ", "date": "2019.07.11", "title": "Броят на жертвите в Халкидики расте"}
{"url": "https://www.novinite.bg/articles/178008/Big-Ben-stava-na-160-godini", "text": "Една от знаковите забележителности на Лондон - часовниковата кула, отбелязва своята 160-годишнина в мълчание. Причината е, че съоръжението е в ремонт, предава bTV.Четирите й стрелки на часовника се лъскат, железните елементи се пребоядисват, а сложните каменни орнаменти се почистват и ремонтират. Това е най-сложната реставрационна програма по 96-метровата кула. 13-тонният часовник ще остане на мястото си през по-голямата част от ремонта, който започна през 2017 г. и ще завърши през 2021 г. През повечето време той не бие, като камбаната му звучи само на важни събития като Нова година.", "date": "2019.07.11", "title": "Биг Бен става на 160 години"}
{"url": "https://www.novinite.bg/articles/178029/Navodneni-kashti-sled-poroj-v-Dospatsko", "text": "Две къщи са се наводнили в доспатското село Късак, вследствие на обилния дъжд вчера, предаде БНР. Два екипа на пожарната от Доспат с мотопомпи и със съдействието на жители от селото са отводнили къщите и предотвратили наводняване на трета.В Девин срутила се селскостопанска постройка затрупа стълбище на къща на улица \"Люляк\", в която живеят двама души. При инцидента няма пострадали.  В смолянския квартал \"Устово\" на улица \"Стойо Шишков\" екип на пожарната е оказал съдействие за отводняване на запушена шахта.", "date": "2019.07.11", "title": "Наводнени къщи след порой в Доспатско"}
{"url": "https://www.novinite.bg/articles/178001/Deputatite-shte-glasuvat-zabranata-na-nargileta-v-zavedeniya", "text": "Забраната на наргилетата в заведенията, както и предлагането и продажбата им на деца, ще гласуват на второ четене депутатите днес. Предложените промени са на Валери Симеонов и група депутати от „Обединени патриоти”.Законовите поправки предизвикаха протести на бизнеса в страната. Днес обаче се очаква да бъде гласувана окончателната регулация и санкции.", "date": "2019.07.11", "title": "Депутатите ще гласуват забраната на наргилета в заведения"}
{"url": "https://www.novinite.bg/articles/178023/Kebapcheta-ot-Rumaniya-dokarali-svinskata-chuma-v-Plevensko", "text": "Публикувано във факти.бг: Пътувания до Румъния за покупка на кебапчета е една от версиите за заразяването с африканска чума по свинете (АЧС) на домашните прасета в Плевенско. Това каза пред бТВ изпълнителният директор на Българската агенция по безопасност на храните (БАБХ) д-р Дамян Илиев.Той акцентира на факта, че основните рискове за разпространяването на АЧС идват от хората. Другият начин освен с храненето на домашните животни с непроверена храна или ловци, които прибирайки се с дрехите и обувките си донасят вируса в къщи.", "date": "2019.07.11", "title": "Кебапчета от Румъния докарали свинската чума в Плевенско"}
{"url": "https://www.novinite.bg/articles/178007/Valeri-Simeonov-Imame-seriozni-problemi-parlamentarnata-grupa-ne-raboti", "text": "\r\nВолен Сидеров вече не е председател на парламентарната група на Обединените патриоти. Начело застават Валентин Касабов от НФСБ и Искрен Веселинов от ВМРО, а \"Атака\" остава без ръководни постове в групата на Патриотите. От партията на Сидеров определят смяната като нарушение на коалиционното споразумение. ВМРО и НФСБ смятат, че това е формалност.\r\nПовече за труса в малката коалиция и застрашено ли е управлението, както твърди Волен Сидеров - вижте от председателя на НФСБ Валери Симеонов, който гостува в студиото на Сутрешния блок на БНТ1.\r\nВалери Симеонов, председател на НФСБ: Става въпрос за една формална промяна, която финализира един процес, който продължава вече две години. Реално, няма съвместен общ живот в групата. Нормално и естествено беше да се опитаме да направим някакво оздравяване, да имаме общи позиции, с общи законопроекти, така че да направим тази група действаща парламентарна сила.\r\n\r\n\r\n\r\n\r\n\r\n\r\n\r\n", "date": "2019.07.11", "title": "Валери Симеонов: Имаме сериозни проблеми, парламентарната група не работи"}
{"url": "https://www.novinite.bg/articles/178025/Karakachanov-podpisa-dogovorite-za-zakupuvane-na-osem-samoleta-F-16", "text": "На основание Решение на Министерския съвет № 398/10. 07. 2019 г. министърът на отбраната Красимир Каракачанов подписа днес, 11 юли 2019 г. международни договори (LOAs) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD, „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment) на обща стойност $1,256,153,980 USD.С тях се договаря доставката от Правителството на САЩ за българските въоръжени сили на осем самолета F-16 Block 70 и свързаното оборудване и въоръжение. Съгласно Конституцията на Р България и редът на Закона за международните договори на Република България, за да влязат в сила тези договори, следва да бъдат ратифицирани от Народното събрание.Отчитайки финансовите ограничения на Р България, Държавният департамент на САЩ е предприел действия за намаляване на общата цена с до 60 млн. щатски долара посредством искане от Конгреса на САЩ за допълнително финансиране, което да бъде използвано в интерес на Р България, съобщиха от Министерството на отбраната.Предстои искането на Държавния департамент да бъде разгледано от Конгреса на САЩ.", "date": "2019.07.11", "title": "Каракачанов подписа договорите за закупуване на осем самолета F-16"}
{"url": "https://www.novinite.bg/articles/178031/Pravniyat-otdel-na-NS-proveryava-otstranyavaneto-na-Volen-Siderov", "text": "\r\nЛидерът на \"Атака\" Волен Сидеров смята, че отстраняването му от председателското място на парламентарната група на \"Обединени патриоти\" нарушава коалиционното споразумение и правилника за работа на парламентарните групи в Народното събрание.\r\n\r\n\r\n\r\n\r\n\r\n\r\n\r\n", "date": "2019.07.11", "title": "Правният отдел на НС проверява отстраняването на Волен Сидеров"}
{"url": "https://www.novinite.bg/articles/177998/Darjavniyat-glava-Proektat-za-pridobivane-na-nov-iztrebitel-gubi-smisal", "text": "„Моята позиция е ясна отдавна, от самото начало на този процес - правителството е длъжно да осигури оперативните способности и техническата поддръжка на този самолет така, както те бяха разработени от Министерството на отбраната, приети от Министерски съвет и утвърдени от Народното събрание“. Това заяви президентът Румен Радев днес в отговор на журналистически въпрос за одобрения от правителството доклад за покупка на изтребители F-16 за българските Военновъздушни сили. Държавният глава посочи, че към момента има чувствително разминаване с първоначално заложените от страната ни параметри и способности. Налице е тотална доминация на политическите мотиви над оперативните способности, а условията за техническа поддръжка на този самолет, които  се отлагат във времето и ще се оскъпяват значително, могат да обезсмислят проекта. Запитан дали обявената цена от 1.256 млрд. долара е голяма или малка за покупката на 8 изтребителя, президентът коментира, че това зависи от включеното в тази цена. „Ако вътре има всичко необходимо така, както е разработено и изпратено от нас в искането за предоставяне на оферта и така, както беше публикувано от американското правителство с всички пакети и пълни способности - цената е приемлива, но ако ги няма тези неща – проектът губи смисъл“, заяви държавният глава. Демокрацията и възможността всеки гражданин да изрази свободно своя вот, без да бъде манипулиран, нямат цена, подчерта още Румен Радев в отговор на въпрос за намерението на управляващото мнозинство да отмени предвидената в изборното законодателство възможност за машинно гласуване. „Не машините са виновни, а ниската ефективност на администрацията и по отношение на подготовка и цена на обществената поръчка, и по отношение на организацията за използване на машините“, посочи президентът. Държавният глава определи като крайно нелепо непрекъснато да се изтъкват като пример други европейски държави и особено Холандия, в които няма машинно гласуване. „Когато нашата изборна администрация и власти постигнат такъв нисък процент на недействителни бюлетини и осигурят условия да няма манипулация на изборите, както е в тези държави, аз съм съгласен да премахнем машинното гласуване“, заяви президентът. По думите му отмяната на машинното гласуване е удар и по нашите  сънародници зад граница, които все повече очакват да бъде чут техният глас, а с този отказ всъщност се отдалечава към хоризонта електронното дистанционно гласуване. Румен Радев осъди наложилата се практика няколко месеца преди всеки избор да се прави ремонт на изборното законодателство, което „затвърждава убеждението, че това се прави с някаква цел“.", "date": "2019.07.11", "title": "Държавният глава: Проектът за придобиване на нов изтребител губи смисъл"}
{"url": "https://www.novinite.bg/articles/178018/KNSB-Okolo-5-mlrd-leva-e-natrupaniyat-deficit-v-energetikata", "text": "В енергетиката се е натрупал дефицит от 5 млрд. лева, каза председателят на Националната федерация на енергетиците към Конфедерацията на независимите синдикати в България Георги Петров по време на журналистическия семинар \"Жизненият стандарт - във фокуса на медиите\" в Белчински бани. Той посочи, че в Националната електрическа компания /НЕК/ натрупаният дефицит до миналата година е 4 млрд. лева.\"Сега е париран на едно ниво, но той не намалява значително\", добави Георги Петров. Той допълни, че заради високата цена на емисиите натрупаният дефицит към края на миналата година в \"ТЕЦ Марица изток 2\" е 1 млрд. лева.Енергийният експерт към КНСБ Антон Иванов обясни, че голяма част от натрупаните 4 млрд. лева задължения в НЕК са заради пропаднали инвестиционни инициативи, включително и за проекта АЕЦ \"Белене\". Той посочи, че регулаторният дефицит е 1,8 млрд. лева. Общото задължение на НЕК обаче е 4 млрд. лева. \"Ако се строши колата по пътя, всички задължения стават изискуеми\", отбеляза Иванов.По думите му Фонд \"Сигурност на електроенергийната система\" много трудно успява да компенсира текущите задължения. Старите задължения, натрупали се с години, остават непокрити от фонда.Антон Иванов смята, че няма как толкова големи задължения да бъдат прехвърлени към потребителите. Според него единственото решение за покриване на тези задължения е активите да се продадат. Държавата също няма как да ги плати, защото Европейската комисия няма да разреши подобна намеса, защото се счита като държавна помощ, която не е позволена.\r\n\r\n\r\n\r\n\r\n\r\n\r\n\r\nПрезидентът на КНСБ Пламен Димитров е на мнение, че няма как пазарът да реши този проблем. Това означава, че тези 5 млрд. лева ще бъдат прехвърлени на хората или на икономиката. \"Ако ги върнем към пазара като активи, може да се подценени, някои може да даде 2 милиарда. Даде ли тези милиарди, той ще ги изкара от нас\", заяви Пламен Димитров.По думите му, ако държавните енергийни дружества се продадат и станат частни, най-вероятно ще се повиши цената на тока. Според него в момента КЕВР може да потиска цената на тока към държавните дружества, но към частните не може.", "date": "2019.07.11", "title": "КНСБ: Около 5 млрд. лева е натрупаният дефицит в енергетиката"}
{"url": "https://www.novinite.bg/articles/177999/Radev-Duhovnata-visota-koyato-ni-zaveshta-prof-Marko-Semov-e-ogromen-nacionalen-kapital", "text": "„За силата на един интелектуалец трябва да съдим по непреходността на неговите идеи.  За мъдростта на един общественик – по дълголетието на неговите анализи и мисли за проблемите и бъдещето на неговия собствен народ“. Това заяви президентът Румен Радев на церемонията по повод отбелязването на 80-годишнината от рождението на проф. Марко Семов, която се състоя в Големия салон на Българската академия на науките. Държавният глава изтъкна, че всеки дръзнал да обсъжда творчеството на проф. Марко Семов е изправен пред предизвикателството да не мудостигне духовна и интелектуална енергия и „да остане само в подножието на планината“. „Онази необятна духовна планина, върху чиито връх проф. Семов беше стъпил и през призмата на времето и пространството се взираше към България и българите, търсейки нашата проекция в съвременния глобален свят и бъдещето“. Духовната височина, която ни завеща проф. Марко Семов, е огромен национален капитал, подчерта президентът. По думите му нашето предизвикателство днес е да трансформираме тази духовна височина в енергия, за да се справим с проблемите на съвремието и България да върви напред така, като той искаше да види българите – обединени, с обща цел за мир, просперитет, справедливост, които заявят своята достойна позиция. “В трудни времена, във времена разделни, както би казал той, будителят е този, който събира разпръснатите парченца на нашия национален дух и ги завещава на следващите поколения“, изтъкна Румен Радев. Той посочи, че проф. Семов е стигнал по-далеч, не само събирайки тези парчета, но и сглобявайки ги в пъстра картина на българското битие и подканвайки ни да търсим себе си в бъдещето и в околния свят. Според президента, със своята прозорливост и дълбоко усещане за българската народопсихология, проф. Семов заема своето достойно място сред утвърдените продължители на делото на големия български социолог Иван Хаджийски. „Умееше да формулира и изказва по кратък, простичък и разбираем начин  мислите на българския народ. Да вниква с тънко усещане в неговата психология и да формулира безпристрастно някога болезнени, жестоки акценти“, допълни Румен Радев. По думите на президента проф. Семов по-скоро се тревожеше от зимата на нашето безкрайно търпение, отколкото се радваше на таланта и любознанието на нацията. Държавният глава връчи на Българската академия на науките наградата \"Проф. Марко Семов\" за нейния принос в развитието на духовния живот на нацията и по повод 150-годишнината от основаването на Академията. По думите на президента отличието е само едно от многото получени от БАН в нейната дългогодишна история, но е ясен знак, че без Академията обществото ни не може да изправи снага, за да бъдем равни с другите народи, с които може и да ни дели голяма дистанция по благосъстояние, но не и по дух. „Имунната система на всяка държава, това са учените и учителите, хората на духовността, на изкуствата и на словото – тези, които работят всеотдайно и неуморно за просветлението на собствения си народ“, подчерта още в изказването си на церемонията държавният глава Румен Радев.", "date": "2019.07.11", "title": "Радев: Духовната висота, която ни завеща проф. Марко Семов, е огромен национален капитал"}
{"url": "https://www.novinite.bg/articles/178022/Pomoshtta-za-otoplenie-se-uvelichava-s-9175-lv", "text": "Министърът на труда и социалната политика Бисер Петков издаде заповед за определяне на месечния размер на помощта за отопление на 93,18 лв., което е с 24,5% повече в сравнение с миналия зимен сезон. Общата стойност на помощта, която се изплаща от Агенцията за социално подпомагане за периода 1 ноември – 31 март, ще се повиши с 91,75 лв. – от сегашните 374,15 лв. на 465,90 лв. Повишението е разписано с промени в Наредба № РД-07-5 от 2008 г. за условията и реда за отпускане на целева помощ за отопление, която беше обнародвана в Държавен вестник на 28.06.2019 г. Новите текстове регламентират, че базата за определяне на размера на помощта нараства от 385 киловатчаса на 500 кВтч.Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли. Предприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7%. С промените в нормативната уредба беше разширен и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон ( 2018-2019 г.) с целева помощ за отопление бяха подпомогнати 209 647 хора и домакинства. Кандидатстването за енергийно подпомагане започна на 1 юли и ще продължи до 31 октомври. Хората, нуждаещи се от този вид социална подкрепа, могат да подават документи в дирекциите „Социално подпомагане“ по настоящия си адрес.", "date": "2019.07.11", "title": "Помощта за отопление се увеличава с 91,75 лв."}
{"url": "https://www.novinite.bg/articles/178026/Kaloyan-Pargov-BSP-nastoyava-za-uvelichenie-na-zaplatite-na-shoforite-v-gradskiya-transport-oshte-prez-septemvri", "text": "Групата на БСП в Столичния общински съвет не подкрепи предложението на кмета Йорданка Фандъкова за тригодишно споразумение, според което заплатите на служителите в градския транспорт ще увеличават с по 10% в следващите три години, но от март 2020 година.„Управляващите в общината отстъпиха от ангажимента си за актуализация на заплатите на шофьорите, който поеха при прекратяването на протестите по-рано тази година. С това споразумение се замита проблема и се хвърля прах в очите на хората“, това каза лидерът на БСП – София и председател на групата на социалистите в СОС Калоян Паргов по време на днешната сесия.„В транспортна комисия, която заседава през зимата, дадохме обещание, че при актуализация на бюджета ще търсим възможност за увеличаване на работните заплати и отпускане на средства за подобряване на битовите условия, които бяха основен момент в техните искания. Темата за извънредния труд в столичните транспортни дружества все още е на дневен ред\", припомни Паргов и подчерта, че иска увеличение на възнагражденията на служителите сега, а не през 2020 година.Според него шофьорите са очаквали през юни да има актуализация на бюджета на Столична община и увеличение на техните заплати. „Не стана през юни, но би могло да се случи през септември. Дончо Барбалов трябва да каже има ли такава възможност и го призовавам да го направи“, заяви Калоян Паргов.Той определи като абсолютна спекулация от страна на кмета Фандъкова твърдението, че БСП не подкрепя увеличението на заплатите в столичния градски транспорт. „Очевидно, че от страх от предизборната кампания, тя се опитва да насочи общественото внимание в грешна посока“, категоричен бе Паргов.", "date": "2019.07.11", "title": "Калоян Паргов: БСП настоява за увеличение на заплатите на шофьорите в градския транспорт още през септември"}
