{"url": "https://www.novinite.bg/articles/164839/Uchenicite-shte-darjat-izpit-pri-nad-devet-otsastviya-po-daden-predmet", "text": "При повече от девет отсъствия по даден предмет учениците ще трябва да полагат изпит за определяне на срочна или годишна оценка. Допълнителното оценяване се налага заради промени в Закона за образованието, а целта е да се спре безпричинното отсъствие на учениците.Изпит ще се полага дори и направените отсъствията да са извинени.", "date": "2018.09.21", "title": "Учениците ще държат изпит при над девет отсъствия по даден предмет"}
{"url": "https://www.novinite.bg/articles/164873/Sled-18-meseca-v-Slatina-shte-ima-Centar-za-hora-s-uvrejdaniya", "text": "„Център за подкрепа на хора с увреждания“ ще има в столичнтия район „Слатина“. Той ще бъде реализиран след 18 месеца. Това съобщи на профила си във фейсбук зам.-министърът на труда и социалната политика Зорница Русинова. Преди два дни тя и кметът на София Йорданка Фандъкова подписаха договор за изграждане на „Център за подкрепа на хора с увреждания“. Проектът е по ОПРЧР и е на стойност 1млн. лв., предаде В момента има пет такива пилотни проекта, като единият ще се изпълнява от Столична община. В първата година от реализацията екипът ще подготвя сградата, обяви Фандъкова. В центъра ще се изпълняват интегрирани социално-здравни мерки, терапевтични и консултативни услуги. Предвиждат се и мерки за насърчаване участието на пазара на труда.Капацитетът на центъра ще бъде 30 души, които могат да бъдат обслужвани. В момента в Столична община има 84 социални услуги, насочени към деца и пълнолетни. Екипът, който ще работи в центъра ще бъде обучен, за да е ефективен и пълноценен. ", "date": "2018.09.21", "title": "След 18 месеца в Слатина ще има „Център за хора с увреждания“"}
{"url": "https://www.novinite.bg/articles/164874/Izlaskaha-pametnika-na-Hristo-Smirnenski", "text": "Столичният инспекторат изчисти до блясък паметникът на Христо Смирненски. Монументът беше надраскан с неприлични надписи, послания и  знаци. Паметникът се намира на бул. Евлоги Георгиев срещу строителния техникум.  Със специална машина, по екологичен способ паметникът бе излъскан. Пространството около него също бе доста замърсено с боклуци, фасове и всякакви отпадъци. Инспекторатът създаде организация за почистването, предаде ", "date": "2018.09.21", "title": "Излъскаха паметника на Христо Смирненски"}
{"url": "https://www.novinite.bg/articles/164807/Mladen-Marinov-Ne-sam-govoril-s-konkreten-chovek-za-posta-glaven-sekretar", "text": "Не съм говорил с конкретен човек за поста на главен секретар. Сондирал съм мнения. Но има длъжност заместник-главен секретар. В момента той изпълнява функциите на главен секретар. Това е Георги Арабаджиев\". Това заяви за \"Здравей, България\" новият вътрешен министър Младен Маринов. Той подчерта, че при предложението ще бъдат спазени всички изисквания на закона.Маринов категорично отхвърли твърденията, че от \"Атака\" са се съгласили да подкрепят неговата номинация за министър, ако получат думата за определяне на главен секретар.\"Притесняват ме големите очаквания, които ме карат да се мобилизирам и да се покажа във върхова форма. Надявам се и сега да е така. Но като знам с какъв екип работя в момента, имам увереност да продължа\", призна Маринов в първия си ден на висшия държавен пост.\"Семейството ми винаги ме е разбирало. Имам дъщеря на 23 години и син, който след няколко дни ще навърши 18 години. Добри деца са\", допълни той.В четвъртък президентът Румен Радев отправи критики във връзка с номинацията на Маринов за министър. Той заяви: „Просто е парадоксално: премиерът маха министър на вътрешните работи заради мърлявата работа на полицията, както той се изрази. А по закон тази мърлява работа се планира, организира, ръководи и контролира от главния секретар на МВР, който пък съответно, заради тази мърлява работа, се предлага за министър. Аз не го разбирам това”.Маринов коментира това изказване с думите: „Всеки има право на мнение и на оценка, още повече президента като върховен глава на държавата. Но аз стъпвам на фактите. Аз бих подходил с резултатите, които сме постигнали, а те не са малки. Мога да кажа, че за периода имаме с 8% по-малко регистрирани битови престъпления. По отношение на пътната безопасност, въпреки всички катастрофи и последната, която взе много жертви, имаме спад на убитите\".\"Енергията, която даваме за противодействие между институциите, трябва да я отдаваме, за да свършим работа и да дадем сигурност на хората\", допълни той.Относно ареста на разследващи журналисти в Радомир, за който писаха и чужди медии, той поясни: \"Колегите са арестували лица, които с фенерчета отиват на местопрестъпление. Снети са им сведения, както биха били снети сведения от всеки нормален гражданин, който ще се намира на евентуално местопрестъпление\".\"Получаваме сигнал и действаме незабавно. Влизаме във връзка с подаващите сигнала. Контактът е непрекъснат. Във въпросната вечер контактът е бил на телефон. Всички наши действия са вследствие на подавана от тях информация. От ГДБОП са потърсили помощта на областната дирекция, тъй като са наблизо и познават района. Колегите си свършват работата, намират мястото и там виждат чували с нарязани документи и с документи, които са тлеели. Изгасили са ги, за да могат да ги запазят. После е получена информация, че се готви още един транш на горене на документи. Нормално е на мястото да се постави секрет, който да наблюдава кой ще отиде при документите. Тогава колегите са задържали лица, които са отишли и са започнали да ровят в документите. Това са се оказали журналистите\", каза той.Новият вътрешен министър коментира и акцията срещу Ветко и Маринела Арабаджиеви, която се проведе, докато те са в чужбина: \"Колегите са преценили ситуацията и затова са действали така. При всяка акция се действа съобразно конкретната обстановка. Някой път се действа, когато лицата ги няма и това не пречи на акцията\".", "date": "2018.09.21", "title": "Младен Маринов: Не съм говорил с конкретен човек за поста главен секретар"}
{"url": "https://www.novinite.bg/articles/164872/Sofiya-zatvorena-za-dvijenie-na-chetiri-mesta", "text": "Организация на движението за провеждане на футболна среща на 21.09.2018 г. на Национален стадион „Васил Левски”, предаде Забранява се престоят и паркирането на пътни превозни средства, с изключение на автомобилите на участниците в мероприятието, както следва: От 00.00 до 24.00 часа на 21.09.2018 г. при сектор „Г” на Националния стадион „Васил Левски” от вход 20 до вход 26.От 12.00 до 20.00 часа на 21.09.2018 г. на моста пред Национален стадион „Васил Левски”.От 16.00 часа на 21.09.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:– ул. „Ген. Гурко” между бул. „Васил Левски” и бул. „Евлоги и Христо Георгиеви”;– бул. „Евлоги и Христо Георгиеви” между пл. „Орлов мост” и бул. „Черни връх”;– бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.Промяна в организацията на движение по бул. „Пенчо Славейков“Във връзка с рехабилитацията на бул. „Пенчо Славейков“ от ул. „Цар Асен“ до бул. „Ген. Тотлебен“ се въвежда промяна в организацията на движение.От 22.09.2018 г. до 24.09.2018 г. се забранява влизането на пътни превозни средства по западната половина от пътното платно на бул. „Пенчо Славейков“ в участъка от ул. „Свиленица“ до бул. „Прага“.От 00.00 часа на 22.09.2018 г. до 24.00 часа на 24.09.2018 г. местата за почасово платено паркиране по бул. „Пенчо Славейков“ в участъка от ул. „Свиленица“ до бул. „Прага“ ще бъдат закрити.Измества се автобусна спирка с код 0444 „УМБАЛ СВЕТА ЕКАТЕРИНА“ на бул. „Пенчо Славейков“ преди ул. „Христо Станчев“ в посока бул. „Витоша“.Считано от 00.00 часа на 22.09.2018 г.се възстановява автобусна спирка с код 0443 „УМБАЛ СВЕТА ЕКАТЕРИНА“ на съществуващото си място на бул. „Пенчо Славейков“ след ул. „Христо Станчев“ в посока бул. „Прага“.Организация на движението за ул.“Монтевидео“От 00.00ч. на 22.09.2018г. до 24.00 ч. на 24.09.2018г. се забранява влизането на пътни превозни средства в двете посоки по ул.“Монтевидео“ между ул.“671″ и бул.“Никола Петков“ и през кръстовището ул.“Монтевидео“ – ул.“Боряна“.За същия период от време се променя маршрута на автобусна линия 73 и 45, както следва:Автобусна линия 73 в посока ж.к.“Гоце Делчев“ с начална спирка с код 0361 „Кв.Бузема“ от крайна станция на автобусна линия №45 в кв.“Овча купел“ надясно по ул.“Монтевидео“, наляво по ул.“Президент Линкълн“, по пътната връзка към Околовръстен път, наляво по Околовръстен път и наляво по ул.“Любляна“ по маршрута двупосочно.Автобусите ще спират на всички съществуващи автобусни спирки в променения участък от маршрута.По линията се закриват спирки:-крайна и начална с кодове 0361 и 0812 „кв.Бузема“;-с кодове 1566 и 1567 ПГСС;– с кодове 0067 и 0069 НБУ– с кодове 1844 и 1845 „Ул.Боряна“;-с код 2053 и 2607 „Ул.Народен герой“;– с код 2037 и 2606 „Ул.Любляна“.Автобусна линия №45 – в посока кв.“Овча купел“: от метростанция „Вардар“ по маршрута до кръстовище бул.“Овча купел“ – ул.“Любляна“, по бул.“Овча купел“, надясно по бул.“Цар Борис Трети“ и по ул.“Ал.Пушкин“ до площад „Знаме на мира“ двупосочно.Автобусите ще спират на всички съществуващи автобусни спирки в променения участък.Организация на движението във връзка с провеждането на „Екстрийм фест 2018″От 00.00 часа на 22.09.2018 г. до 24.00 часа на 23.09.2018 г. се забранява престоят, паркирането и влизането на пътни превозни средства на ул. „Ген. Гурко“ между бул. „Васил Левски“ и бул. „Евлоги и Христо Георгиеви“.От 04.30 до 24.00 часа на 22 и 23.09.2018 г. частично се променят маршрутите на масовия градски транспорт, както следва:Автобусна линия № 9 /в посока пл. „Орлов мост“/: от бул. „Евлоги и Христо Георгиеви“ по бул. „Цар Освободител“, бул. „Васил Левски“, ул. „Шипка“ и по маршрута си.Автобусите ще спират на временна спирка на бул. „Евлоги и Христо Георгиеви“ на 50.00 метра преди бул. „Цар Освободител“.Автобусна линия № 10-ТМ: маршрутът се скъсява (в посока площад „Възраждане“): от метростанция „Витоша“ по маршрута си до кръстовище бул. „Евлоги и Христо Георгиеви“ и ул. „Ген. Й. В. Гурко“, наляво по ул. „Ген. Й. В. Гурко“, по бул. „Евлоги и Христо Георгиеви“ и по бул. „Драган Цанков“ по маршрута си до метростанция „Витоша“.Автобусни линии № 84 и 184: от бул. „Цариградско шосе“ по бул. „Евлоги и Христо Георгиеви“, обратен завой при национален стадион «Васил Левски“, бул. „Евлоги и Христо Георгиеви“ и по бул. „Цариградско шосе“ по маршрутите.Организация на движението за ремонт на публични пространства в центъра на София – зона 2От 21.09.2018 г. до 31.10.2018 г. се забранява влизането, престоят и паркирането на пътни превозни средства, както следва:– по ул. „Граф Игнатиев” в участъка от ул. „Алабин” до ул. „Иван Денкоглу”;– по ул. „Граф Игнатиев” в участъка от ул. „Иван Денкоглу” до ул. „Солунска”;– по ул. „Граф Игнатиев” в участъка от ул. „Солунска” до ул. „Г. С. Раковски”;– по ул. „Граф Игнатиев” в участъка от ул. „Г. С. Раковски” до ул. „6-ти септември”;– по ул. „Граф Игнатиев” в участъка от ул. „6-ти септември” до ул. „Цар Шишман”;– по ул. „Граф Игнатиев” в участъка от ул. „Цар Шишман” до бул. „Васил Левски”;– по ул. „Граф Игнатиев” в участъка от бул. „Васил Левски” до ул. „Любен Каравелов”;– по ул. „Граф Игнатиев” в участъка от ул. „Любен Каравелов” до бул. „Евлоги и Христо Георгиеви”.", "date": "2018.09.21", "title": "София затворена за движение на четири места"}
{"url": "https://www.novinite.bg/articles/164859/Den-bez-avtomobili-v-Sofiya-utre", "text": "София отново ще се присъедини към вече традиционната за Европа инициатива - Ден без автомобили, която ще се състои утре. Това съобщиха от пресцентъра на Столичната община /СО/.Един от най-ярките примери е Париж, където всяка година през септември пешеходците превземат улиците на целия град. Само градския транспорт, колела и всякакви други видове безмоторни превозни средства се допускат за движение, посочиха от СО.От 11.00 до 17.00 ч. центърът на София ще бъде затворен за влизане на автомобили в обхвата на синята зона за паркиране. Гражданите и посетителите на града ще могат да разчитат на градския транспорт за стигане до центъра, а в периметъра между бул. \"Княз Александър Дондуков\", бул. \"Васил Левски\", бул. \"Патриарх Евтимий\", бул. \"Христо Ботев\", бул. \"Александър Стамболийски\" ще се придвижват пеша, с колело, тротинетка или отново с градски транспорт.За улеснение на софиянци на сайта на общината, както и на Фейсбук страницата на \"Зелена София\" (https://www.facebook.com/SOfiaGreenCity/), ще бъде качена карта с описание на всички улици с ограничен автомобилен достъп.Опознайте София пеша, призовават от СО.", "date": "2018.09.21", "title": "Ден без автомобили в София утре"}
{"url": "https://www.novinite.bg/articles/164869/Sofiya-polzva-opita-na-Viena-v-upravlenieto-na-otpadaci", "text": "През последните години София си сътрудничи активно с Виена по темата:  \"Управление на отпадъците – изграждането на система за разделно събиране на отпадъците,  извличането на всички годни за рециклиране и повторна употреба суровини и  термичната обработка\". \"Виена има над 50 години практика  в сферата на управлението на отпадъци и ние имаме възможността да се възползваме от натрупания опит и резултати при изграждането на софийската интегрираната система за управление на битовите отпадъци.\" Това каза кметът Йорданка Фандъкова при посещението си на две инсталации за термична обработка в австрийската столица,  инсталациите в Пфафенау и Шпителау.  Кметът на София Йорданка Фандъкова посети инсталациите за термична обработка в австрийската столица заедно със зам.-кмета Йоана Христова, кмета на район „Сердика“ Тодор Кръстев и граждани от район „Сердика“. По време на запознаването със съоръженията бяха  обсъдени системите, гарантиращи екологичния ефект на  инсталацията.Инсенераторът в Шпитенау е разположен в един от централните райони на Виена, в непосредствена близост до университета и до жилищните сгради в квартала. Фасадата му е дело на прочутия австрийски архитект Фриденсрайх Хундертвасер и е една от  туристическите забележителности в града. В столицата на Австрия работят общо четири инсталации за термично третиране на отпадъците. Те са част от структурата на общинското енергийно дружество \"Виенска енергия\" ООД. Инсталациите оползотворяват годишно около 900 хиляди тона отпадъци, а  получената топлинна енергия от около 1,5 млн. МВт/ч годишно се подава към топлопреносната мрежа. С енергия от отпадъци се топлят 45 процента от домакинствата във Виена. Според виенските експерти  топлинната обработка заедно с извличането на суровини и производството на компост от зелени и био-отпадъци   е част от общия процес на управлението  на отпадъците. Целта е да се ограничи депонирането на отпадъците като вредно за околната среда. Виена вече не депонира отпадъци, казаха виенските експерти.През последните години Столичната община изгради  инсталации за биологично третиране на зелени и биоотпадъци, от които се произвежда компост и електроенергия и  Завод за механично-биологично третиране на битовите отпадъци. От 2016 година всички битови отпадъци, генерирани от домакинствата,  се приемат и третират  в съоръженията на  завода като се произвежда РДФ гориво и компост, като преди това се отделят всички материали, годни за рециклиране.През 2012 г. с решението, с което Европейската комисия одобрява изпълнението на завода за третиране на битовите отпадъци на София, е одобрено и производство на РДФ, който да се използва като алтернативно гориво в съоръжение за когенерация на енергия в инсталациите на „Топлофикация София“ ЕАД и само като временно решение в циментови заводи в България.Инсталация за производство на топлоенергия от РДФ гориво е проектирана от датската компания Ramboll A/S, избрана след конкурс с 22 кандидата. Избраната технология отговаря на изискването на Европейската комисия за „най-добра доказана технология“, която Европейската комисия подкрепят с финансиране.Избрана е технологията „скарно изгаряне“ заради предимствата по отношение на вида РДФ и по-малкото летяща пепел в димните газове. Същата технология използват и инсталациите във Виена. Избрана е от Копенхаген за завода, който е пуснат в експлоатация 2017 г., и от Сингапур за съоръжение, което ще бъде пуснато през 2023 г.Над 450 подобни инсталации работят в цяла Европа. Най-много са в Скандинавските държави, Германия и Франция.С пускането на новата инсталация ще се заместят част от старите мощности на ТЕЦ „София“. По този начин се намаляват емисиите, които ТЕЦ-а емитира във въздуха.  С новата инсталация фините  прахови частици  от ТЕЦ „София“ намаляват с 6  т на година или с 9,6%. Европейската норма на емисиите на фините прахови частици за индустриалните съоръжения е 10 милиграма на кубичен метър, а инсталацията на София ще покрие норма под 1 милиграм на кубичен метър. Емисиите на въглероден оксид  намаляват с 87,2 т/г., което е със 7% по-малко, а  азотните оксиди намаляват с 46,4 т/ г. или 2% по-малко.Инсталацията на София е проектирана с комплексна 4-степенна система за очистване на отработените газове от най-съвременно поколение.  Заедно с инсталацията се изгражда и мониторингова система, която следи всички технически параметри от работата на инсталацията и емисиите във въздуха. Данните за въздуха ще бъдат достъпни в реално време при непрекъснато измерване. Комитет за наблюдение ще следи както процеса на изграждане, така и първите години от функционирането на инсталацията.С новата модерна мощност „Топлофикация София“ намалява с 10 – 11% потребявания природен газ.Инсталацията ще произвежда 58 MW топлинна енергия за 40 000 домакинства и 20  MW електроенергия за 30 000 домакинства.Общата стойност на проекта е 157, 5 млн. евро, като Столична община кандидатства пред ЕК за 58%  безвъзмездна помощ по ОПОС или 91,8 млн. евро. Съфинансирането ще бъде осигурено с кредит от ЕИБ в размер на 65,7 млн. евро за 19 г., като първите 4 са гратисен период.На проекта е направена Оценка на въздействието върху околната среда (ОВОС), в момента тече процедура в Управляващия орган на ОПОС, след което проектът ще бъде изпратен за проверка и съгласуване към ресорните дирекции на Европейската комисия.Инсталацията за производство на топло- и електроенергия от РДФ гарантира  на София екологично, трайно, независимо и модерно управление на отпадъците.", "date": "2018.09.21", "title": "София ползва опита на Виена в управлението на отпадъци"}
{"url": "https://www.novinite.bg/articles/164871/Sofiya-Vavejda-se-organizaciya-na-dvijenieto-vav-vrazka-s-provejdaneto-na-Ekstrijm-fest-2018", "text": "От 00:00 часа на 22.09.2018 г. до 24:00 часа на 23.09.2018 г. се забранява престоят и паркирането на пътни превозни средства на ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.09.21", "title": "София: Въвежда се организация на движението във връзка с провеждането на „Екстрийм фест 2018”"}
{"url": "https://www.novinite.bg/articles/164821/Ninova-za-Borisov-U-nas-podkrepya-Orban-v-Evropa-podkrepya-kakvoto-kajat-nachalnicite", "text": "„Смятате ли, че е нормално един министър-председател да лъже пред всички български граждани?“.Това написа на личната си страница във Фейсбук председателят на БСП Корнелия Нинова. Тя припомни, че Борисов е единственият премиер, осъден от Елена Йончева за лъжа. Ето какво още пише Нинова:„Борисов излъга, че евродепутатите ни са гласували за санкциите срещу Унгария. Гласували са двама депутати от БСП. Сергей Станишев - за” и Момчил Неков - “против”. Само че те двамата нямат право да участват в Съвета, където единствено министър-председателят може да изразява позицията на България. А нея вече я чухме- у нас подкрепя г-н Орбан, в Европа подкрепя каквото кажат началниците“.", "date": "2018.09.21", "title": "Нинова за Борисов: У нас подкрепя Орбан, в Европа подкрепя каквото кажат началниците"}
{"url": "https://www.novinite.bg/articles/164823/Valentin-Radev-komentira-vazmojnite-nominacii-za-glaven-sekretar-na-MVR", "text": "Вече бившият вътрешен министър Валентин Радев от днес отново е депутат. Вероятно той ще стане член на комисията по отбрана. Пред журналисти в парламента Радев коментира възможните номинации за главен секретар на МВР.Валентин Радев: Там има поне трима, които според мен стават за тази позиция, те са от години... Единият е Ивайло Спиридонов, аз тогава бяха го избрал - вторият, който бях предложил на премиера. Също Христо Терзийски, има и други колеги, да не ги изброявам, че ще обидя някого. Но те са от кариерата и години наред са работили в министерството и по моя оценка всички могат да се справят с тази задача. Кой точно ще бъде, Младен Маринов ще си реши.", "date": "2018.09.21", "title": "Валентин Радев коментира възможните номинации за главен секретар на МВР"}
{"url": "https://www.novinite.bg/articles/164870/Mobilnata-biblioteka-Bibliobus-gostuva-na-Zashtitenoto-kafene-kam-Dneven-centar-Svetove", "text": "В Деня на София, който тази година съвпадна с първия учебен ден, в Защитено кафене към Дневен център „Светове“ гостува „Библиобус“ – мобилният филиал на Столична библиотека.Потребителите на Дневния център с радост посрещнаха богатия фонд, събрал над 1 200 тома от най-новите и интересни книги художествена, научно-популярна и детска литература от съвременни български и чуждестранни автори. Получиха читателски карти и си взеха книги за вкъщи.Ето какво споделиха част от младите хора с интелектуални затруднения: „Хареса ми, че можах да си взема книга за вкъщи.“: „Много ми хареса \"Библиобуса\" и вътре имаше много книги.“ „Хареса ми, беше интересно преживяване.“: „Имаше много книги!“: „Много забавно – библиотека на колела!“\"Библиобусът\" грабна вниманието и на много ученици и родители, които се сдобиха с безплатни едногодишни читателски карти като избраха Защитеното кафене за място на почерпка в празничния ден.С кампанията „Книгите идват при вас“ Столичната библиотека насърчава нуждата от четене и учене през целия живот, подобрява качеството на образованието и нивото на грамотност на децата и подрастващите и подобрява достъпа до дигитални ресурси.Дейността се реализира в рамките на проект „София – социално ангажиран град. Добри практики за социално включване на хората с интелектуални затруднения“, който се осъществява с финансовата подкрепа на Столична община, Програма „Европа“ 2018, в партньорство със Столична библиотека. Проектът цели социално включване и равнопоставеност на хората с увреждания и популяризиране на София като град, подкрепящ интеграцията на хората с интелектуални затруднения.", "date": "2018.09.21", "title": "Мобилната библиотека „Библиобус“ гостува на Защитеното кафене към Дневен център „Светове“"}
{"url": "https://www.novinite.bg/articles/164805/Spirat-dvijenieto-na-tejki-kamioni-zaradi-pochivnite-dni", "text": "В последния работен ден преди трите почивни около Деня на Независимостта движението на тежкотоварни камиони над 12 тона се ограничава от 16 до 20 часа, съобщиха от Агенция „Пътна инфраструктура”. Целта е повишаване на безопасността при пътуване и увеличаване на пропускателната способност на инфраструктурата, съобщават от АПИ. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.Във връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралите за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.На магистрала „Хемус“ се извършва ремонт на долното строене на 4 виадукта - при 19-ти км (виадукт„Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението в района на с. Яна се подменят дилатационните фуги. Поради това движението в района на съоръженията се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на движението в последния почивен ден - на 24 септември, ще има две ленти за София и една за Варна. Ремонти има и на два моста на магистралата в района на Шумен.На магистрала „Тракия” заради ремонт в района на 17-тия километър в посока Бургас движението е двупосочно в едното платно. На 21 септември ще има две ленти за Бургас и една за София. На 24 септември ще има една лента за Бургас и две за София. С повишено внимание трябва да се движат водачите и в района на моста при 89-тия километър на магистралата, където движението е двупосочно в платното за Пловдив.", "date": "2018.09.21", "title": "Спират движението на тежки камиони заради почивните дни"}
{"url": "https://www.novinite.bg/articles/164808/Koga-e-naj-podhodyashtoto-vreme-za-vaksina-sreshtu-grip", "text": "Октомври и ноември са най-подходящите месеци за ваксиниране срещу грипа, за да бъдем защитени през януари, когато нахлува най-сериозната грипна вълна. За предпочитане са четиривалентните ваксини, които струват около 20 лева. Това каза в ефира на „Здравей, България” главният държавен здравен инспектор д-р Ангел Кунчев.Той подчерта, че самолечението с антибиотици е изключително опасно. И обясни, че през предстоящата зима ще ни атакуват четири щама на грипа.„Не съм убеден, че всички трябва да пият витамини през целия сезон. При добро и балансирано хранене, с достатъчно плодове и зеленчуци, няма нужда от допълнителен прием. Не говоря за хората със специфични заболявания”, каза още д-р Кунчев.Той съобщи, че програмата, с която ще се въведе осигуряването на безплатни ваксини за хората на възраст над 65 години, е готова. Очаква се тя да бъде одобрена от Министерството на здравеопазването.", "date": "2018.09.21", "title": "Кога е най-подходящото време за ваксина срещу грип?"}
{"url": "https://www.novinite.bg/articles/164829/A1-startira-predvaritelni-porachki-na-iPhone-Xs-i-iPhone-Xs-Max", "text": "А1 стартира предварителни поръчки на iPhone Xs и iPhone Xs Max А1 България , част от A1 Group – официален партньор на Apple за Централна и Източна Европа, стартира предварителните поръчки на два от най-новите модели на iPhone – Xs и Xs Max.Всички клиенти могат да заявят двете устройства в търговската мрежа на А1 на цени от 1 699,99 лева в брой или 79,99 лева на изплащане (iPhone Xs) и 1 949,99 лева в брой или 89,99 лева на изплащане (iPhone Xs Max) с абонаментни планове A1 ONE Unlimited 5XL. Двата модела ще бъдат налични в магазините на телекома и на a1.bg от 28 септември. iPhone Xs и iPhone Xs Max използват ново, по-здраво стъкло, и се предлагат в 3 нови цвята. Корпусите им са с рейтинг IP68 за водо- и прахоустойчивост.iPhone Xs идва с 5.8-инчов OLED дисплей с 458ppi, а iPhone Xs Max използва 6.5-инчов OLED панел, също с 458ppi. iPhone Xs и iPhone Xs Max имат версии с 64 GB, 256 GB и 512 GB вградена памет. Двата модела разполагат с двойна 12-мегапикселова камера, като едната е с широкоъгълен обектив, а другата – с двойно оптично увеличение. Предната камера е 7-мегапикселова, като към нея има отделна инфрачервена камера и dot проектор, които се използват от системата Face ID. Според Apple това е най-сигурната подобна система на пазара.", "date": "2018.09.21", "title": "А1 стартира предварителни поръчки на iPhone Xs и iPhone Xs Max"}
{"url": "https://www.novinite.bg/articles/164828/Odobriha-nov-vid-mesechna-pomosht-za-deca-bez-roditel-i-bez-pravo-na-nasledstvena-pensiya", "text": "Деца с един или двама починали родители от началото на следващата година да получават месечна помощ, решиха на първо четене депутатите с приети единодушно на първо четене промени в Закона за семейни помощи за деца. Условието е те да нямат право на наследствена пенсия поради липсата на съответния изискуем осигурителен стаж на починалия родител.Помощта цели да гарантира достъп до финансова помощ при равни условия за всички деца без право на наследствена пенсия, пише в мотивите на вносителя - Министерският съвет.Новата месечна помощ ще може да се получава и с другите видове месечна помощи за деца по закона, разясни зам.-председателят на социалната комисия Светлана Ангелова. Тя уточни, че се предвижда за лицата, на които е отпусната новата помощ, да бъде прекратена персоналната пенсия, като ще има период на адаптация. Ще са нужни около 4 млн.лв, вече са разчетени в бюджета на НОИ, поясни Ангелова. По думите й, тези промени са и първата стъпка за извеждане на всички нехарактерни за общественото осигуряване плащания към системата на социалното подпомагане.Трансферът от министерството на финансите към ДОО ще бъде редуциран и ще има ясна оценка кой колко плаща за системата, подчерта и председателят на социалната комисия Хасан Адемов.Като вид семейна помощ новата месечна помощ ще отговаря на условията и принципите, на които се основава семейното подпомагане както по отношение на условията за достъп, така и по отношение на определянето на размера й. Парите ще се предоставят на другия родител или на настойника/попечителя, който отглежда детето. Те, както и детето, следва да живеят постоянно в страната. Детето, освен да няма право на наследствена пенсия, не трябва и да е настанено за отглеждане извън семейството по реда на Закона за закрила на детето.Изисква се също то редовно да посещава подготвителните групи в детските градини или в училищата за задължително предучилищно образование. До завършване на средно образование, но не повече от 20-годишна възраст, редовно да посещава училище, да има направени всички задължителни имунизации и профилактични прегледи съобразно възрастта и здравословното му състояние, са други от изискванията.По данни от Единната система за гражданска регистрация и административно обслужване на населението към 23 февруари 2018 г. общият брой на децата до 20-годишна възраст с един жив родител е 29 992, 664 са децата с двама починали родители. По данни на НОИ към 31 декември 2017 г. 22 099 деца до 20-годишна възраст получават наследствени пенсии.Децата, чиито починали родители не са придобили необходимия осигурителен стаж, нямат право на наследствена пенсия. За тях Кодексът за социално осигуряване и подзаконовата уредба предвиждат възможност за отпускане на персонална пенсия, но има сериозно ограничително условие - годишният доход на член от семейството да е по-малък от сбора на гарантирания минимален доход, установен за страната през последните 12 месеца преди искането на пенсия, обяснява предложението си още вносителят. Например, размерът на гарантирания минимален доход до края на 2017 г. е 65 лв., а от 2018 г. е 75 лв. Това е сериозно ограничение, поради което, пак според НОИ, към 31 декември 2017 г. само 2693 деца до 20-годишна възраст получават персонални пенсии.При обсъждането на текстовете Георги Гьоков изрази положителното отношение на левицата, но настоя за разписване на автоматичен механизъм за размера на помощта - 50 на сто от линията на бедността, например. Социалистите искат и да отпадне подоходният критерий.Севим Али заяви също подкрепа на ДПС за законопроекта, особено за изискването детето да посещава задължително детска градина или училище като условие за получаване на помощта. Парламентарната група на движението си запазва правото да предложи промени между двете четения.", "date": "2018.09.21", "title": "Одобриха нов вид месечна помощ за деца без родител и без право на наследствена пенсия"}
{"url": "https://www.novinite.bg/articles/164865/Agenciya-Mitnici-predpriema-dejstviya-po-zapechatvane-na-danachni-skladove-v-rajona-na-Karnobat", "text": "Агенция „Митници\" е извършила проверка на данъчни складове в района на Карнобат за производство на алкохолни напитки. Констатирани са множество нередности по Закона за акцизите и данъчните складове, във връзка, с което ще бъдат  предприети действия за обезпечаване на доказателствата  чрез запечатване на обектите при първоначален срок от 48 часа, съгласно реда на ДОПК. Мярката може да бъде продължена с определение от компетентния съд.", "date": "2018.09.21", "title": "Агенция „Митници“ предприема действия по запечатване на данъчни складове в района на Карнобат"}
{"url": "https://www.novinite.bg/articles/164838/Elena-Joncheva-GERB-e-grupirovka-a-ne-partiya", "text": "Партията на европейските социалисти е демократична партия и е нормално да има различни позиции и гледни точки. Нашето мнение е, че налагането на санкции и излизането извън ЕС няма да реши проблема а ще доведе до дезинтегриране на Европейския съюз. Това каза пред Канал 3 депутатът от БСП за България Елена Йончева по темата с Унгария.\"В Унгария има дори голям проблем с корупцията, както и липса на медийна свобода. Тоест, ако ще се прилага един критерий, то трябва да е всеки, иначе то ще е добре само за тези, които искат да разделят Европейския съюз. Дори сред ЕНП има дискусия кой е правилнияj подход. Всички сме на мнение, че има проблеми, но трябва да се видят точните механизми за справяне с тях\", заяви тя.\"По-интересен е Бойко Борисов, който има противоречиви мнения. Вие чували ли сте Министрески съвет да излиза с позиция за „някой ден”. Човек трябва по някакъв начин да се измъкне от дадена ситуация и явно това е неговата. Това е позиция на един и същи човек - той каза в България едно и като отиде при началниците си в Европа съвсем друго. Европейските лидери са нашите партньори, в момента, в който ги вземем за началници, виждаме какво се получава - Борисов прави каквото му кажат\", категорична беше Йончева.\"ГЕРБ е групировка, а не партия. Ако говорим за демократична партия е съвсем нормално да има различни мнения по дадена тема. Когато става дума за национални интереси, разбира се, че ще има сътрудничество между mрезидента и партиите. Когато управляващата партия мачка граждани, не само президентската институция, но и всички ние трябва да се обединим срещу тях\", каза още тя на въпрос дали Румен Радев и БСП имат твърде близки мнения.", "date": "2018.09.21", "title": "Елена Йончева: ГЕРБ е групировка, а не партия"}
{"url": "https://www.novinite.bg/articles/164809/Dneven-horoskop-za-petak", "text": "Още един ден, в който се криете от света, а причината за това още не е известна нито на вас, нито на хората, около вас. Хората около вас ви обичат и подкрепят, така че спрете да се затваряте в себе си, всичко ще бъде наред. Днешният ден е предопределен за сериозни забавления. Организирайте си една луда вечер, прекарана с приятели и се забавлявайте като за последно. Има само един проблем- финансовата страна на нещата, но не допускайте това да ви отчайва. Повечето хора жадуват да свърши работния ден, за да излязат навън. Вие обаче сте си създали супер уютно място вкъщи и то ви е абсолютно достатъчно. Ако и хората, които обичате, са около вас, ще бъдете най-щастливите.  Вижте повече на: ", "date": "2018.09.21", "title": "Дневен хороскоп за петък"}
{"url": "https://www.novinite.bg/articles/164825/Spipaha-44-932-chifta-falshivi-chorapi-na-Kapitan-Andreevo", "text": "44 932 чифта чорапи и 2842 ключодържатели със съмнения, че нарушават права върху интелектуалната собственост на световноизвестни марки, задържаха при два случая митническите служители на Капитан Андреево.При един от случаите стоката е открита между 398 чувала с  групажна стока в камион с украинска регистрация, влизащ в страната от Турция. При проверката на 08.09.2018 г. митническите служители откриват, че част от стоките в групажа носят знаци на запазени търговски марки. В 40 чувала са открити  44 932 чифта мъжки и детски чорапи с логото на „Lacoste\",„Аrmani\", „Ferari\", „Calvin Klein\", „Pierre Cardin\", „Calvin Klein\" .При друг случай, на 12.09.2018 г., при проверка на български камион, влизащ в страната от Турция митническите служители откриват, че сред редовно декларираната стока има 2842 ключодържатели с логото на 14 марки автомобили, сред които BMW,  RENAULT, SKODA, FORD, FIAT, MERCRDES, AUDI. Открити са още 41 текстилни изделия /панталони и блузи/, брандирани със знаците на „GUESS\" и „ESPRIT\" и 32 чифта обувки с логото на „GUCCI\".В изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая ще бъдат информирани правопритежателите на търговските марки. ", "date": "2018.09.21", "title": "Спипаха 44 932 чифта фалшиви чорапи на Капитан Андреево"}
{"url": "https://www.novinite.bg/articles/164868/Nekachestven-remont-bavi-uchebnata-godina-v-Mmuzikalnoto-uchilishte-v-Sofiya", "text": "Некачествен ремонт бави учебната година в Националното музикално училище \"Любомир Пипков\". Строителният надзор не одобрил начина, по който са налепени плочките, затова няколко пъти се налагало да се свалят и да се лепят отново, обясни директорът на училището Столина Добрева. Учебните занятия ще започнат на 27 септември - 10 дни след първия учебен ден. Ремонтът се налагал заради разбитите плочки на едно стълбище, което според директора на училището е криво построено. Ремонтът е текущ и се финансира със собствени средства на училището. Фирмата изпълнител е избрана с обществена поръчка и ще понесе санкциите за неспазване на срока, предвидени в договора, поясни Добрева. Според нея преговорът и входните нива ще се направят в по-кратки срокове и забавянето няма да попречи на нормалното протичане на учебната година. Ремонтът НМУ \"Любомир Пипков\" ще приключи до края на седмицата, а учебните занятия ще започнат на 27 септември.", "date": "2018.09.21", "title": "Некачествен ремонт бави учебната година в Ммузикалното училище в София"}
{"url": "https://www.novinite.bg/articles/164863/Spipaha-5-kg-heroin-na-GKPP-Dunav-most-2", "text": "Автомобилът „Мерцедес\" с българска регистрация е спрян за проверка на излизане от страната към 19.30 ч. на 18.09.2018 г. в района на ГКПП - Дунав мост 2, Видин. Колата е селектирана за  щателна митническа проверка.Първоначално превозното средство е сканирано с рентгенова апаратура.  Рентгенът  установил отклонение в конструкцията на автомобила.  В помощ на митническите инспектори е включено и специализираното куче Хера. Четириногият митничар дал знак, че в областта на багажника има наркотик.  Установен е добре замаскиран тайник зад регистрационния номер на колата.  Под  ръководството на дежурен разследващ полицай от ГПУ Видин и в присъствието на шофьора на колата, от тайника са извадени 10  правоъгълни пакета, обвити с индиго и облепени с тиксо. Общото тегло на извадените пакети е 5090 грама. Съдържанието на пакетите е проверено с полеви наркотест, който е реагирал на хероин.  По случая е в ГПУ Видин е образувано досъдебно производство. Водачът на автомобила е задържан в следствения арест.", "date": "2018.09.21", "title": "Спипаха  5 кг хероин на ГКПП - Дунав мост 2"}
{"url": "https://www.novinite.bg/articles/164810/4-godishen-podkara-kola-blasna-i-ubi-baba-si", "text": "4-годишно момченце се качило в лека кола и прегазило 65-годишната си баба в благоевградското село Лешко.Пенсионерката Д. Х. е починала, съобщи \"24 часа\".Инцидентът е станал късно тази вечер на пътя между Горно и Долно Лешко в махала Хайдушка. Там починалата и съпругът й имат вила, в която живеят от няколко години.Все още не е ясно как детето е успяло само да влезе в колата и да завърти стартера на автомобила.Полицията продължава да е на място и да изяснява трагедията.", "date": "2018.09.21", "title": "4-годишен подкара кола, блъсна и уби баба си"}
{"url": "https://www.novinite.bg/articles/164850/Bedstveno-polojenie-kraj-poligon-v-Germaniya-zaradi-pojar-sled-strelbi", "text": "Властите в северозападния германски район Емсланд край границата с Холандия обявиха днес бедствено положение заради разрастващ се полски пожар, предизвикан преди две седмици след ракетни тестове на учебен полигон за военни стрелби, предаде БНР.В момента се обмисля евакуацията на около 1000 души от две села край Мепен, недалече от границата, съобщи Асошиейтед прес.Пожарникарите се опитват да локализират пожара в блатистия район, използван от германската армия за тренировъчен полигон. Димът над горящия терен се е проточил на 100 км и се вижда дори от сателитни снимки.Обявявайки бедствено положение в зоната, местните власти получават право да поискат помощни екипи и средства от извън региона.Говорителят на военното министерство Йенс Флосдорф каза днес, че ситуацията е „много сериозна“ и се извини за евентуално допуснати грешки. Той съобщи, че германската военна министърка Урсула фон дер Лайен смята за посети  бедствената зона утре.", "date": "2018.09.21", "title": "Бедствено положение край полигон в Германия заради пожар след стрелби"}
{"url": "https://www.novinite.bg/articles/164832/Noviyat-vatreshen-ministar-se-sreshtna-sas-sindikatite", "text": "Ден след като стана министър на вътрешните работи, бившият главен секретар на МВР Младен Маринов разговаря със синдикатите в министерството. По думите му тази среща ще е знак към всички служители в МВР и досегашни негови колеги. Обсъдени бяха основните проблеми, които министерството среща и които тепърва предстои да се решават.Засега протести на служителите на МВР не се планират. Синдикатите обаче бяха категорични, че новият министър няма да получи 100 дни толеранс, защото излиза от системата. \"Да даваме време на господин Маринов да се запознае с това какво прави МВР и какви са му проблемите би било обида за самия него. Мога да ви кажа 3 принципни проблема, които не могат да бъдат решени бързо, за съжаление, но които трябва да се решават. Това са хроничното недофинансиране на министерството, първо. Мотивацията на служителите - това е въпрос, който й може, и трябва наново да се работи. И трето - факът, че поне досега министерството се ръководеше не от политици, а от чиновници\", коментира Валентин Попов от Синдикалната федерация на служителите в МВР", "date": "2018.09.21", "title": "Новият вътрешен министър се срещна със синдикатите"}
{"url": "https://www.novinite.bg/articles/164826/2000-kasa-kontrabandi-cigari-sa-izzeti-ot-chasten-dom-v-Etropole", "text": "От служители на сектор „Противодействие на икономическата престъпност“ в ОДМВР- София била проведена полицейска операция срещу нелегалната търговия с акцизни стоки на територията на община Етрополе. В хода й, при проверка на частен адрес в града, били установени и иззети 2000 къса цигари без български бандерол. По случая е регистрирана преписка за извършено престъпление по чл. 123, ал.1 от Закона за акцизите и данъчните складове.", "date": "2018.09.21", "title": "2000 къса контрабанди цигари са иззети от частен дом в Етрополе"}
{"url": "https://www.novinite.bg/articles/164813/Parviyat-snyag-u-nas-shte-padne-do-sedmica", "text": "Денят на Независимостта ще е най-топлият тази седмица, с температури около и малко над 30 градуса.От неделя нататък започва плавно захлаждане, което ще продължи до средата на следващата седмица, когато дневните температури ще са около 13 градуса.От запад на изток през страната ще премине хладен въздух, който ще донесе порция валежи от вторник нататък. Захлаждането ще създаде условия и за снеговалежи в най-високите части на Рила и Стара планина.В края на другата седмица над Черноморието ще има условия за развитие на циклон, с който в тази част на страната ще паднат значителни валежи.", "date": "2018.09.21", "title": "Първият сняг у нас ще падне до седмица"}
{"url": "https://www.novinite.bg/articles/164846/Zaev-uchastva-v-otkrivaneto-na-parvoto-KFC-v-Makedoniya", "text": "Гигантът в областта на ресторанти за бързо хранене, американската марка Kentucky Fried Chicken (KFC) откри първите два ресторанта в Македония.Инвестицията е на стойност от повече от 10 милиона евро и според изготвения бизнес план предвижда се, да се открият няколко ресторанта в страната с около 400 нови работни места. Компанията KFC, със седалище в Кентъки, САЩ е основана през 1991 г. и с повече от 23.000 ресторанти в над 120 държави е втората по големина верига от ресторани за бързо хранене в света.Впечатление по време на събитието за откриване на първия ресторант направи присъствието на премиера Зоран Заев. Той е изразил удовлетворението си от пристигането на световноизвестната марка и е заявил, че всяка нова инвестиция в Македония освен създаването на нови работни места, допринася и за икономическото развитие на страната и изпраща силно послание, че държавата е сигурно място за инвестиране.", "date": "2018.09.21", "title": "Заев участва в откриването на първото KFC в Македония"}
{"url": "https://www.novinite.bg/articles/164860/Lyatoto-si-otiva-s-30-gradusa-v-sabota-i-zahlajdane-ot-vtornik", "text": "През почивните дни ни чака приятно време с летни температури.Около 25 септември обаче идва захлаждане, което ще се усети най-вече в Дунавската равнина, както и по по-високите полета на Западна България.В събота, неделя и понеделник ни очаква хубаво време - ще е предимно слънчево, в неделя със слабо понижение на температурите, но в понеделник ще видим термометрите да показват в южните райони и до 30-31 градуса.През нощта в понеделник срещу вторник, във вторник и сряда ще усетим първия полъх на есента, предупреждат синоптиците пред \"Дарик\".С усилване на вятъра от север-северозапад ще нахлува студен въздух и температурите ще се понижат.Във вторник на места ще има и превалявания. Най-сериозно захлаждането ще се усети в Дунавската равнина, в северозападните райони и по високите полета на Западна България.В тези райони дневните температури ще достигат до 14-15 градуса и ще бъдат с пет-шест градуса по-ниски в сравнение с останалата част от страната.Очаква се в района на София във вторник следобед например температурите да достигат около 15 градуса.След това времето ще бъде с разкъсана облачност, без съществени валежи, а през втората половина от следващата седмица температурите ще започнат да се повишават.", "date": "2018.09.21", "title": "Лятото си отива с  30 градуса в събота, и захлаждане от вторник"}
{"url": "https://www.novinite.bg/articles/164800/Izprashtame-rabotnata-sedmica-sas-slance", "text": "Днес ще бъде предимно слънчево. Ще духа слаб, в Източна България - до умерен вятър от изток-североизток. Максималните температури ще са между 25° и 30°, за София - 26°. Над планините ще бъде предимно слънчево с временни увеличения на облачността. Ще духа слаб до умерен вятър от изток-югоизток. Максималната температура на височина 1200 метра ще е около 20°, на 2000 метра – около 14°.По Черноморието ще бъде предимно слънчево. Ще духа до умерен вятър от изток-североизток. Максималните температури ще са 22-24°. Температурата на морската вода е 24°. Вълнението на морето ще бъде 2-3 бала.", "date": "2018.09.21", "title": "Изпращаме работната седмица със слънце"}
{"url": "https://www.novinite.bg/articles/164801/Stolichnata-obshtina-razshiryava-sistemata-za-razdelno-sabirane-na-otpadaci", "text": "София ще събира разделно и текстилните отпадъци. Столичната община разширява системата за разделно събиране на отпадъци чрез включването на нова група – текстилните отпадъци – към системата за разделно събиране. В момента в София разделно се събират 12 потока отпадъци като хартия, пластмаса, стъкло, метал, зелени и биоотпадъци и др. В ход е работата по пилотен проект за разделно събиране и на текстилни отпадъци.Това обсъдиха на съвместна среща във Виена Ерих Валентин – общински съветник, председател на комисията по екология и комунални предприятия и кметът на София Йорданка Фандъкова. На срещата присъстваха и зам.-кметът на София по екология Йоана Христова, Николай Стойнев, зам.-председател на Столичния общински съвет.Виенската система за разделно събиране на отпадъци е развита и доказана като една от най-добрите.Кметът Йорданка Фандъкова посочи, че през последните години София активно си сътрудничи с Виена в работата по управението на отпадъците, която включва и развитието на системата за разделно събиране, рециклиране и термична обработка на битовите отпадъци. \"Виена е обявена за най-добър град за живеене и за нас е важно сътрудничеството с австрийската столица\" – каза също Фандъкова. – Виена работи и разрива системата си за управление на отпадъците от 50 години и за София този опит е важен за постигането на по-бързи и ефективни резултати.\"На срещата бе обсъдено и включването на гражданите в процеса на управление на отпадъците.\"За една седмица чрез пилотния проект на Столична община и Столичен инспекторат само в 4 контейнера бяха събрани 2 тона текстилни отпадъци – каза зам.-кметът Йоана Христова. – Общо 2% от всички отпадъци са текстилните. Нашата цел е да предпиемем стъпки и да увеличим количеството на отпадъците, които могат да бъдат събрани разделно и да бъдат оползотворени и рециклирани.\"Кампанията за събиране на текстилни отпадъци ще продължи и след почивните дни. Информация къде и как да изхвърляте разделно може да се намери на - Днес кметът на София Йорданка Фандъкова посети две от инсталациите за термична обработка на отпадъците във Виена – „Пфафенау“ и „Шпителау“.", "date": "2018.09.21", "title": "Столичната община разширява системата за разделно събиране на отпадъци"}
{"url": "https://www.novinite.bg/articles/164812/V-Braziliya-veche-shte-globyavat-za-plastmasovi-slamki", "text": "Властите в Рио де Жанейро съобщиха, че ще започнат да глобяват собствениците на барове, ресторанти и плажни заведения, които предлагат на своите клиенти пластмасови сламки за коктейли, съобщиха от управата на бразилския мегаполис. От кметството подчертаха, че решението има за цел активното опазване на околната среда, предаде БГНЕС.Рио де Жанейро е първият град в Бразилия, където се въвежда пълна забрана за употребата на пластмасови сламки. \"Ние се намираме в авангарда на изключително важната битка за защита на околната среда\", подчерта Марселу Кривела, кмет на Рио де Жанейро.", "date": "2018.09.21", "title": "В Бразилия вече ще глобяват за пластмасови сламки"}
{"url": "https://www.novinite.bg/articles/164806/Majkite-na-deca-s-uvrejdaniya-kanyat-vsichki-deputati-na-sreshta", "text": "Протестиращите майки на деца с увреждания с пореден апел за реформи. В петък пред палатковия лагер те канят всички 240 депутати на среща и очакват представителите на различните политически партии да поемат ясен ангажимент за изпълнението на исканията ни.Денят не е избран неслучайно. Целта на майките е в навечерието на 22 септември да напомнят на народните избранници, че независимостта на децата им е зависима от решенията, които те трябва да вземат в пленарна зала, а обещаният срок за реална помощ към тях - 1 октомври, изтича.", "date": "2018.09.21", "title": "Майките на деца с увреждания канят всички депутати на среща"}
{"url": "https://www.novinite.bg/articles/164804/Sofiya-otbelyazva-mejdunarodniya-den-na-mira", "text": "Международният ден на мира ще се чества на 21 септември (петък) т. г. от 11 ч., съобщиха от Столична община. Церемонията ще бъде на площад „Свети Александър Невски“ пред паметника на Незнайния воин. Това е част от Календара на културните събития на Столична община.Общото събрание на ООН е обявило 21 септември да Международния ден на мира и е посветен на укрепването на идеалите за мир. За честването в България има инициативен комитет, в който влизат Дружеството за ООН в България и Съюза на ветераните от войните на България, обществени и патриотични и младежки организации. Всички те спомагат за честването на Международния ден на мира в София и страната,пише ", "date": "2018.09.21", "title": "София отбелязва международния ден на мира"}
{"url": "https://www.novinite.bg/articles/164844/Otmeneni-poleti-v-Holandiya-zardi-silen-vyatar", "text": "Над 100 полета са отменени днес на холандското летище \"Схипхол\" заради силен вятър, съобщи Холандската корпорация за радио и телевизия, цитирана от ТАСС.От съображения за сигурност авиокомпания Ка Ел Ем е отменила около 100 полета от и до европейски държави. Летищната управа се надява пътниците да бъдат превозени с по-късни полети. Отмени са полети и на авиокомпания \"Изиджет\".По-рано холандският Кралски метерологичен институт обяви жълт код за опасно време заради силния вятър с пориви със скорост до 95 км/ч. В крайбрежните провинции предупреждението ще е в сила до вечерта, а в останалата част от страната се очаква следобед вятърът да утихне.", "date": "2018.09.21", "title": "Отменени полети в Холандия зарди силен вятър"}
{"url": "https://www.novinite.bg/articles/164814/Plovdiv-e-poslednata-spirka-na-Stara-hartiya-za-nova-kniga", "text": "Финалът на тазгодишното издание на благотворителната кампания „“ ще бъде поставен в  на 29 септември. Всички деца от града могат да се включат в инициативата, като с помощта на възрастен придружител предадат 5 кг хартия за рециклиране между 10,00 и 14,00 часа на пл. „Стефан Стамболов“, пред Общината. В замяна малчуганите ще получат нова книжка, която те сами ще изберат. Организаторите от „ЕКОПАК България“ и Книжен център „Гринуич“ напомнят, че децата, донесли допълнителни 5 кг стара хартия, ще получат като подарък изданието „Грийн тийн“, публикувано специално за каузата.За трети път градът под тепетата посреща инициативата, която обединява грижата за природата и любовта към четенето. Събитието се провежда с подкрепата на Община Пловдив, Народна библиотека „Иван Вазов“ и Фондация „Пловдив 2019“.Куклено шоу, много музика, игри с награди и предизвикателства очакват всички участници в празничния ден. На сцената за втора поредна година ще излязат звездите от „Art Voice Centre“. За настроението на всички присъстващи ще се погрижат още група „Мини бамбини“ и фолклорен ансамбъл „Тракийска младост“ към СУ „Любен Каравелов“.Освен книгите, които децата ще получат срещу предадената хартия за рециклиране, те имат възможност да си спечелят още повече награди в екоиграта и в специалната викторина „Светът на Нарния“, вдъхновена от литературния символ на кампанията тази година. Книгите от поредицата „Хрониките на Нарния“ на Клайв С. Луис са осигурени от издателство „Труд“, основен партньор на каузата.Нека заедно спасим природата и насърчим децата си да четат!", "date": "2018.09.21", "title": "Пловдив е последната спирка на „Стара хартия за нова книга“"}
{"url": "https://www.novinite.bg/articles/164803/Razreshavat-parkiraneto-v-kraj-dyasna-lenta-na-bul-Asen-Jordanov", "text": "Разрешава се пракирането на автомобили в крайна дясна лента  и двете платна на бул. „Асен Йорданов“ на 21, 22 и 23 септември т. г.  от 17.30 ч. Движението по улицата, в участъка между бул. „Шипченски проход“ и „Площад на авиацията“ се забранява. От промяната в организацията на движението няма да бъдат засегнати спирките на градския транспорт, съобщават от Столична община.Днес в двете посоки е затворена ул. „Хан Крум“ между бул. „Евлоги Георгиев“ и ул. „Любен Каравелов“ заради мероприятие на посолството на Полша в София.  Движението ще е забранено до 20.30 ч., пише ", "date": "2018.09.21", "title": "Разрешават паркирането в край дясна лента на бул. „Асен Йорданов“"}
{"url": "https://www.novinite.bg/articles/164817/Oskverniha-balgarskata-kostnica-v-Nish", "text": "Българска костница в местността Ледена стена в Ниш бе осквернена. По стените със спрейове са написани неприлични надписи, а част от плочите са изпочупени, предаде Агенция \"Фокус\".В костницата са събрани тленните останки на 2015 български войници и офицери, загинали през есента на 1944 г. в Македония и Сърбия, при участието на Българската армия в първата фаза на Втората световна война. Според генералния ни консул в Ниш Едвин Сугарев оскверняването на костницата е проява на първобитен национализъм. Той определи тази постъпка като \"вандализъм\". По думите му по случая вече се работи. Полицията е уведомена и ще бъде заведено следствено дело срещу неизвестен извършител.По указание на вицепремиера и министър на външните работи Екатерина Захариева българският посланик в Белград Радко Влайков е изразил остър протест заради поругаването на военния паметник-костница в сръбското външно министерство. В нотата, връчена от българския дипломат, се настоява за незабавно заличаване на поражениятавърху паметника, разкриване на извършителите и подвеждането им под отговорност. Той призовава официалните сръбски власти да се разграничат от подобни вандалски актове. Българският дипломат е изразил притеснение от факта, че това се случва в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство.Министерството на външните работи на Сърбия е изразило съжаление от случилото се и подчертава, че вандалският акт е неприемлив и в дисонанс с отличните отношения между двете страни.", "date": "2018.09.21", "title": "Оскверниха българската костница в Ниш"}
{"url": "https://www.novinite.bg/articles/164802/Futbolna-sreshta-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 00:00 до 24:00 часа на 26.09.2018 г. при сектор \"Г\" на Националния стадион \"Васил Левски\" от вход 20 до вход 26.От 14:00 до 22:00 часа на 26.09.2018 г. на моста пред Национален стадион \"Васил Левски\".От 18:00 часа на 26.09.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.09.21", "title": "Футболна среща ограничава движението в столицата"}
{"url": "https://www.novinite.bg/articles/164819/Otnovo-boj-v-uchilishte-16-godishen-e-v-bolnica", "text": "16-годишен ученик е в болница след сбиване в училищен двор. Инцидентът е станал около 13.30 часа в двора на благоевградското Средно училище с изучаване на чужди езици \"Свети Климент Охридски\", съобщи БНТ.Пострадалият ученик е с мозъчно сътресение и голяма рана на главата. Той ще остане под наблюдение в лечебното заведение.Младежът е нападнат след края на учебните занятия от три по-големи момчета, които не са от това училище.Причините за сбиването не са ясни.", "date": "2018.09.21", "title": "Отново бой в училище - 16-годишен е в болница"}
{"url": "https://www.novinite.bg/articles/164815/Hilyadi-motoristi-shte-preminat-po-ulicite-na-Sofiya-v-sabota", "text": "Предстои най-мащабното моторно шествие за годината. 3000 мотористи за пореден път ще кръстосат улиците на София в събота вечерта, в памет на загиналите водачи на мотоциклети. Събитието се провежда вече четири години и цели да напомни на участниците в движението, че трябва да бъдат внимателни и толерантни към шофьорите на две гуми.Мероприятието е съгласувано със Столичната община и СДВР. Те ще обезопасят трасето.Участник в събитието сподели в ефира на \"Здравей, България\", че в последните години забелязва напредък в културата на мотористите. „Нашето желание е да се разбере, че мотоциклетистът, пешеходецът, шофьорът на камиона и всички останали са заедно част от пътната система”, коментира автопилотът Крум Дончев.Шофьорите на две гуми допълниха още, че основната грешка на водачите на автомобили е, че не гледат в огледалата.", "date": "2018.09.21", "title": "Хиляди мотористи ще преминат по улиците на София в събота"}
{"url": "https://www.novinite.bg/articles/164820/Izdirvat-18-godishno-momiche-ot-Dimitrovgrad", "text": "Полицията в Димитровград издирва 18-годишно момиче. Силвия Петрова Петрова е в неизвестност от 16 септември. От следващия ден е обявена за общодържавно издирване.Според родителите й Силвия е висока около 178 см, слаба, с дълга права тъмно кестенява коса и бяло продълговато лице. Когато е видяна за последно, е била облечена с тъмно зелено яке, жълта блуза, черен спортен клин и червено-бели маратонки. Със себе си носи черна на цвят, средна по големина раница.„При наличие на информация за Силвия Петрова, гражданите могат да се свържат с дежурен полицай денонощно в ОДМВР Хасково на телефон: 038/640-640”, съобщават от МВР. ", "date": "2018.09.21", "title": "Издирват 18-годишно момиче от Димитровград"}
{"url": "https://www.novinite.bg/articles/164811/Vijte-kade-shte-bade-ogranicheno-dvijenieto-prez-pochivnite-dni", "text": "Заради трите почивни дни около Деня на Независимостта днес от 16 до 20 ч. се спира движението на камионите над 12 тона по автомагистралите и най-натоваренитe пътища.За улеснение на трафика през Владая и повишаване на пътната безопасност ще има две ленти за излизащите от София по път Е-79. Временната организация е от 278-ми до 282-рия километър и от пътен възел „Даскалово“ до кръстовище „Драгичево“.В събота от 9:30 до 19:30 ч. ще бъде ограничено движението за всички МПС през Шипченския проход. Спирането на трафика е заради провеждането на автомобилното планинско състезание „Шипка - Дамасцена 2018“. Същият участък се затваря за движение и в неделя от 7:30 до 17:30 ч. По време на състезанието трафикът ще бъде пренасочен през Прохода на Републиката.", "date": "2018.09.21", "title": "Вижте къде ще бъде ограничено движението през почивните дни"}
{"url": "https://www.novinite.bg/articles/164824/MVR-sas-zasileni-merki-za-sigurnost-za-golyamoto-patuvane", "text": "От следобедните часове днес ще започне насищане на пътната мрежа с екипи на Пътна полиция. Основното внимание ще бъде насочено към пътя за Гърция и Велико Търново, където ще бъдат тържествата. Това обявиха от МВР по повод мерките за предстоящите празнични дни и очаквания засилен трафик.Ще се получи натоварване на отделни пътни участъци, където има ремонти. Там ще бъде създадена необходимата организация, но призовавам към внимание, за да не се допуснат инциденти. Призоваваме да получим своевременно информация на телефон 166 за агресивни водачи, за да можем да реагираме навреме, заявиха от полицията.На магистрала Хемус ще се опитаме да направим реверсивно движение. На изхода на магистралата ще има две ленти, а на 24 септември още една лента за вход. На магистрала Люлин няма да има ограничение за товарни автомобили. На магистрала Тракия няма ремонти.От Гранична полиция обявиха, че е обичайно засиленият трафгик през летния сезон е намалял, но е създадена организация за максимален брой служители по граничните пунктове. По информация от днес няма струпвания на автомобили, но има увеличен трафик. Очаква се да бъде най-натоварено на границата с Гърция и Сърбия, стана ясно на пресконференцията.От Гранична полиция посъветваха преди да се предприеме пътуване, да се предвиди достатъчно време, да се провери валидността на документите за пътуване, особено на малолетни или непълнолетни лица. Движението, където е възможно, ще бъде организирано така, че да има повече трасета, заявиха от Гранична полиция.Взети са всички мерки за охрана и на шествието в памет на загиналите мотористи. Предупредени са изрично за шума, заявиха още от МВР.", "date": "2018.09.21", "title": "МВР със засилени мерки за сигурност за голямото пътуване"}
{"url": "https://www.novinite.bg/articles/164831/Tapi-po-magistralite-i-prodaljavashti-remonti", "text": "Огромни задръствания се образуваха по пътища в страната в началото на серията от трите почивни дни. Няколко километра е колоната от автомобили на магистрала „Тракия”, при 16-тия километър в посока Бургас, където тече ремонт.Очаква се засилен трафик и по АМ „Хемус”, по която се стига до Велико Търново. Именно там ще бъде кулминацията на честванията по повод Деня на Независимостта. От полицията водят преговори с Пътната агенция за обособяване на две ленти за излизане от София в петък и за влизане – в понеделник.Полицейски екипи ще бъдат разположени на изходите на София още в петък следобед, за да регулират движението, ако това се наложи.„В участъците с продължаващи ремонти ще бъде създадена необходимата организация. Но умоляваме водачите да проявят търпение”, каза Петър Соколов от МВР.От „Гранична полиция” предупреждават, че ще бъде засилен трафикът и към граничните пунктове към Гърция, Сърбия и Румъния.", "date": "2018.09.21", "title": "Тапи по магистралите и продължаващи ремонти"}
{"url": "https://www.novinite.bg/articles/164830/Zabranyavat-sergiite-v-centara-na-Veliko-Tarnovo-v-Denya-na-Nezavisimostta", "text": "Разрешена е продажбата единствено на български национални знамена и балони В Деня на Независимостта на България – 22 септември, в центъра на Велико Търново ще бъде забранено разполагането на преместваеми обекти /сергии, маси и др./ за търговски и други обслужващи дейности - продажба на промишлени и хранителни стоки, извършване на промоции и провеждане на рекламни кампании.Рестрикцията е въведена със заповед на кмета на Старата столица Даниел Панов и се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. Допуска се само едно изключение - разрешено ще бъде поставянето на преместваеми обекти за временна търговия – продажба на български национални знамена и балони. За изпълнението на заповедта ще следят длъжностни лица от Община Велико Търново и служители на Районното управление на полицията в Старата столица.", "date": "2018.09.21", "title": "Забраняват сергиите в центъра на Велико Търново в Деня на Независимостта"}
{"url": "https://www.novinite.bg/articles/164833/Nakazaniya-za-sluchaya-s-decata-prevedeni-prez-jp-prelez-pri-spusnati-barieri", "text": "Учителките, които преведоха деца през жп прелез при спуснати бариери и наближаващ влак, вече са глобени по Закона за движение по пътищата, а до дни ще получат и дисциплинарно наказание. Това каза за Дарик директорката на училището Юлия Трионджиева. Случката от вчера стана известна, след като любител публикува клип на случилото се във Фейсбук.Група ученици от Основно училище \"Неофит Рилски\" във Велинград пресича жп линията, след като всички сигнализации за идващ влак са направени. Групата е водена от две учителки и след като се вижда приближаването на самия влак, едната от тях спира част от учениците до линията. Това е заснето в любителското видео от вчера, а обяснението, което преподавателките са дали, разказа директорката на школото Юлия Трионджиева.\"Обясниха, че след като са наближили прелеза, не са видели влакът да идва и съответно част от децата са пресекли линията. Децата, като са чули звуковия сигнал на влака, и са изпаднали в някаква паника, макар че те са малки и при всяка една ситуация, дори при спъване на човек изпадат в такова състояние. Но съответно учителките са реагирали адекватно на тяхното поведение и се вижда, че са разделени на групички в присъствието на по една от учителките\", каза Трионджиева.От МВР вече са се сезирали по случая и на двете учителки е наложена глоба. Те са на работа днес, а до дни ще стане ясно кое от трите наказания ще им бъде наложено - забележа, предупреждение за уволнение или уволнение. Най-вероятно третият вариант няма да се случи, тъй като не е имало реално опасност за живота на децата, смята директорът на училището.", "date": "2018.09.21", "title": "Наказания за случая с децата, преведени през жп прелез при спуснати бариери"}
{"url": "https://www.novinite.bg/articles/164818/Otkriha-ognishte-na-ptichi-grip-v-plovdivsko-selo", "text": "Първично огнище на птичи грип е констатирано от Българската агенция по безопасност на храните (БАБХ) в пловдивското село Трилистник. Заболяването е установен в промишлен животновъден обект за отглеждане на кокошки носачки и е потвърдено с протокол от лабораторно изследване, съобщиха от агенцията.С цел контрол и ликвидиране на заболяването, БАБХ е приложила всички мерки в съответствие с действащото законодателство. Предприето е хуманно умъртвяване и унищожаване на всички птици, отглеждани в засегнатото стопанство, което ще бъде последвано от почистване и дезинфекция. Определена е 3-километрова предпазна зона и 10-километрова зона за наблюдение около констатираното огнище на заболяването.Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона.Засилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици.БАБХ напомня, че фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени със вируса.На този етап няма засегнати хора и няма опасност за потребителите. Вирусът на грипа може да предизвика леко протичащо респираторно заболяване. Евентуалното заразяване може да случи, когато се вдиша прах от фермите или при пряк контакт на хората със заразени птици.", "date": "2018.09.21", "title": "Откриха огнище на птичи грип в пловдивско село"}
{"url": "https://www.novinite.bg/articles/164835/Nad-120-dariteli-za-sadebnoto-delo-za-chist-vazduh-v-Sofiya", "text": "Над 120 граждани са направили финансови дарения за съдебното дело, което е срещу Столична община за мръсния въздух.  Най-малката сума е 5 лв., а най-голямата 1000 лв. Година след като бе даден ход на делото, сега съдът иска гаранции, че ищецът „Група за чист въздух“ може финансово да продължи процеса... информираСредства са необходими за експертизи – екологични, технически, градоустройствени и др. Необходимата сума е около 15 000 лв., които трябвало да се внесат предварително. От Групата обясняват, че адвокатите от „Група за чист въздух“ работят безплатно за каузата и тези пари не са хонорари, а за чисто съдебни разноски.Всеки гражданин може да се присъедини към подадения вече иск като съищец до 1 октомври 2018. При много присъединени хора ще има затруднено му администриране. Иначе решението ще има сила за всички софийски граждани и правото им да се ползват от него е гарантирано, без значение дали са се присъединили към иска.", "date": "2018.09.21", "title": "Над 120 дарители за съдебното дело за чист въздух в София"}
{"url": "https://www.novinite.bg/articles/164827/ChEZ-shte-instalira-distancionno-obslujvani-elektromeri-v-Boyana-Simeonovo-i-Bankya", "text": "ЧЕЗ Разпределение България започва нов проект за подобряване на сигурността и качеството на електрозахранването в Бояна, Симеоново и Банкя. Компанията ще инсталира дистанционно обслужвани електромери, съобщиха от електроразпределителното дружество.Електромерите ще бъдат монтирани през периода 24-28 септември. Не е предвидено изключване на електрозахранването едновременно за голям брой потребители. Възможни са единствено кратковременни прекъсвания за индивидуалните монтажи на електромерите, които ще се извършват в интервала между 8.00 и 20.00 ч. Монтирането на новите електромери ще се става от техници с необходимата квалификация и опит и е за сметка на дружеството, допълниха от ЧЕЗ.Автоматизираната система ще позволява дистанционно отчитане на изразходваната електроенергия, ще следи какво е натоварването на мрежата и нивото на подаваното напрежение, честотата и продължителността на прекъсванията и други параметри. Това ще позволи да бъдат повишени качеството и надеждността на електрозахранването на клиентите и ще оптимизира процеса на обслужването им, което пряко ще повлияе върху удовлетвореността на потребителите.", "date": "2018.09.21", "title": "ЧЕЗ ще инсталира дистанционно обслужвани електромери в Бояна, Симеоново и Банкя"}
{"url": "https://www.novinite.bg/articles/164836/Mihajlova-i-Nikolova-startirat-na-Vitosha-moyata-planina", "text": "Известната наша бегачка Милка Михайлова и Йоло Николов ще стартират на петото издание на „Витоша моята планина“. Стартът на планинското бягане е в 10.00 ч., в неделя, от площада на Боянското ханче. Финалът на 16-километровата дистанция е пред хижа „Алеко“. Тази година състезанието е включено в календара на „София – Евростолица на спорта“.180 души ще бягат на Витоша според заявките, съобщават организаторите. В спора за първото място ще бягат много от известните наши атлети, сред които са Йоло Николов и Милка Михайлова. Първенците и най-добрите се очаква да финишират около 11 часа. Награждаването е към 13.30 ч, а Део, който редовно стартира на 16 км, ще е водещ.За децата ще има състезание с дължина 3 км от хижа „Алеко“ до Голи връх и обратно. Те ще бягат в 12.00 ч. Наградният фонд на „Витоша моята планина V“ е 6000 лв. Предвидена е и награда за рекорд на трасето на 16 км.Организатори на състезанието тази година са „Витоша ски“ АД, „Витоша ски клуб“, Сдружение „Маратон“ и „София – Европейска столица на спорта 2018“. Наградите за томболата са над 60 и са осигурени от Fibank, Nestle, Salomon, EA7, „Oland“, МаxSport и Tecnica.", "date": "2018.09.21", "title": "Михайлова и Николова стартират на „Витоша моята планина“"}
{"url": "https://www.novinite.bg/articles/164816/Tehnicheski-sriv-v-registar-Protokoli-v-NZOK-sistemata-veche-raboti", "text": "\r\nПоради техническа повреда регистър \"Протоколи\" в информационната система на Националната здравноосигурителна каса (НЗОК) временно забави своята работа. Малко след 10 часа сутринта повредата беше отстранена и регистърът отново заработи.\r\n\r\n\r\n\r\n\r\n", "date": "2018.09.21", "title": "Технически срив в регистър \"Протоколи\" в НЗОК, системата вече работи"}
{"url": "https://www.novinite.bg/articles/164840/Ogranicheno-e-dvijenieto-po-AM-Trakiya-zaradi-katastrofa", "text": "\r\nВременно движението при 19-и километър на магистрала \"Тракия\" в посока София е само в изпреварващата лента заради катастрофа, съобщават от Пътната агенция, цитира БНР.\r\nШофьорите да се движат с повишено внимание и съобразена скорост. \r\n \r\n", "date": "2018.09.21", "title": "Ограничено е движението по АМ \"Тракия\" заради катастрофа"}
{"url": "https://www.novinite.bg/articles/164834/Remontat-Largoto-v-j-k-Zaharna-fabrika-priklyuchi", "text": "Един от изпълнените големи проекти на кмета на район „Илинден“ г-н Иван Божилов е ремонтът на Ларгото – вътрешноквартална улица и зона за разходка и отдих, разположена в ж.к. „Захарна фабрика“. За това се споделя в социалната мрежа, информира Отбелязва се, че дейностите по ремонта и обновяването на Ларгото са се изразявали в пренареждане на паважната настилка на улицата, цялостна реконструкция на островната пешеходна алея с нова настилка от унипавета и изградена достъпна среда под формата на рампи за хора с увреждания.Вече са монтирани 18 нови пейки и 6 нови кошчета за боклук. В градинките са засадени млади розови храсти, като желанието на Кмета е да се развие един прекрасен квартален мини розариум.„Захарна фабрика“ е един от най-старите жилищни квартали в София. Той има стара инфраструктурата, която се нуждае се от обновление и реконструкция. Кметът споделя, че му се иска това да се случва с по-ускорени темпове, но всичко зависи от финансовите възможности. Голямо предимство е, че няма много високо строителство, а междублоковите пространства са зелени и просторни.Освен текущата поддръжка и ремонт на улици и тротоари, залегнали в годишната програма на районната администрация, целта на Кмета е годишно поне една вътрешно квартална улица да бъде изцяло ремонтирана – през настоящата година това е ул. „Божана“ в ж.к. „Захарна фабрика“, която е възлова улица за квартала.Наред с по-големите проекти, са ремонтирани поетапно и с оглед на финансовите възможности и прилежащите тротоари на санираните блокове в ж.к. „Захарна фабрика“.", "date": "2018.09.21", "title": "Ремонтът Ларгото в ж. к. „Захарна фабрика“ приключи"}
{"url": "https://www.novinite.bg/articles/164843/Eva-Majdel-Obshtina-Lovech-e-privlyakla-36-mln-leva-dopalnitelni-investicii", "text": "„За настоящата година община Ловеч има привлечени инвестиции на стойност 36 млн. лева, което е почти колкото общинския бюджет, което е резултат от работата на кмета Корнелия Маринова и екипа ѝ. Този ресурс позволява да се подобри инфраструктурата, да се създадат нови социални услуги в помощ на децата и възрастните, да се създадат работни места.“ Това заяви българският евродепутат от ГЕРБ/ЕНП Ева Майдел в петък, 21 септември 2018г. в Ловеч. „Най-важната инвестиция за всеки град е в образованието, защото бизнесът инвестира и създава работни места там, където има качествени и подготвени кадри. Ловеч е пример в това отношение с инвестирани над 8 млн. лева в учебна инфраструктура за тази година, което е най-високият процент спрямо общинския бюджет в сравнение с всички български общини.“ Това допълни Ева Майдел,. В рамките на посещението си в Ловеч, българският евродепутат организира две дискусии за киберсигурност и безопасен интернет в езиковата гимназия „Екзарх Йосив I” и Природоматематическата гимназия, в които се включиха над 500 ученици. Инициативата е част от кампанията #SaferInternet4EU на българския еврокомисар Мария Габриел. Основен лектор беше началникът на Сектора за борба с киберпрестъпленията в ГДБОП Явор Колев, а гост-лектори бяха местни експерти.", "date": "2018.09.21", "title": "Ева Майдел: Община Ловеч е привлякла 36 млн лева допълнителни инвестиции"}
{"url": "https://www.novinite.bg/articles/164848/Ognyan-Cenkov-Vsichki-dejnosti-po-proekta-za-centralnata-peshehodna-zona-sa-v-grafik", "text": "Темата бе коментирана в отговор на въпроси от страна на медиите след редовното заседание на Общинския съвет днес. Кметът на Община Видин Огнян Ценков заяви, че дейностите по проект „Основна реконструкция на централна пешеходна зона“, който стартира преди малко повече от месец, вървят по график. Той припомни, че проектът е разделен на три етапа, като в момента се изпълнява първият, който обхваща територията от брега на река Дунав, пред Драматичния театър, до сградата на Бюрото по труда. „Премахването на съществуващата настилка е реализирано на 70 %, тъй като останалите 30 % са свързани с алеите, оставени за придвижването на пешеходци и осигуряване на достъп до търговските обекти“ – обясни Ценков.Демонтираните годни материали се складират в бившето военно поделение, където е осигурена денонощна охрана. Очакват се предложения от страна на кметовете и кметските наместници за реализиране на дейности по благоустрояване, където да бъдат използвани мраморните плочи и другите запазени материали. Кметът допълни, че работата по В и К е изпълнена на 100 % през първия етап на проекта. „Това е и основната дейност, защото ние сме поели отговорността по този проект в централната градска част да бъдат възстановени и приведени в нормален вид подземните комуникации, тъй като те бяха проблемни и затова се получават и тези неравности на повърхността. Подмяната на водопровода, с разклоненията до всяка сграда е изпълнена“ – каза Огнян Ценков.Предстои да бъде осъществена парковата дейност, която включва пейки, осветителни тела и часовникова кула на площад „Европа“, започва подготовката по озеленяването. Ценков увери, че там, където се е наложило да бъдат премахнати дървета заради поставяне на новия водопровод, впоследствие ще бъдат възстановени. В рамките на проекта са заложени редица дейности, свързани с озеленяване и конкретно със засаждане на цветя и дървета. По указание на кмета на Общината, изпълнителят ще остави една малка алея около сградата на Драматичния театър, на която ще се извърши ремонт с отпуснатите от правителството 2 милиона лв. Предстои да се съгласува тази част от фасадата на театъра да се ремонтира първа, за да може впоследствие да се довърши работата по участъка от пешеходната зона. Видинският кмет уточни, че първият етап от проекта трябва да приключи до края на месец октомври тази година, а всички дейности по договора – до месец май 2019 г., с възможност за удължаване на срока при наличие на форсмажорни обстоятелства. Очаква се новата настилка за централната пешеходна зона да пристигне скоро – термолющен гранит, който ще отговаря на всички изисквания за качество по българското законодателство. Гаранцията по проекта за пешеходната зона е 5 години, а за водопроводната мрежа – 8. Кметът на Общината изрази своето удовлетворение от работата на общинските съветници и отбеляза, че всички 24 предложения са приети. На заседанието бе гласувано да бъдат обявени за почетни граждани петима души, двама от тях посмъртно – Видинския митрополит и Български екзарх Антим I - знаменит духовник и общественик и д-р Бърни Бончев - кмет на Видин в периода 1934-1938 г., краевед и лекар, с огромен принос за развитието на града. По предложение на кмета Огнян Ценков почетни граждани на Видин и Общината стават чл.-кор. проф. д.т.н Христо Белоев – ректор на Русенския университет „Ангел Кънчев” и проф. д- р Велизара Пенчева - председател на Общото събрание на Русенския университет. С престижното звание ще бъде удостоен и народният певец и солист на Ансамбъла за народни песни и танци „Дунав” - Любен Захариев.", "date": "2018.09.21", "title": "Огнян Ценков: Всички дейности по проекта за централната пешеходна зона са в график"}
{"url": "https://www.novinite.bg/articles/164837/Zadarjaha-serien-kradec-obiral-hotel-v-Sozopol", "text": "В Районно полицейско управление в Созопол е получено съобщение от управителя на хотел, който заявил, че след направена ревизия, установил липсата на сумата от около 6 500 лв. - българска и чуждестранна валута. Сумата липсвала от метална касета, съхранявана в рецепцията на хотела.В резултат на бързите полицейски действия на служители от Районни управления – Созопол и Средец е установен и задържан извършителя на деянието – това е криминално проявеният И.С., 35-годишен от Средец, който от началото на месец юли до края на месец август, в условията на продължавано престъпление, чрез отнемане на ключ от касетата, в рамките на пет пъти извършил кражба на посочената сума.Мъжът е задържан за срок от 24 часа, като направил пълни самопризнания, съобщи БНР. Работата по случая продължава от служители на Районно управление – Созопол.", "date": "2018.09.21", "title": "Задържаха сериен крадец, обирал хотел в Созопол"}
{"url": "https://www.novinite.bg/articles/164822/NAP-napomnya-Do-1-oktomvri-moje-da-se-podavat-korigirashti-deklaracii", "text": "На 1 октомври изтича срокът за подаване на коригираща декларация от физическите и юридическите лица.Гражданите и фирмите могат веднъж годишно да коригират дължимия данък, който са декларирали пред НАП с годишната данъчна декларация.Това става с подаването на еднократна коригираща декларация след изтичане на срока за подаване на годишната данъчна декларация. Коригиращата декларация се подава до 30 септември на текущата година за промени, свързани с декларираните данъци от предходната година. Тъй като през тази година 30 септември е в неделя, срокът за подаване на формуляра е 1 октомври.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 или в сайта на НАП www.nap.bg .", "date": "2018.09.21", "title": "НАП напомня: До 1 октомври може да се подават коригиращи декларации"}
{"url": "https://www.novinite.bg/articles/164856/Zasileno-policejsko-prisastvie-v-praznichnite-i-pochivni-dni-v-Sliven", "text": "Във връзка с предстоящия празник „Деня на независимостта”-22 септември по разпореждане на Главна дирекция „Национална полиция” в ОДМВР-Сливен е създадена организация за обезпечаване на обществения ред и сигурността по време на празниците и почивните дни. Засилено полицейско присъствие ще има на местата за провеждане на чествания и тържества, като и на други публични прояви, свързани с празника. Планирани са специализирани операции и проверки по линя на икономическа и криминална полиция по противодействие на правонарушенията и за недопускате на тежки престъпления. Създадена е организация за съвместна работа с местната власт и местното самоуправление за обезпечаване на сигурността и обществения ред. По отношение на пътната безопасност по време на предстоящите празнични и почивни дни в сектор „Пътна полиция”-Сливен е създадена организация за засилено полицейско присъствие на най-натоварените пътни участъци. Това са автомагистрала „Тракия”, главен път I-6 и I-7, път II-53 – особено в района на селата Крушаре и разклона за село Камен, път II-66 и път III-488 Сливен- село Градец – град Котел. Ще се извършва регулиране и подпомагане на движение в най-натоварените участъци. Контролът ще се осъществява главно за спазване на ограничението на скоростта, правоспособност, употреба на алкохол и упойващи вещества, неправилно изпреварване, отнемане на предимство, използване на обезопасителните системи в автомобилите и застраховка Гражданска отговорност. Ще има засилено полицейско присъствие в районите на питейни и увеселителни заведения, при което ще се следи за употреба на алкохол и упойващи вещества от водачи на МПС. ОДМВР-Сливен призовава водачите да спазват правилата за движение, да шофират с повишено внимание и да бъдат толерантни към останалите участници в движението.", "date": "2018.09.21", "title": "Засилено полицейско присъствие в празничните и почивни дни в Сливен"}
{"url": "https://www.novinite.bg/articles/164845/Do-kraya-na-godinata-vavejdat-elektronni-grivni-za-prosledyavane-sreshtu-byagstvo", "text": "До края на годината ще бъдат въведени първите електронни гривни за проследяване срещу бягство от правосъдието - това съобщи днес в Стара Загора Министърът на правосъдието Цецка Цачева. Тя връчи сертификати на магистрати, полицейски служители и социални работници, които завършват обучение на тема „Права на децата, специализация по младежко правосъдие за професионалисти в България.Цачева каза още, че първите 250 устройства ще бъдат поставени на хора, лишени от свобода, работещи на външни обекти, такива, които са в отпуск и в някои от затворите. Правосъдният министър бе категоричен, че те не са достатъчни, но ще бъдат наблюдавани как ще заработят в практиката. В Стара Загора Цецка Цачева коментира и случая с намерения боен пистолет във Врачанския затвор. Там е разпоредена пълна проверка.Цецка Цачева, министър на правосъдието: Намерени са части от пистолет, които тепърва експертизата предстои да установи дали всички те съставляват в цялост годно оръжие или не. В момента се извършват разследващи дейности. Самият факт, че макар и на части, подобни вещи се намират на територията на затвора за мен е обезпокоително, категорично недопустимо и във всички случаи това означава неизпълнение на служебните задължения от длъжностите и служебните лица, които са допуснали подобно внасяне в затвора. Те няма как да попаднат в помещението, в което то е открито.", "date": "2018.09.21", "title": "До края на годината въвеждат електронни гривни за проследяване срещу бягство"}
{"url": "https://www.novinite.bg/articles/164858/Zasilen-trafik-Vsichki-ekipi-na-stolichniya-KAT-na-patya", "text": "В последния работен ден, преди трите почивни дни около Деня на Независимостта, се очаква засилен трафик по основните пътища в страната, предаде Bulgaria ON AIR.Всички екипи на столичния КАТ ще бъдат на пътя, докато се оттече целия трафик и се отпушат главните артерии. Най-голям проблем се очаква да бъде движението на АМ \"Хемус\" заради ремонтите, които все още не са завършени.Трафик ще има и около Велико Търново, където ще се проведат главните чествания за Деня на Независимостта. Голям трафик се очаква и по граничните пунктове с Гърция, Румъния, Турция и Сърбия.От Гранична полиция съобщиха, че има осигурени допълнителни екипи, които при необходимост ще се включат при обработката на документи на границата.В Столицата също ще има много събития, свързани с Деня на Независимостта и Световното по волейбол.От КАТ призовават шофьорите да имат търпение в следващите дни.", "date": "2018.09.21", "title": "Засилен трафик: Всички екипи на столичния КАТ на пътя"}
{"url": "https://www.novinite.bg/articles/164852/Oshte-tri-ovce-ot-stadoto-v-koeto-beshe-otkrit-sluchaj-na-bruceloza-sa-s-polojitelna-proba", "text": "Още три овце от стадото, в което беше открит случай на бруцелоза, са с положителна проба от това заболяване, показали взетите на 18 септември от животните проби, съобщиха ветеринарни специалисти днес по обяд. Така болните от бруцелоза овце са вече четири. Официално трите случая с бруцелоза в стадото на Явор Бошикьов във Вуково не са потвърдени все още.Кметът на селото Николай Джиков каза, че екипи от ветеринарни лекари са във фермата със стадото най-вероятно, за да евтаназират новооткритите три болни овце или да вземат повторни проби на животните. Местните хора са притеснени от развоя със заболяването.Проби са взети от всички животни във Вуково, освен от 28-те овце от стадото на Бошикьов, както и на 21 кози от домакинства в селото.", "date": "2018.09.21", "title": "Още три овце от стадото, в което беше открит случай на бруцелоза, са с положителна проба"}
{"url": "https://www.novinite.bg/articles/164857/Novite-zadachi-na-noviya-vatreshen-ministar", "text": "Довчерашният главен секретар потвърди – полицейските синдикати са прави, че липси има, включително и на животоспасяващи бронежилетки. Но в новото си амплоа на министър заяви, че липсите ще бъдат попълнени. „Предприети са действия, закупени са определен брой,има процедура за купуване, но категорично всеки полицай трябва да е обезпечен, защото не може хора, които отговарят за сигурността на други хора, да не са защитени”, заяви пред NOVA новият вътрешен министър Младен Маринов.Сега първите от новите жилетки се разпределят между хората, които всеки ден са на терен, а планът е скоро да има и за всички полицаи.  И ако днес двама – или трима карат с една, пак двама или трима се оказват заслужилите поста главен секретар.„За този пост трябва да е служител в системата на МВР”, заяви министърът. Той обаче не посочи конкретно име.Министър Младенов коментира още, че е сондирал мнения, но с контретни хора тепърва ще говори. За последно днес отговори по случая със задържаните журналисти, които сигнализираха полицията за унищожаването на важни документи, но се оказаха с белезници и часове наред се обясняваха с радомирските полицаи.„Те на място намират чували с нарязани документи и огнище с нарязани, които са тлеели. В същото време от журналистите идва информация, че се готви нов транш, съвсем нормално е да сложите един полицейски секрет там и по тази причина колегите са задържали лица, които с фенерчета, които са отишли да ровят документите, в последствие се оказва, че това са журналистите”, каза Маринов.Историята се разчу и далеч отвъд пределите на България.А дали Маринов приема като удар по собствения си имидж и критиките на президента:„Всеки има право на мнение и оценка, особено президента, аз съобщавам факти, преценката е негова, по отношение на комуникацията аз съм диалогичен и смятам, че без диалог между институциите, страдат хората”.  Фактите, съобщени от министъра: докато е бил главен секретар, битовата престъпност е спаднала с 8 процента, намалял е и броят на жертвите на пътя.", "date": "2018.09.21", "title": "Новите задачи на новия вътрешен министър"}
{"url": "https://www.novinite.bg/articles/164842/Korneliya-Ninova-Borisov-laje-che-evrodeputatite-na-BSP-sa-glasuvali-sreshtu-Ungariya", "text": "„ Втори ден министър-председателят на България лъже, че евродепутатите на БСП са гласували срещу Унгария. Ние имаме четирима евродепутати, от които само Сергей Станишев е гласувал \"за\" санкции срещу Унгария“. Това каза председателят на НС на БСП Корнелия Нинова пред журналисти в парламента.  Тя призова премиера да се въздържа от подобни лъжи и да погледне своята група, защото Ева Майдел се е въздържала. „В този случай най-важното е как България ще представи позицията си в Съвета, там може да се налага вето и този процес да бъде спрян. Думата там има министър-председателят Бойко Борисов“, уточни Нинова. Тя коментира, че  от неговите досегашни изявления разбираме, че едно говори в България, а друго там- в чужбина. „Очевидно, за да избяга от двойната външна политика, която прави, лъже за БСП“, каза още лидерът на левицата.", "date": "2018.09.21", "title": "Корнелия Нинова: Борисов лъже, че евродепутатите на БСП са гласували срещу Унгария"}
{"url": "https://www.novinite.bg/articles/164851/R-Porojanov-Proverka-v-BABH-zaradi-nekorekten-doklad", "text": "Земеделският министър Румен Порожанов е разпоредил проверка в Българската агенция по безопасност на храните заради некоректен доклад до Световната организация по здравеопазване на животните, представящ  ситуацията по развитие на чумата по дребните преживни животни. Това съобщи министърът по време на парламентарния контрол:“Да, първоначалният доклад не съответства на реалната обстановка. Ще възложа на инспектората да провери именно длъжностни лица, които не са направили доклада коректен в информационната система на ОИЕ“.Докладът е изпратен на 13 септември т.г. и е подписан от директора на Агенцията Дамян Илиев.  Неточността в него е, че се твърди, че стадо от 203 овце в Болярово, за което през юли е потвърдило наличие на вируса, е ликвидирано, а това не е вярно, обясни депутатът от БСП Кристиан Вигенин. Той поиска по-сериозни мерки спрямо Българската агенция за безопасност на храните:“Защото подобни информации, цялата поредица от действия във връзка с чумата по дребните преживни животни, нарушиха тотално и невъзвратимо доверието в агенцията“.", "date": "2018.09.21", "title": "Р. Порожанов: Проверка в БАБХ заради некоректен доклад"}
{"url": "https://www.novinite.bg/articles/164849/Manolova-sezira-Cacarov-zaradi-zloupotrebi-s-parite-za-selo-Hitrino", "text": "Омбудсманът Мая Манолова сезира главния прокурор Сотир Цацаров за възможни злоупотреби с парите за възстановяването на шуменското село Хитрино след експлозията на вагони-цистерните. Манолова е предоставила на Обвинител номер едно документи, свързани с изразходването на близо пет милиона лева от фонд \"Социална закрила\" към Министерството на труда и социалната политика. \"70 са жалбите от жители на Хитрино, които се оплакват от забавяне на строително - монтажни дейности, а четири семейства ще посрещнат и тази зима без нов дом\", каза общественият защитник. ", "date": "2018.09.21", "title": "Манолова сезира Цацаров заради злоупотреби с парите за село Хитрино"}
{"url": "https://www.novinite.bg/articles/164841/Korneliya-Ninova-Predlojiha-ni-zavetite-na-Levski-da-zalegnat-vav-Viziya-za-Balgariya", "text": "„Получихме предложение за основа на националния ни проект за единение „Визия за България” да вземем заветите на Васил Левски, които са  морална Конституция за всеки българин. Приемаме ги с удоволствие и се обръщаме към всички българи- да търсим единение върху тях. Те са актуални и днес, и завинаги- и заветът за „чиста и свята република”, и за „равенство с другите европейски народи”. Беше ни дадено копие на тефтерчето на Левски”. Това заяви лидерът на БСП Корнелия Нинова, след среща с  ръководствата на Общобългарския комитет \"Васил Левски\", Фондация \"Васил Левски\" и Патриотично общество \"3 март\" във връзка с общественото обсъждане на проекта \"Визия за България\". Тя добави, че след тази среща, БСП остава отворена и за следващи такива, когато Визията добие окончателен вид към края на декември. „Получихме конкретни идеи по много секторни политики, в областта на образованието и науката, сигурността, икономика и доходи. Имаме и предложения за законодателни инициативи.Предложенията ще бъдат взети предвид”, каза още лидерът на БСП. Тя уточни, че са били поставени основни акценти върху теми, които са надпартийни и за които да се търси национално съгласие- като демографска политика, национална сигурност, българско производство, образование. „Не само е вмешателство, а е и абсурд. Антипазарно и антиевропейско поведение”. С тези думи лидерът на левицата Корнелия Нинова коментира въпрос, свързан с опита на земеделския министър да убеди големите търговски вериги да продават хляб без печалба, за да се компенсира скокът в цената му. „Държавата има други механизми да повлияе върху цената на насъщния- например да сигнализира Комисията за защита на конкуренцията, която да проследи на пазарен и законен принцип за договореностите между производителите и търговските вериги. Там биха установили, че се прилагат непазарни механизми и натиск на големите върху малките производители. Натискани са да продават продукцията си под себестойност. От 1 лев за хляб, 35 стотинки се плащат на производителя, 45 прибира веригата и 20 стотинки отиват като ДДС за държавата”, посочи Нинова. Тя припомни, че БСП предложи  да се свали ДДС на хляба и храните- практика, която се прилага в цяла Европа. Само у нас и в Дания няма намален ДДС на хляба. „ Да поставиш държавата на колене, да молят пет вериги да  спасят народа от високата цена на хляба, е унижение на България и край на държавността и институциите\", убедена е Нинова. Тя обясни, че бюджетът няма да бъде ощетен, ако бъде изсветлено случващото се в сектора. Освен това, при положение, че държавата има излишък от над 1 милиард, той може да компенсира по-малкия приход в бюджета.", "date": "2018.09.21", "title": "Корнелия Нинова: Предложиха ни заветите на Левски да залегнат във „Визия за България”"}
{"url": "https://www.novinite.bg/articles/164855/Borisov-Kandidaturata-za-nov-glaven-sekretar-na-MVR-shte-se-obsadi-s-prezidenta", "text": "Кандидатурата за нов главен секретар на МВР ще бъде обсъдена първо с президента Румен Радев. Това каза пред журналисти в Габрово премиерът Бойко Борисов. По думите му системата има нужда от спокойствие. Борисов ще обсъди с държавния глава номинацията, за да е сигурно, че когато документите бъдат пуснати за съгласуване, няма да има стрес в МВР, предаде БНТ.", "date": "2018.09.21", "title": "Борисов: Кандидатурата за нов главен секретар на МВР ще се обсъди с президента"}
{"url": "https://www.novinite.bg/articles/164847/SDS-Stiga-populizam-s-hlyaba", "text": "Съюзът на демократичните сили определя като популистки заиграванията с цената на хляба и от управляващи, и от парламентарната опозиция.Това се казва в официална позиция на партията.Искането търговските вериги да продават хляба без печалба е ехо от социализма. Това не е дясна политика! Това е подход, характерен за плановата, но не и за пазарната икономика.Припомняме на управляващите, че от 30 години България не е социалистическа, комитетът по цените го няма и държавните регулации останаха в миналото, заедно с Член 1-ви и други лоши спомени от тоталитарния режим. Предложението на БСП - ДДС за хляба да стане 5 процента, няма да намали крайната му цена за потребителите.ДДС не е панацея. Най-показателният пример е Държавата Израел – с едни от най-високите цени на храните и нулева ставка на ДДС за тях. Наред с това, диференцираните ДДС ставки са остро критикувани в ЕС и вероятно скоро ще бъдат или премахнати, или сведени до минимум. Те са среда за ДДС измами, водят до утежняване и оскъпяване на административния контрол и са предпоставка за изкривяване на пазарните отношения.Обективни причини за поскъпването на хляба има и те са: повишаването на цените на пшеницата, газта, електроенергията, горивата, които са борсови стоки, но също така и повишаването на заплатите в този отрасъл. Цената на хляба ще продължава да се влияе от тези фактори. Факт е, че в България имаме едни от най-високи разходи за храна в целия Европейски съюз – около 30% от доходите ни, но това е така, защото имаме най-ниския БВП.Проблемът не е само във високите цени на храните, а и в ниските ни доходи, които са обусловени от недостатъчния ръст на икономиката и ниския БВП. Затрудненията на потребителите с най-ниски доходи не трябва да се решават с изкривяване на пазарните принципи, а чрез подкрепящи социални мерки на съответните институции.От СДС отново предлагаме на всички политически сили да се обединим около идеята за удвояване на БВП през следващите 10 години до 200 млрд. лв., което ще доведе и до двойно увеличение на доходите на гражданите през 2028 г.Ако не постигнем реален икономически растеж и удвояване на БВП, всякакви идеи за непазарно задържане на цените на стоките няма да доведат до реални ползи за потребителите, а ще поставят под съмнение един от водещите принципи на ЕС – пазарната икономика.", "date": "2018.09.21", "title": "СДС: Стига популизъм с хляба"}
{"url": "https://www.novinite.bg/articles/164862/Ministar-Petkov-Zakonat-za-socialnite-uslugi-shte-podobri-tyahnoto-kachestvo-i-dostapnost", "text": "Новият Закон за социалните услуги предвижда да се подобри процесът на планиране на услугите на национално ниво. Акцент в проекта е повишаването на качеството на услугите, подобряването на квалификацията на професионалистите в тях и осигуряването на по-добра достъпност. Това каза министърът на труда и социалната политика Бисер Петков на пресконференция в Ямбол след посещението си в Комплекса за социални услуги за деца и възрастни в града. Заедно с кмета на община Ямбол Георги Славов и народния представител Юлиян Папашимов той се запозна със служителите, потребителите и дейността на Център за обществена подкрепа „Усмивка”, Дневен център за деца с увреждания „Дъга”, Център за социална рехабилитация и интеграция и Център за настаняване от семеен тип за деца и младежи.Законопроектът на Министерството на труда и социалната политика предвижда да се създаде Агенция за качеството на социалните услуги, която ще лицензира доставчиците на социални услуги, ще разработи стандарти за тяхното качество и ще следи дали се спазват правата на потребителите им. Агенцията ще осъществява и последващия контрол, като съблюдава дали се спазват стандартите за качество и ще контролира ефикасността на услугите, каза министър Петков. Много е важно да има индивидуална оценка на потребностите на всеки потребител. Достъпността на услугите ще се разшири чрез регламентирането на общодостъпни услуги, свързани с консултиране, информиране, помощ при упражняване на права, обясни той. По данни на МТСП социалните услуги, които са държавно делегирана дейност, са 1322. Много услуги стартират като проекти, но тяхната устойчивост се осигурява, като преминават към финансиране от държавния бюджет. Годишният разход, насочван към общинските бюджети за тази държавно делегирана дейност, е над 230 млн. лв. годишно, подчерта министър Петков. Той добави, че МТСП търси възможности, за да се осигури по-високо заплащане на работещите в социалните услуги.Той подчерта, че акцент в законопроекта за социалните услуги се поставя и върху професионалистите в сектора. Предвиждат се обучения и стимули за професионално развитие на заетите в сферата на социалните услуги. Законопроектът предвижда основен доставчик на услуги да са общините с активното участие на неправителствения сектор. Много разчитаме на общините като партньор, подчерта министър Петков. Той поясни, че законопроектът за социалните услуги цели да обедини и регламентира всички добри практики в този сектор. Министър Петков каза още, че до 15 октомври законопроектът за социалните услуги ще бъде готов за обществено обсъждане. В отговор на журналистически въпрос той каза, че МТСП се стреми в най-скоро време да внесе Закона за хората с увреждания за разглеждане от правителството. Правим и невъзможното, за да ускорим сроковете, каза министър Бисер Петков.", "date": "2018.09.21", "title": "Министър Петков: Законът за социалните услуги ще подобри тяхното  качество и достъпност"}
{"url": "https://www.novinite.bg/articles/164854/Inerkom-izleze-ot-biznesa-s-fotovoltaci", "text": "Фирмата на Гинка Върбакова - \"Инерком България\", уведоми КЗК, че в нейното портфолио вече няма фотоволтаици.„Днес, 21 септември 2018 г., „Инерком България“ ЕАД, след значителна промяна в обстоятелствата и отстраняването на всички предпоставки и изразени опасения от Комисията за защита на конкуренцията по предстоящата концентрация, подаде в Комисията ново уведомление по реда на чл. 79, ал. 1 от ЗЗК. В групата на“ Инерком“ беше извършено преструктуриране, в резултат на което дружествата-производители на електрическа енергия от фотоволтаични централи, не са част от портфолиото й. Планираната концентрация ще бъде осъществена въз основа на договора за покупка на акции, сключен на 23 февруари 2018 г. между „ЧЕЗ“ а.с. и „ЧЕЗ Бългериън Инвестмънтс“ БиВи от една страна, като Продавачи, и „Инерком България“ ЕАД като Купувач.Надяваме се на бързо решение от страна на КЗК след отстраняването на установените от Комисията предпоставки за създаване на концентрация“, се казва в съобщението, разпратено до медиите от фирмата на Върбакова.", "date": "2018.09.21", "title": "\"Инерком\" излезе от бизнеса с фотоволтаци"}
{"url": "https://www.novinite.bg/articles/164864/Pod-patronaja-na-Angel-Djambazki-shte-se-provede-parviyat-po-roda-si-konkurs-RAP-ZA-BALGARIYa", "text": "Под патронажа на Ангел Джамбазки ще се проведе първият по рода си конкурс „РАП ЗА БЪЛГАРИЯ“ В деня на Независимостта на България, 22-ри септември, Патриотът Ангел Джамбазки от ВМРО, заедно с Национално движение „БГ патриот“, застава зад инициатива в защита на българската музика. Във времена, в които пошлостта и упадъкът се дават за пример, ние, Патриотите от ВМРО, подкрепяме безусловното налагане на българския език, култура, история и ценности в живота на младите хора. „РАП ЗА БЪЛГАРИЯ“ е конкурс за авторска рап песен, посветена на Родината ни. Конкурсът „РАП ЗА БЪЛГАРИЯ“ е създаден с цел да се подпомогнат и популяризират българските изпълнители, които пишат и пеят песни за България на български език. На 22 септември 2018 г. (събота) от 18:00 ч. на сцената в парк „Света Троица“ в гр. София ще се проведе концертът, на който 20 участници, достигнали до финала, ще могат да изпеят своята песен пред публиката и журито. Специален оценяващ ще е българският представител в Европейския парламент и заместник-председател на ВМРО – БНД Ангел Джамбазки. Участниците във финалния концерт ще получат специални грамоти и парични награди, а победителят освен всичко останало ще има и възможността за професионален запис на своята песен. Организаторите на конкурса са предвидили много награди и изненади за участниците и публиката. Конкурсът „РАП ЗА БЪЛГАРИЯ“ е организиран от Ангел Джамбазки с любезното съдействие на един от най-добрите български рапъри АЛЕКС П, който ще бъде и председател на журито. Идеята е конкурсът да създаде традиция в подкрепа на хората, които пишат, пеят и създават песни, посветени на България.", "date": "2018.09.21", "title": "Под патронажа на Ангел Джамбазки ще се проведе първият по рода си конкурс „РАП ЗА БЪЛГАРИЯ“"}
{"url": "https://www.novinite.bg/articles/164853/KEVR-predlaga-uvelichenie-na-cenata-na-parnoto-s-do-8", "text": "Комисията за енергийно и водно регулиране (КЕВР) предлага увеличение на цената на парното с до 8%.Увеличението засяга София, Пловдив, Враца, Разград, Бургас, Плевен, Велико Търново и Варна. Най-голямо увеличение се обсъжда в Пловдив и София - с 8-9%... предаде БНР.Промяната в цената на топлоенергията се налага заради поисканото от \"Булгаргаз\" поскъпване на природния газ с близо 14%, посочват от Комисията.Промяна в цената на парното няма да има в Русе, Перник, Сливен и Габрово, тъй като топлофикациите там са на въглища, а не на природен газ.Промяна в цената на тока не се обсъжда.Дали ще се увеличи цената на парното Регулаторът ще реши окончателно следващата седмица.", "date": "2018.09.21", "title": "КЕВР предлага увеличение на цената на парното с до 8%"}
{"url": "https://www.novinite.bg/articles/164861/Rumen-Radev-2-mlrd-mladeji-shte-tryabva-da-se-sblaskat-s-nepoznatoto", "text": "Нашата планета има близо 2 млрд. младежи и всички те са изправени пред непознати на поколенията преди тях предизвикателства. Това каза президентът Румен Радев по време на церемонията в Музея за история на София, на която отличи младежи, постигнали за първи път у нас златно ниво в международната младежка програма „Награда на херцога на Единбург – България“, предаде „Фокус“. Държавният глава посъветва младежите, където и да отидат, каквото и да правят, да го правят с мисъл за България. По думите му програма „Награда на херцога на Единбург – България“ показва какъв е пътят към свободата, защото дава шанс сам да избираш и да създаваш моралните стандарти и позволява на младите хора да се формират като лидери. „Най-важното е скъпи млади българи, усилията, които вие ще вложите, пределите, към които ще се стремите, начинът, по който ще достигате тези предели. Никога не забравяйте, че каквито и граници да си поставяте, убеден съм вашите възможности са винаги поне малко отгоре“, допълни държавният глава.„Убеден съм, е тази програма е важна и за възрастните. Важна е да преосмислим философията в нашата образователна система, начините, по които предаваме нашите ценности“, каза още Румен Радев.", "date": "2018.09.21", "title": "Румен Радев: 2 млрд. младежи ще трябва да се сблъскат с непознатото"}
{"url": "https://www.novinite.bg/articles/164867/Den-na-otvoreni-vrati-v-OD-na-DFZ-Razgrad", "text": "27 птицевъди в област Разград покриват европейските изисквания за хуманно отношение чрез държавни помощиВ област Разград птицевъдството става все по-атрактивен агробизнес. 27 са птицефермите в региона, които покриват европейските изисквания за хуманно отношение по схемата „Помощ за реализиране на доброволно поети ангажименти за хуманно отношение към птиците” за 2018 г.“. Това съобщи директорът на ОД на ДФ „Земеделие“ в Разград Айдън Велиев по време на Деня на отворени врати в областната дирекция. Той поясни, че към 17.09.2018 г. по схемата е изплатена държавна помощ на 17 бенефициента, на обща стойнот от близо 2, 450 млн. лева.За държавната помощ, насочена за модерницаия на птицефермите, са кандидатствали общо 296 птицевъди от цялата страта, като допустимите за подпомагане са 292. Към момента са изплатени субсидии на 184 от тях, която възлиза над 29, 509 млн. лева.С решение на УС на ДФ „Земеделие” по схемата „Помощ за реализиране на доброволно поети ангажименти за хуманно отношение към птиците” за 2018 г. беше утвърден финансов ресурс от 34, 560 млн. лв.Характерни за региона са големите стопанства, които са окрупнени благодарение на схемите и мерките на директните плащания, каза Велиев. По думите му, областната дирекция на ДФ „Земеделии“ в Разград подпомага 3 000 земеделски стопани. В заявленията за подпомагане те са декларирали, че обработват 1, 375 млн. дка. и отглеждат 28 800 глави жовотни. За „Кампания 2017“ стопаните са получили общо 67 млн. лв. по всички схеми и мерки на директните плащания.Най-много са тези, които кандидатстват по СЕПП. За „Кампания 2017 г.“ субсидии, в размер на 26, 625 млн. лв., са получили 1 873 бенефициенти, съобщи Велиев. Същият брой земеделски производители са получили и подпомагане по схемата за преразпределително плащане - в размер на 3, 376 млн. лв. и за зелени плащания – близо 16, 705 млн. лв. По СЕПП за „Кампания 2017“ са преведени над 713 млн. лева на 58 073 кандидати от цялата страна.В област Разград има значителен брой тютюнопроизводителите, които отглеждат широколистните сортове „Вирждиния“ и „Бърлей“. Те наброяват 1 065 и са получили рефертни плащаня по схемата ПНДТ в размер на 1, 718 млн. лв. Общо за страната по схемата са платени над 84, 471 млн. лв. на 41 323 тютюнопоризводители каза Велиев.  По схемата за протеинови култури за „Кампания“ са подпомогнати 804 земеделски стопани с общо 1, 022 млн. лв. В схемата са участвали общо 17 328 стопани в цялата страна, между които се разпределят 29, 960 млн. лв.  По схемата за обвързано подпомагане за млечни крави в област Разград финансирани 250 фермера, които са получили над 1, 113 млн. лв. За страната по схемата са субсидирани 5 583 бенефициенти, на които са изплатени над 29, 290 млн. лв., кава в заключение директорът на областната дирекция на фонда.Денят на отворени врати в ОД на ДФЗ в Разград премина при завишен интерес. Най-много запитвания имаше във връзка с кампанията на НАП за данъчните и осигурителните ангажименти на земеделските стопани към бюджета.", "date": "2018.09.21", "title": "Ден на отворени врати в ОД на ДФЗ Разград"}
{"url": "https://www.novinite.bg/articles/164866/Korneliya-Ninova-kam-roditelite-na-deca-s-uvrejdaniya-Podkrepyame-vi-ot-parviya-den-oshte-prez-yuli-vnesohme-zakona-za-lichnata-pomosht", "text": "„Искам да ви насърча да не се отказвате, защото исканията ви са абсолютно основателни и ги подкрепяме от първия ден“. Това каза председателят на БСП  Корнелия Нинова на пресконференцията на родители на деца с увреждания, на която бяха поканени народни представители. Тя припомни, че през юли ПГ на „БСП за България“ е внесла Закон за личната помощ в Народното събрание. „Обръщам се към колегите от другите парламентарни групи- когато става въпрос за живота на хората с увреждания и за деца, не бива да се делим на партии и партийни интереси, защото по отношението към тях се оценява- дали едно общество е цивилизовано“, каза още лидерът на левицата. Тя изрази опасението си, че заради забавянето на законите,  може да приключи бюджетната процедура за 2019 г., преди те да бъдат приети. „Затова трябва да обединим усилията си и да побързаме така, че законите, които касаят проблемите, поставени от майките на децата с увреждания да вървят заедно с предвиждане за финансиране от следващата година. Няма да стане отведнъж, но трябва да го направим стъпка по стъпка, защото иначе би било безсмислено“, категорична бе Корнелия Нинова. Лидерът на левицата се  обърна и към управляващите и ги призова да направят всичко, заедно с опозицията, за да може да има резултат за родителите на децата с увреждания и за самите деца.", "date": "2018.09.21", "title": "Корнелия Нинова към родителите на деца с увреждания: Подкрепяме ви от първия ден, още през юли внесохме закона за личната помощ"}
