{"url": "https://www.novinite.bg/articles/170649/Toploto-vreme-otpushi-remonta-po-Grafa", "text": "Ремонтът по улица \"Граф Игнатиев\" в столицата ще бъде възстановен заради затоплянето на времето. Това съобщи зам.-кметът Дончо Барбалов. Освен по \"Графа\", строителните дейности ще започнат и в района около храм-паметника \"Св. Алкесандър Невски\". \"От днес сме дали указания на надзора да готви акт 11, за да започнат строителните дейности в двете зони, но съобразно с конкретните строителни работи, които ттрябва да се извършват. Това ще се преценява от надзора и от строителите, но ние даваме зелена светлина да се възобнови работата\", обясни Барбалов. Строителните дейности на двете локации бяха прекратени през средата на декември заради сериозното застудяване и падналия сняг. Първоначално от Столична община посочиха като краен срок за завършване на ремонта на \"Графа\" октомври, но после обявиха, че  срокът за приключване е 300 календарни дни, което означава, че фирмите изпълнитеки (GP Group и ПСТ) имат време до края на март да завършат обектите. Това включва, обаче също и улиците \"Шишман\" и \"6-ти септември\". ", "date": "2019.02.04", "title": "Топлото време отпуши ремонта по “Графа“"}
{"url": "https://www.novinite.bg/articles/170613/4-fevruari-Svetoven-den-za-borba-s-raka", "text": "4 февруари е Световният ден за борба с онкологичните заболявания, на който тази година Международният съюз за контрол на рака и СЗО започват нова 3-годишна кампания под мотото: \"Аз съм и аз ще бъда\".Тя призовава цялото общество да поеме своя личен ангажимент за намаляване на глобалните последици от рака и да действа.Университетската специализирана болница за активно лечение на онкологични заболявания се включва в каузата чрез серия от събития, които ще се проведат на територията на лечебното заведение.", "date": "2019.02.04", "title": "4 февруари - Световен ден за борба с рака"}
{"url": "https://www.novinite.bg/articles/170624/Piyan-mladej-uhapa-policaj", "text": "\r\nПиян младеж беше арестуван и ще отиде на съд по бързото производство след като ухапа полицай.\r\n\r\nПрез нощта срещу неделя в полицията бил получен сигнал за мъж, лежащ върху пътното платно във Велико Търново. Изпратеният патрул установил, че това е 24-годишен мъж от град Долна Оряховица, който при опита да бъде преместен от платното, се нахвърлил върху полицаите и ухапал единия от тях по ръката. Мъжът бил във видимо доста нетрезво състояние. Той е арестуван и отведен в районното управление. Образувано е бързо производство за хулиганство.\r\nНафиркан германски турист пък беше арестуван след като вдигна скандал и вилня в търновски хотел. Пияният 28-годишен мъж обиждал и отправял ругатни и закани към персонала и посетителите на хотела. След ареста му е съставен акт за 250 лв. глоба по Закона за дребното хулиганство.\r\n", "date": "2019.02.04", "title": "Пиян младеж ухапа полицай"}
{"url": "https://www.novinite.bg/articles/170650/Karakachanov-i-Simeonov-shte-zabranyavat-i-nargiletata-kato-cigarite", "text": "Пълна забрана на пушенето на наргиле в затворени пространства. Това предвиждат промени в закона за здравето, които са внесени от депутати от НФСБ и ВМРО от групата на „Обединени патриоти“. Измененията предвиждат глобите за пушене на цигари в закрити обществени пространства да важат и за наргилетата, т.нар. „водна лула“, която не съдържа тютюн. Хората на Красимир Каракачанов и Валери Симеонов предлагат също да се забрани продажбата на изделия за наргиле на непълнолетни по подобие на ограниченията за цигари и алкохол.Миналата година патриотите предлагаха отпадане на пълната забрана за пушене в заведения и настояваха за връщане на стария режим - със салони за пушачи и непушачи, но идеята им не получи подкрепа.", "date": "2019.02.04", "title": "Каракачанов и Симеонов ще забраняват и наргилетата като цигарите"}
{"url": "https://www.novinite.bg/articles/170610/Spipaha-bezbanderolni-cigari-i-naliven-alkoholna-Dunav-most-2", "text": "3088 кутии  (61 760 къса) цигари от различни марки, облепени с валидни български акцизни бандероли, както и 147,5 литра етилов алкохол откриха митнически служители от сектор „Борба с наркотрафика“ – звено Лом в Главна дирекция „Митническо разузнаване и разследване“ на Агенция „Митници“. Акцизните стоки са открити при проверка на  лекотоварен автомобил, превозващ групажни пратки от България към Германия и Великобритания.В района на Дунав мост 2 при Видин превозното средство е спряно и е направена проверка на товара. В общо осем пратки, изпратени от няколко физически лица, са открити общо 3088 кутии  (61 760 къса) цигари от различни марки, предлагани на българския пазар и облепени с валидни български акцизни бандероли. Тютюневите изделия били разпределени в количества между 1878 кутии и 160 кутии в пратка. За големите количества цигари, макар и облепени с български бандерол, не са представени изискуемите документи по ЗАДС за превоз на акцизни стоки.Освен цигарите, в две пратки са открити и 147,5 литра етилов алкохол, с мирис на ракия, в пластмасови бутилки с различна вместимост – от туби от 10 л до 1,5 л разфасовки, също без документи.При друг случай, отново в района на Дунав мост 2, вечерта на 01.02.2018 г., в резервната гума на товарен автомобил с чужда регистрация, митническите служители откриват скрити цигари с турски бандерол, общо 420 кутии /8400 къса/ от три известни марки.По случаите са образувани административнонаказателни производства.", "date": "2019.02.04", "title": "Спипаха безбандеролни цигари и наливен алкохолна Дунав мост 2"}
{"url": "https://www.novinite.bg/articles/170617/Dneven-horoskop-za-ponedelnik", "text": "Днес можете да си позволите да кажете почти всичко. Вашите сили са върховни и сте по-уверени от всякога да се покажете. Това е наистина добър момент да кажете на шефа или партньора си как ще бъдат нещата от тук нататък.Доверете се на интуицията си. Тя ще ви напътства днес. Ако не се вслушате във вътрешния си глас, няма да имате много късмет. Повечето хора не са съвсем ясни за намеренията си и е възможно да объркат и вас.Отстъпете една крачка назад и оставете другите да поемат инициативата. Не можете да бъдете сигурни какъв ще бъде крайният резултат, но е важно да се погрижите за вашите най-важни неща. Всичко ще се случи доста бързо. ", "date": "2019.02.04", "title": "Дневен хороскоп за понеделник"}
{"url": "https://www.novinite.bg/articles/170631/Podgotvyat-idejni-proekti-za-treti-i-chetvarti-etap-na-metroto", "text": "Подготвят се идейни проекти за трети и четвърти етап на метрото в София. Шестте спирки в кв. \"Гео Милев\" и \"Слатина\" ще струва около 300 млн. евро. Това обяви д-р Ангел Джоргов, зам.-началник управление \"Инвестиционна дейност\" в \"Метрополитен\" ЕАД пише .Преди дни София отбеляза 21 години от пускането на първото метровлакче, което бе по трасето с дължина 6,4 км. До 2020 г. столичното метро ще е с дължина над 50 км, прогнозира специалистът. В \"Гео Милев\" и \"Слатина\" спирки ще има до „Румънското посолство“, а следващата ще е на ул. „Николай Коперник“. Третата на пазара на „Слатина“, а четвъртата излиза на трасето под зала „Арена Армеец“, петата спирка е на „Арена Армеец“. През следващият програмен период ще се реализират проектите за третия и четвъртия етап на метрото, казва Джоргов. Той уточнява, че отново ще трябва да се строи с тунелопробивна машина. \"Гео Милев\" е изключително тясна и няма как да се използва друга технология. За тези спирки също сме възложили направата на идеен проект, на базата на който да се проведе търга, коментира представителят на Метрополитен.", "date": "2019.02.04", "title": "Подготвят идейни проекти за трети и четвърти етап на метрото"}
{"url": "https://www.novinite.bg/articles/170618/Facebook-navarshva-15-godini", "text": "Петнайсет години след раждането си в общежитието в Харвард, Фейсбук (Facebook) се превърна във водещата социална мрежа в света, с над 2 милиарда потребители. Един успех, който има и своите тъмни страни, отбелязва Франс прес.На 4 февруари 2004 година Марк Зукърбърг пусна ембриона на Фейсбук онлайн. Днес компанията е част от всекидневието на една четвърт от човечеството, струва 500 милиарда долара на борсата и прибира 22 милиарда долара чиста печалба годишно.34-годишният ръководител на социалната мрежа е с лично богатство от 62 милиарда долара, по оценка на сп. \"Форбс\". В същото време Зукърбърг получава символична заплата от 1 долар.Но тази невероятна \"история на успеха \" е жестоко атакувана от близо 2 години от почти непрестанен поток от скандали и разкрития за методите на Фейсбук, чиито приходи произлизат от реклама.Списъкът с критиците му е дълъг: депутати, обезпокоени от дезинформацията, гъмжаща на платформата, поддръжници на неприкосвеността на личния живот, които се бунтуват от все по-мащабното събиране на лични данни, както и защитници на човешките права.\"Става дума за много мощна компания, създала пристрастяващ продукт, от който зависят много хора\", подчертава анализаторът Джош Берноф. \"А това е съпроводено с голяма отговорност\", добавя той.Фейсбук е имал 2,3 милиарда активни месечни потребители в края на декември. От тях 947 милиона са в Азия и Тихоокеанския регион, 381 милиона в Европа и 242 милиона - в Северна Америка.Компанията не уточнява броя на потребителите по страни, но анализаторите смятат, че те са най-много в Индия, следвана от САЩ, Индонезия и Бразилия. Фейсбук е блокиран или строго ограничен в някои страни като Китай и Северна Корея.Около 2,7 милиарда души използват всеки месец едно или няколко от приложенията от \"семейството\", към което принадлежат едноименната мрежа, профилът Инстаграм (Instagram), УотсАп (WhatsApp) и Месинджър (Messenger).За отчетната 2018 година Фейсбук е показал отлични резултати: 22 милиарда долара печалба при оборот от 55 милиарда долара. Фейсбук регистрира растеж през всичките години след излизането си на борсата през 2012 година, където в момента социалната мрежа е оценявана на около 480 милиарда долара.Рекламата, която благодарение на масираното и непрестанно събиране на личните данни на потребителите е насочена възможно най-конкретно, осигурява 98 процента от оборота на Фейсбук, като лъвският пай се пада на мобилната реклама. Социалната мрежа осъществява около 50 процента от оборота си в Северна Америка.Според специализираната кантора иМаркитър (eMarketer) делът на Фейсбук в онлайн рекламата би трябвало да достигне 20,5 процента от 327,28 милиарда долара, които ще бъдат изразходвани през 2019 година.Гигантът от Менло Парк, Калифорния, е имал 35 587 служители към 31 декември 2018 година - с 42 процента повече спрямо предходната година. Това е в резултат на тройното увеличение на персонала, натоварен да премахва спорно съдържание от платформата. Петнайсет години след раждането си в общежитието в Харвард, Фейсбук (Facebook) се превърна във водещата социална мрежа в света, с над 2 милиарда потребители. Един успех, който има и своите тъмни страни, отбелязва Франс прес.", "date": "2019.02.04", "title": "Facebook навършва 15 години"}
{"url": "https://www.novinite.bg/articles/170614/Shte-patuvame-s-elektronni-vizi-v-Tajland", "text": "Ще можем да посетим Тайланд с помощта на електронни визи. За това предават от сайта travelweekly.co.uk. С нововъведението няма да се налага да носим физически копия на документи, снимки или дори пари, пише \"Монитор\". Правилата ще влязат в сила от 14 февруари т.г. Те са поредния опит на властта да увеличи броя на туристите си. Схемата ще обхване 21 страни, сред които България, Кипър, Етиопия, Литва, Латвия, Тайван, Украйна, Малта и др. Потвърждението за пътуване ще се получава от тайландското Имиграционно бюро малко преди отпътуването на туриста, а плащането ще става онлайн.", "date": "2019.02.04", "title": "Ще пътуваме с електронни визи в Тайланд"}
{"url": "https://www.novinite.bg/articles/170640/Musakata-skara-garci-i-makedonci", "text": "Нова криза изправи гърци и македонци едни срещу други, като този път спорът е породен от мусаката, съобщава британският в.\"Таймс\".В публикацията, цитирана от турската телевизия НТВ, се посочва, че кризата възникнала на кулинарен панаир в Германия, където Р Македония сервирала мусака, претендирайки, че това ястие е неин национален символ.Гръцки готвачи били шокирани да видят ястието, сервирано под плакат с надпис \"Македонската кухня - вкусът на традицията\". Гръцки собственик на ресторант разказал, че македонците представяли не само мусаката за свое национално ястие, но също и \"гръцкото кисело мляко и гръцкото кафе\".Македонските готвачи обаче настоявали, че \"мусаката от векове принадлежи на Македония\".В знак на протест срещу тези претенции собствениците на ресторанти и таверни започнали да споделят снимки на сготвени от тях мусаки, за да изтъкнат гръцката им принадлеждност.\"Таймс\" напомня, че Атина отдавна възразява срещу използването на името Македония като наименование на бившата югорепублика и внушенията, свързани с историческата личност на Александър Велики.", "date": "2019.02.04", "title": "Мусаката скара гърци и македонци"}
{"url": "https://www.novinite.bg/articles/170607/Oblachno-no-toplo-shte-e-vremeto-dnes", "text": "Днес над страната ще има разкъсана облачност, значителна над Западна България. В Дунавската равнина ще духа слаб запад-северозападен вятър. Максимални температури между 12 и 17°, в северозападните райони отново по-ниски.Над планините ще има разкъсана облачност, значителна над Рило-Родопската област. Ще духа слаб, по високите части умерен югоизточен вятър. Максимална температура на височина 1200 метра около 9°, на 2000 метра – около 4°.Над Черноморието ще преобладава слънчево време с разкъсана средна и висока облачност. В следобедните часове ще духа слаб югоизточен вятър. Максимални температури на въздуха: 11°-16°. Температурата на морската вода е 6-7°. Вълнението на морето ще бъде 2-3 бала.", "date": "2019.02.04", "title": "Облачно, но топло ще е времето днес"}
{"url": "https://www.novinite.bg/articles/170612/Aferata-Alo-Banov-sam-v-specprokuraturata", "text": "Елена Йончева внася всички документи за аферата „Ало, Банов съм” в спецпрокуратурата и ОЛАФ. Миналата седмица от БСП оповестиха записи на разговори. Според левицата министърът на културата Боил Банов е участвал в схема, която е спестила неустойки на частна фирма, отговорна за ремонта на столичното Ларго. Банов отрича обвиненията и, по думите му, те са, „евтини компромати”.", "date": "2019.02.04", "title": "Аферата „Ало, Банов съм” - в спецпрокуратурата"}
{"url": "https://www.novinite.bg/articles/170608/Postavyat-dve-kameri-za-skorost-na-bul-Balgariya", "text": "Две камери за скоростта ще бъдат поставени по бул. България в отсечката между кръстовищата с \"Иван Евст. Гешов\" и \"Гоце Делчев\". Това обяви инж. Димитър Петров от дирекция \"Транспорт\" на Столична община. Малко преди светофара с \"Гешов\", вчера стана тежка катастрофа. Като по чудо нямаше жертви, пише Автомобил бе ударен от ауди и прелетя рез металните заграждения и падна върху трамвайните релси. Закупили сме две устройства за скоростта. Сега са в Столична община, преминават сертифициращи тестове и ще ги дадем на КАТ-София. В пиковите часове има много нарушители, които карат в буслентите и подаваме сигнали до КАТ от нашето видеонаблюдение, каза инж. Петров пред Нова телевизия.Свидетел на вчерашната каскада е станал директорът на болница \"Пирогов\" проф. д-р Балтов. \"Карахме спокойно в средна лента и покрай нас профуча сиво ауди. Ние се движехме с 60 -70 км, то буквално прелиташе в жълтата лента и на 250 м преди светофара реши, че трябва да мине в средната лента. Направи си място като удари 2 коли и едната изхвърча на релсовия път. Аудито се движеше с изключително висока скорост, без спирачен път. Чудо е, че няма жертви, раказва д-р Балтов. Той обясни, че буслентата била празна и единственият с превишена скорост  е било аудито. \"Между \"Гешов\" и \"Гоце Делчев\" не зам дали е необходима такава лента, защото има два автобуса и една спирка. Правилата трябва да се спазват, бесен съм, че има такива шофьори. Но между 18 - 20 ч. вместо към Бояна да се върви в 3 ленти, се пътува в 2 ленти, коментира докторът. \"Няма как буслентата да създава предпоставки за инциденти, предпоставки се създавата при нарушение на правилата за движение. Буслентата е необходима, където има закъснение. По бул. България има натоварени автобусни ленти и времето им е намалено двойно. Това са три линии по един от най-натоварените булеварди в София. Трябва да се спазват правилата, за да има ефект. Един автобус се равнява на 50 автомобила и се дава приоритет на градския транспорт, тъй като се опитваме да увеличим скоростта му, аргументира се представителят на Столична община.", "date": "2019.02.04", "title": "Поставят две камери за скорост на бул. България"}
{"url": "https://www.novinite.bg/articles/170616/Pochina-2-godishnoto-momchence-padnalo-ot-tretiya-etaj-v-bolnica-vav-Varna", "text": "Почина 2-годишното дете, което падна вчера от третия етаж в болницата \"Света Анна” във Варна.След продължителна последна реанимация е починало в 06.00 часа тази сутрин, съобщиха от лечебното заведение. През цялата нощ момченцето е било много нестабилно и в тежко състояние. Вдигало е температура над 40 градуса и въпреки усилията на медиците, рано сутринта сърцето му е спряло.Момченцето падна от третия етаж на родилното отделение в болницата. Открито е на стълбите в двора на терапевтичния корпус на болницата.Момченцето е било с тежка черепно-мозъчна травма, мозъчен кръвоизлив, оток на мозъка и с наранявания по двата бели дроба. На извънредна пресконференция вчера зам.-изпълнителният директор на лечебното заведения д-р Антон Станев съобщи, че детето не е пациент на болницата, а е било на свиждане в родилното отделение. Предстои да стане ясно защо детето е било доведено на свиждане в болницата в разгара на грипната епидемия в област Варна, по време на която има забрана на свижданията в лечебните заведения за болнична помощ.По данни на областната дирекция на МВР досъдебното производство по случая продължава. ", "date": "2019.02.04", "title": "Почина 2-годишното момченце, паднало от третия етаж в болница във Варна"}
{"url": "https://www.novinite.bg/articles/170647/Joncheva-Ochakvame-seriozno-razsledvane-ot-OLAF-i-ot-balgarskata-prokuratura-po-Alo-Banov-sam", "text": "Аферата показва модела, по който работи българското правителство \"Очакваме сериозно разследване от ОЛАФ и от българската прокуратура. Случаят е пределно ясен. Доказателствата са безспорни както от документите, така и от аудио файла.\" Това заяви говорителят на ПГ на \"БСП за България\" Елена Йончева след като внесе сигнала по случая \" Ало, Банов съм\" до ОЛАФ с депутати от левицата. \"Не е важно дали министър Боил Банов ще подаде оставка. Важното е, че аферата \"Ало, Банов съм\" показва модела, по който работи българското правителство. Това е моделът Борисов. След седем години \"Ало, Ваньо\", се е развил в \"Ало, Банов съм\", категорична бе Йончева. Тя добави, че механичната смяна на министъра няма да доведе до нищо. \"Правото на \"Ало\", заличава реда и правовата държава и ни вкарва в джунгла\", каза Йончева. Говорителят на левицата припомни случай от 2015 г. в Полша, където имаше скандал с аудиозаписи на политици. Тогава трима техни министри, председателят на парламента им и главният им прокурор са подали оставка. Георги Свиленски: Всички заставаме зад този случай с имената си \"Сигналът е подписан от председателя на БСП Корнелия Нинова и от народни представители. Всички ние заставаме зад този сигнал с имената си и ще настояваме докрай- истината да излезе на бял свят\". Това каза пред медиите  зам.-председателят на ПГ на \"БСП за България\" Георги Свиленски. Той изтъкна, че БСП е последователна в политиката и действията си и припомни, че още миналата седмица, чрез медиите, е сезирала обществото за случая.  Днес е сезирала главния прокурор  и ОЛАФ. Свиленски поясни, че в документите се съдържа звуковият файл на разговора, в който се разкрива моделът на печелене и управление на проекти, видеоматериал с интервюто на Елена Йончева със защитения свидетел и пресконференцията, на която беше оповестена цялата информация от БСП. \"Нека да се съсредоточим върху сигналите и върху това, което се е случило, а не върху това-  кои хора са участвали в разговорите и какви са тези хора. Да видим- дали са дописвани актовете, дали са спестени минимум 700 000 лева на фирмата изпълнител, дали е ощетен бюджетът с тази сума. След като се произнесе прокуратурата, тогава да влизаме в детайлите - кой е свидетелят, бил ли е преместен на друго работно място. Нека не отклоняваме темата\", призова той.", "date": "2019.02.04", "title": "Йончева: Очакваме сериозно разследване от ОЛАФ и от българската прокуратура по „Ало, Банов съм“"}
{"url": "https://www.novinite.bg/articles/170609/Morkov-supergeroj-shte-uchi-decata-v-Sofiya-zashto-e-vajno-da-namalim-hranitelnite-si-otpadaci", "text": "От понеделник – 4 февруари 2019, Столичната община стартира кампания за намаляване на хранителните отпадъци, която ще се реализира пилотно в 30 общински детски градини. Целта е чрез нея да се повиши вниманието на децата от детските градини върху факта, че храната е ценен ресурс, към който трябва да се отнасяме отговорно – както при пазаруване и консумация, така и при евентуално изхвърляне на хранителни отпадъци.За максимална достъпност на посланията до малчуганите лице на кампанията е супергероят – морковът Мори, който лично ще се срещне и поговори с тях. В рамките на инициативата, за 4 месеца – от февруари до м. май 2019 г., суперморковът Мори ще посети 30 столични общински детски градини и ще се срещне с над 1000 деца.През лятото на 2018 г. Столичната община проведе онлайн конкурс за детска рисунка и тогава именно концепцията за моркова – супергерой беше избрана за победител. В последствие рисунката на 10-годишния Алекс Нейчев беше анимирана и превърната в лице на кампанията.Инициативата за намаляване на хранителните отпадъци е част от ангажиментите на Столична община в международния проект TRIFOCAL, чийто патрон е лондонският кмет Садик Хан.  Повече за проекта можете да намерите тук: Стартът на кампанията е в понеделник – 04.02.2019 г. от 11 часа в ДГ № 26, зад блок № 40 в \"Младост 1\". Участие в събитието ще вземе зам.-кметът Йоана Христова.", "date": "2019.02.04", "title": "Морков – супергерой ще учи децата в София защо е важно да намалим хранителните си отпадъци"}
{"url": "https://www.novinite.bg/articles/170645/7-zadarjani-3-v-aresta-prodavali-avtomati-i-karabini", "text": "Задържаха престъпна група в София, търгувала с незаконни оръжия. Участниците в нея са седем. На 30 януари, при акция на спецпрокуратурата и ГДБОП са задържани 7 души, на 5 от които са повдигнати обвинения. В събота съдът е оставил в ареста трима, един е пуснал под парична гаранция, а друг е под домашен арест.Това стана ясно от брифинг на ръководителят на Специализираната прокуратура Димитър Петров, наблюдаващият прокурор Евгения Станкова и директорът на ГДБОП Ивайло Спиридонов.Групата е извършвала дейността си в София, Козлодуй и Враца. Тя е била част от по-голяма престъпна мрежа. Наблюдавана е от средата на 2017 г. Претърсени са общо девет адреса, като са намерени 5 пушки, карабина, 16 пистолета и други оръжия. Един автомат се е продавал за 3 000 лева. Четирима от задържаните са криминално проявени, някои от тях за разпространение на оръжия, трима са осъждани. Единият от тях е бил в изпитателен срок от условна присъда.", "date": "2019.02.04", "title": "7 задържани, 3 в ареста - продавали автомати и карабини"}
{"url": "https://www.novinite.bg/articles/170615/Oranichava-se-dvijenieto-v-tunel-Trayanovi-vrata-na-AM-Trakiya-v-posoka-Sofiya", "text": "От 9:30 часа до 15:30 часа, движението в тунел „Траянови врата“ на АМ „Тракия“ в посока София ще се осъществява в изпреварващата лента поради ремонт на осветителната система, съобщиха от пресцентъра на Агенция \"Пътна инфраструктура\" (АПИ).Ремонтните дейности ще се извършват при благоприятни метеорологични условия.Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.02.04", "title": "Ораничава се движението в тунел „Траянови врата“ на АМ „Тракия“ в посока София"}
{"url": "https://www.novinite.bg/articles/170622/Snegorin-blasna-velosipedist-na-glaven-pat-E-79", "text": "На 2 февруари в 6.18 часа на тел.112 постъпило съобщение за пътнотранспортно произшествие с пострадал велосипедист на главен път Е-79, в района на \"Чобан кюприя\". Товарен автомобил \"Ивеко\" със специален режим на движение (снегорин), управляван от 40-годишен видинчанин, при движение от Дунавци към Видин застигнал и блъснал движещия се по пътното платно 52-годишен велосипедист- жител на областния град. Пострадалият е приет във видинската болница и по-късно транспортиран в столично лечебно заведение. Водачът на автомобила бил тестван с дрегер, уредът не е отчел наличие на алкохол. По случая в ОДМВР-Видин е образувано досъдебно производство.", "date": "2019.02.04", "title": "Снегорин блъсна велосипедист на главен път Е-79"}
{"url": "https://www.novinite.bg/articles/170620/KZP-Potrebitelite-veche-shte-izbirat-remont-ili-zamyana-na-defektnata-stoka", "text": "При покупка на дефектна стока потребителите вече ще могат да избират между безплатен ремонт или замяна, докато към настоящия момент това решение се взима от търговеца в зависимост от вида на дефекта и необходимите средства и усилия за поправката. Това съобщи Константин Райков, член на Комисията за защита на потребителите (КЗП), по Bloomberg TV Bulgaria във връзка с предстоящите промени с оглед договорените от Европейския парламент нови правила при покупка на дефектен продукт.„Целта е унифициране на правилата по този въпрос във всички държави-членки, за да се постигне по- висока защита правата на потребителите и едни и същи условия за икономическите оператори”, коментира Райков. Той обясни, че новите правила са продиктувани от т.нар. REFIT на европейското законодателство. На всеки пет години се прави проверка на приети вече директиви и регламенти и при установяване на проблеми с оглед прилагането им от различните национални органи, се извършват промени в нормативната уредба. Константин Райков посочи, че практика в България е търговците да удовлетворяват рекламациите преди всичко чрез ремонт, тъй като това ги затруднява в най-малка степен. Но сега директивата предвижда изборът да е на потребителя. Той уточни, че все пак ще има някои обективни ограничения при избора, които са свързани с правилото за пропорционалност. Към момента българското законодателство предвижда рекламациите да бъдат решавани чрез отбив от цената на стоката или разваляне на договора като крайна мярка и според Райков така е логично да бъде. „Трябва потреблението от самата държава да бъде подкрепено, т.е. бизнесът трябва са върви, естествено като бъдат защитени правата на потребителите.Представете си ситуацията, ако всеки можеше като първа възможност, вместо да поиска ремонт на стоката, да получи разваляне на договора. Тогава ще се получи една правна несигурност и самият пазар няма да понесе тази нередност”, разясни той. Затова до развалянето на договор се стига, когато стоката продължава да е неизправна след три извършени ремонта. Райков уточни, че според настоящото законодателство в областта на потребителската защита в България правата при закупуването на дефектна стока са унифицирани в офлайн и онлайн търговията, докато за някои държави това тепърва предстои. Друга промяна е свързана с момента на доказване на причината на несъответствието. Съгласно сега действащото законодателство, в първите шест месеца от закупуването на стоката се предполага, че отговорността за наличието на дефект е на търговеца, т.е. той е съществувал към момента на продажбата. С готвените промени през целия двугодишен гаранционен период за съответствието на стоката ще отговаря самият търговец. В студиото на „Бизнес старт” Константин Райков каза, че жалбите за рекламации на дефектни стоки са повече от половината от оплакванията, които постъпват в Комисията, като уточни, че пазарът като цяло е спокоен и става дума по-скоро за изключения. Рекламациите най-често са за телекомуникационна техника, домакински и битови електрически уреди, облекла и обувки. Обикновено хората търсят помощ от контролния орган, когато са установили някакво несъответствие, а търговецът е отказал да удовлетвори рекламацията им, или се е забавил твърде дълго спрямо 30-дневния законов срок. „Ние винаги ще извършим проверка и ще отговорим на подадените жалби, но нека преди да се обърнат към нас, първо опитат да уредят рекламацията с търговеца, както е предвидено по закон”, препоръча Райков.", "date": "2019.02.04", "title": "КЗП: „Потребителите вече ще избират ремонт или замяна на дефектната стока”"}
{"url": "https://www.novinite.bg/articles/170621/V-1464-uchilishta-dnes-sa-preustanoveni-uchebnite-zanyatiya", "text": "В 1464 училища днес, 4 февруари 2019 г., са преустановени учебните занятия.И днес няма учебни занятия в 267 училища в София-град, в 194 училища в област Пловдив, в 111 - в област Благоевград, в 122 - в област Варна, в 105 - в област Плевен, и само в 4 - в област Кюстендил.Продължава грипната ваканция за учениците от 83 училища в област Велико Търново, както и от 31 учебни заведения в област Габрово и от 52 - в област Търговище.В 70 училища в област Русе,  в 66 - в област Сливен, в 63- в област Стара Загора, в 59 - в област Разград, в 61 - в област Монтана, и в 54 - в област Хасково, също не се провежда учебен процес.Учениците от 43 училища в област Враца, от 43 - в област Ловеч, от 23 - в област Видин и 11 училища в София -област, също не ходят на училище. Няма учебни занятия и в две училища в област Силистра.", "date": "2019.02.04", "title": "В 1464 училища днес са преустановени учебните занятия"}
{"url": "https://www.novinite.bg/articles/170625/Toplofikaciya-otkazala-obshtestvena-informaciya-na-ombudsmana", "text": "\"Топлофикация\" ЕАД не е предоставила исканата от омбудсмана обществена информация по ЗДОИ, въпреки решението на съда, че дружеството е длъжно да го направи. Това съобщи общественият защитник Мая Манолов пред медиите преди първото заседание в Софийския административен съд по нейна нова жалба срещу дружеството заради отказ да получи отговори на поставено от нея запитване, съобщи БТА.Манолова е поискала от дружеството информация по ЗДОИ за т.нар. \"юрисконсултски възнаграждения\", които \"Топлофикация\" прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР. От дружеството обаче й отговарят, че исканата информация и субекти не попадат в приложното поле на ЗДОИ.\"За втори път влизаме в тази съдебна сага. Първата ни отне три години, да накараме \"Топлофикация\" да информира столичани за какво е похарчила близо 15 млн. лв., събрани от клиентите й във вид на юристконсултски възнаграждения\", коментира Манолова.По думите й дружеството се смята за недосегаемо и незадължено да се съобразява със съдебните указания и разпореждания.\"Може би въпросите трябва да бъдат зададени към Столичния общински съвет, който е принципал на \"Топлофикация\". Не трябва ли да накарат най-накрая ръководството на дружеството да промени своето отношение към столичани и да дава информация за това как харчи парите на гражданите на София\", каза още Мая Манолова като допълни, че дружеството е 100% общинско.Омбудсманът обясни още, че новото ръководство на \"Топлофикация\" е поело ангажимент пред нея да предостави информация, но накрая пак е бил получен отказ.Делото днес не започна заради неправилни конституиране на ответника, тъй като би следвало по жалбата на Манолова да отговаря изпълнителният директор на дружеството, а не тя да бъде срещу самото дружество.По информация на обществения защитник над 15 млн. лева е събрала \"Топлофикация\" от потребителите в столицата само през 2015 г., чрез започнатите дела срещу 21 000 столичани. В тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство.", "date": "2019.02.04", "title": "\"Топлофикация\" отказала обществена информация на омбудсмана"}
{"url": "https://www.novinite.bg/articles/170627/Protest-pred-MZ-zaradi-novata-naredba-za-medicinskata-ekspertiza", "text": "Хора с увреждания и родители, които се грижат за деца с увреждания, се събраха пред здравното министерство, за да изразят недоволството си от неефективното действие на новата Наредба за медицинската експертиза, която е в сила от август 2018-а. Хората с увреждания поставиха редица проблеми, произтичащи от новата нормативна уредба:Според тях Наредбата е медицински неиздържана и създава повече проблеми, отколкото да дава решения. Павлина Григорова от фейсбук групата \"Обединени в съдбата\" обобщава:\"Начинът, по който се подхожда и не се отразяват съпровождащите заболявания, много от редките заболявания липсват. Абсолютен геноцид, абсолютно лишение. Губим всякакъв вид социални права, губим единственият си доход, който имаме под формата на инвалидни пенсии, голяма част от нас са неработещи\".Родителите на деца с увреждания настояват да се обсъди и въпросът с невъзможността да се пенсионират, както и с липсата на система за социални грижи на хората с увреждания, което ги прави зависими от техните близки. Събралите се пред здравното министерство събират подписи, които ще приложат към открито писмо по проблемите, което ще връчат на здравния министър Кирил Ананиев. Той ще се срещне следобед с майки на деца с увреждания от инициативата \"Системата ни убива\". Здравният министър ще обяви резултатите от действието на новата наредба за медицинската експертиза през първите 6 месеца от влизането ѝ в сила. Преди седмица, на среща с майките при премиера Бойко Борисов, министър Ананиев обяви, че са установени нарушения в системата на ТЕЛК и обеща да ги обяви публично на 4-ти февруари, заедно с мерки за решаването им. Проверката на здравното министерство започна след множество сигнали за нередности в ТЕЛК. Това бяха и част от мотивите за протести на майките на деца с увреждания миналата година.", "date": "2019.02.04", "title": "Протест пред МЗ заради новата наредба за медицинската експертиза"}
{"url": "https://www.novinite.bg/articles/170619/Aptekari-se-opasyavat-che-nyama-da-mogat-da-prodavat-lekarstva", "text": "Ще останат ли аптеки у нас без възможност да продават лекарства? Такива опасения имат фармацевти от Благоевград, според които заради нови изисквания много от аптеките могат да се окажат в практическа невъзможност да продават медикаменти. На 9 февруари влиза в сила нова наредба, която важи за всички държави в Европейския съюз. Според нея всички аптеки трябва да имат специален софтуер, в който да отразяват продажбите си. Това би трябвало да гарантира, че фалшиви лекарства на пазара няма да има. За някои аптеки обаче разходите за този софтуер се оказват сериозен проблем. Недоволни от промените преди дни написаха писмо до Министерството на здравеопазването. „От нас се изисква да оборудваме аптеките си със специални четци. Тези софтуери са много скъпи. Освен това има една система, която ще бъде включена от 12 февруари. Това е системата за докладване на липсващи лекарства към Изпълнителната агенция по лекарства”, каза пред Novaпредседателят на фармацевтичната колегия в Благоевград Константин Качулев. Той допълни, че средният разход за аптеките по въвеждането на този нов софтуер ще бъде около 2000 лв. От здравното министерство обясниха, че срокът до 9 февруари все пак ще бъде удължен и аптеките ще разполагат с 6-месечен преходен период, за да се справят с новата европейска наредба.", "date": "2019.02.04", "title": "Аптекари се опасяват, че няма да могат да продават лекарства"}
{"url": "https://www.novinite.bg/articles/170630/S-vkarvaneto-na-tehnologiite-prejivyaemostta-ot-rak-e-narasnala-na-80", "text": "Националните данни за онкоболни пациенти в България са „замръзнали“. Не дават адекватно измерване на най-честите локализации на рака, на честотата на заболеваемост и болестност. Нерядко се налага да се разчита на достоверни данни от Европейски и Американски източници. Това заяви проф. Асен Дудов, дмн – председател на Българското онкологично дружество и медицински директор на Аджибадем Сити Клиник Онкологичен център. Преди дни Онкологичния център бе домакин на работна среща по повод Световния ден за борба с рака, пишеУчастваха национални консултанти, специалисти и представители на пациентската общност и  посочиха актуални данни и информация за заболеваемостта от рак в България. Дискусията бе на тема „Ролята на мултидисциплинарния подход и екипността в комплексното лечение на рака. Иновации и нови измерения при високите технологии в арсенала на специалистите за лечение на рака“. „Ракът претърпя изключителна промяна в своето лечение, което се измерва със статистическия измерител на 5 годишната преживяемост. През 1900 г. при онкоболните пациенти тази преживяемост е била 5%, докато през 1990 г. е 10 пъти по-голяма или цели 50%. Именно този показател ни помага да се ориентираме колко сме успешни в лечението на болните. Последните данни на Световната здравна организация показват, че през 2015 г. този процент нараства до 78 - 80%.“, каза проф. Асен Дудов. Според него бързото адаптиране и усвояване на новите технологии и методи на лечение води до увеличаването на преживяемостта при онкологични заболявания и в България. На най-голям напредък в медицината от тази гледна точка се наблюдава при първата стъпка на откриване и диагностициране на раковите заболявания, а именно в областта на образната диагностика и нуклеарната медицина.Най-новите методики за диагностика на рак на гърда включват 3D мамография, контраст-усилена мамография и МРТ на гърди, като дават възможност за ранно откриване на рака при млади жени с по- голяма плътност на жлезистата тъкан на гърдата. „Всяка 6-та жена от болните от рак е между 40-49-годишна възраст. Днес новите технологии и изследването на рак на гърдата с томосинтез ни позволява едно образно казано „нарязване“ на образа на млечната жлеза и ни помага да открием туморните ядра в много по-ранен стадий. Точно затова съветваме пациентките след 40-годишна възраст да правят поне веднъж годишно мамографско изследване.“, обясни доц. Веселка Стойнова, началник Клиника по Образна диагностика. Виртуалната колоноскопия /ВКС/, която дава възможност за откриване на рак както на дебелото черво, така и на предраковите форми (полипите на колона), също е едно сравнително ново изследване в борбата с рака. Проучвания показват, че прилагането на ВКС намалява с 60-70% опасността от смърт от рак на дебелото черво. В битката с рака на белия дроб, който е вторият по честота рак при мъже и жени и водеща причина за смърт, се включва нов вид изследване, наречено нискодозова компютърна томография на бели дробове. То дава възможност за откриване на болестта в по-ранен стадии когато възможностите за лечение са по-добри. \"В областта на Нуклеарната медицина през последните години с въвеждането на специфичния радиофармацевтик, 68Ga-PSMA, стана възможно получаването на ранна функционална информация за развитие на простатен карцином и детекция на рецидивите. Нещо, което до преди година не беше възможно\", заяви проф. Ирена Костадинова, началник клиника по Нуклеарна медицина. Развитието на клиничната патология и генетиката също започват да играят все по-ключова роля при определянето на лечението на пациента. Иновативните хистопатологични и имунохистохимични изследвания показват дали има възможност за включване на имуноонкоогичното лечение или за провеждане на таргетна терапия. През последните 10 години все по- голямо приложение при генетичните изследвания намират течните биопсии, в допълнение на класическата проба - тъканен материал.Те позволяват изследване на туморни маркери във венозна кръв, дават информация за прогресия на заболяването и биха могли да помогнат за прецизиране на терапията. Новост в клиничната практика е и секвенирането от ново поколение. С този подход се изследват мултигенни панели, които дават повече информация за първичното заболяване и следователно повече алтернативи за персонализирано лечение. \"В днешно време със съществуването на новите авангардни методи на изследвания и лечение е невъзможно един лекар да знае всичко и именно затова само работата в екип помага да се изработи правилната лечебна тактика за всеки отделен пациент\", сподели доц. Ханджиев. Той подчерта още колко е важна ролята на личните лекари в така наречените скринингови програми и ранна диагностика. При голяма част от онкогастроентерологичните заболявания пациентът е преминал през доброкачествено заболяване, което често може да е и предпоставка за злокачествено заболяване. И именно личния лекар трябва да предвиди това. Новостите в лечението на онкологични заболявания са не по-малко от новостите и при диагностичните методи. И ако преди години появата на мозъчни метастази е считано за събитие, което спира по-нататъшното лечение на много пациенти с ракови заболяване, то стереотактичната радиохирурхия в днешно време позволява тези мозъчни метастази да бъдат атакувани. Използват се високи дози лъчетерапия, които унищожават метастазите, при това без да се засяга околния мозък.„Радостен е и фактът, че вече и в клиники като нашата активно се извършва лечение на рак на шийката на матката чрез брахитерапия. Макар и наличен у нас, използването на този метод в допълнение на лъчетерапия при цервикален рак беше много епизодично и огромен брой жени бяха подлагани на радикална операция след перкутанно лъчелечение“, каза д-р Николай Недев, началник на клиника по Радиохирургия и лъчелечение. Той поясни, че този вид операция след лъчетерапия не е стандартно лечение никъде по света. Брахитерапията се състои от няколко лъчетерпевтични сеанса, при които източника на лъчетерапия се въвежда в специални апликатори в маточната кухина и влагалището, като позволява много високи дози лъчение да бъдат подадени директно в тумора. Този вид брахитерапия, съчетан с модерните техники за лъчелечение с модулиране на дозата и химиотерапия, позволява да се лекуват дори локално напреднали случаи на рак на маточната шийка, считани за безнадеждни в миналото. Директорът на общинската IV Градска болница доц. Аркади Иванов закри работната среща по повод Световния ден за борба с рака. Той заяви, че развитието на химио и лъчетерапията е променило значително и работата на хирурга, като позволява премахване на все по-малка част от засегнатия орган и то чрез инвазивна и лапароскопска намеса.", "date": "2019.02.04", "title": "С вкарването на технологиите преживяемостта от рак е нараснала на 80%"}
{"url": "https://www.novinite.bg/articles/170626/12-balgarski-semejstva-s-otneti-deca-ot-norvejkata-socialna-slujba", "text": "12 български семейства са станали жертва на норвежката социална служба, която е отнела децата им. Според наложената скандинавска система след раждането на детето основната отговорност за неговото отглеждане се поема от държавата.Много българи емигрират в Норвегия в търсене на по-добър живот, но всичко се променя след раждането на децата. Тогава голяма част от семействата стават жертва на социалната служба в северната страна, носеща името \"Барневарн”. Сигнали към институцията се подават за тормоз, насилие, а понякога дори за различен възглед за възпитанието на децата.\"Стига се до безумия, като това едно дете да има кариес в зъба. Автоматично се приема живота на детето е поставен под риск и се предприема мярка по закрила”, обяснява пред Канал 3 Николай Николов от Асоциация на бащите в България.Оказва се, че този тип социална система се разпространява и в други европейски страни.Много вече установени в скандинавската страна семейства са принудени да се върнат обратно в България от страх, че може да изгубят децата си. Подкрепа за тези семейства оказва Асоциацията на бащите в България, която през годините се е сблъсквала с много и най-различни истории.\"Има някои драстични случаи. Един баща разказа как са накарали в норвежка детска градина неговото момченце да се преоблича като момиче, за да осъзнае сам пола си”, посочва Динка Иванова от Асоциацията на бащите в България.Не само българи са на мушката на социалната система в Норвегия – около 1000 деца от руски и 600 деца от полски семейства вече са отнети от семействата си от \"Барневарн\".", "date": "2019.02.04", "title": "12 български семейства с отнети деца от норвежката социална служба"}
{"url": "https://www.novinite.bg/articles/170633/Zapochva-kandidatstvaneto-po-pilotnata-Programa-Akselerator-Startap-Sofiya-na-Stolichna-obshtina", "text": "На 4 февруари 2019 г. Столичната община открива процедура за кандидатстване с проектни предложения по пилотна Програма за иновативни, стартиращи и социални предприемачи „Акселератор Стартъп София“. Проектните предложения ще се подават  само по електронен път на сайта , в рубрика „Кандидатствай тук“. Насоките и формулярът за кандидатстване, както и Методиката за оценка и класиране на проектите, са публикувани на сайта . Програмата „Акселератор Стартъп София“ цели да съдейства за ускорен достъп до финансиране на иновативни, стартиращи и социални предприемачи на територията на Столична община като ги подпомогне при разработване и представяне на добре обосновани предложения към потенциални инвеститори и финансиращи организации, като повиши техния капацитет за пълноценно взаимодействие с банковия сектор и като ги насърчи към развитие и промотиране на иновативни продукти и услуги с висока добавена стойност.„Акселератор Стартъп София“ се реализира в изпълнение на основните цели и водещите инициативи в стратегията „Европа 2020” и в Иновационната стратегия за интелигентна специализация (ИСИС) на София и представлява съвместна платформа за действие между Общинския гаранционен фонд за малки и средни предприятия към Столична община (ОГФМСП), Столичната общинска агенция за приватизация и инвестиции (СОАПИ) и Програма „Европа“ на Столична община.Пилотното издание ще се осъществи на два интегрирани паралелно действащи етапа за период до четири месеца – финансиране под формата на конкурсна грантова програма на обща стойност 100 000 (сто хиляди) лева, осъществявана от ОГФМСП и Програма „Европа“, и менторска (консултантска) програма, осъществявана от СОАПИ.„Акселератор Стартъп София“ ще предоставя подкрепа за проекти, които водят до демонстриране, разработване и/или усъвършенстване на иновативен продукт (стока или услуга) или процес, попадащи в обхвата на основните тематични приоритети на ИСИС на София.Ще бъде предоставяна подкрепа и за създаване на нови и разширяване дейността на вече съществуващи социални предприятия във връзка с осигуряване на заетост чрез психологическо подпомагане и мотивиране на лица от уязвимите групи и създаване на подходящи условия за тяхната професионална интеграция в сферата на социалната икономика.Чрез Програмата ще бъде предоставяно менторство, комуникационна и институционална подкрепа на иновативни, стартиращи и социални предприемачи чрез образователни и консултантски дейности и осигуряване на достъп до мрежи от контакти, споделено работно пространство и среда. Бенефициентите ще бъдат подготвяни за следващите етапи в развитието им, за успешно привличане на партньори и стратегически инвеститори.При осъществяването на пилотното издание ще бъде използван опитът на Програма „Европа“ за оказване на финансова подкрепа на иновативни и дигитални инициативи на неправителствени организации, както и опитът на Асоциация за развитие на София в подкрепа на иновациите и дигиталните технологии.", "date": "2019.02.04", "title": "Започва кандидатстването по пилотната Програма „Акселератор Стартъп София“ на Столична община"}
{"url": "https://www.novinite.bg/articles/170628/Borisov-i-Zaev-shte-obsadyat-v-Sofiya-infrastrukturni-proekti-i-izpalnenieto-na-Dogovora-za-priyatelstvo", "text": "Премиерът Бойко Борисов ще проведе среща с министър-председателя на Република Македония Зоран Заев, който е на посещение в София днес. Двамата ще обсъдят развитието на сътрудничеството в различни сектори, проекти в сферата на инфраструктурата и транспорта, както и изпълнението на Договора за приятелство, добросъседство и сътрудничество.  Това съобщиха от правителствената пресслужба.В делегацията на министър-председателя Зоран Заев ще бъде министърът на културата на Република Македония Асаф Адеми. Той, заедно с българския си колега Боил Банов, ще поднесат венец пред бюст-паметника на Гоце Делчев в столичния парк „Борисова градина“ по случай 147-годишнината от рождението на революционера.По време на посещението министрите на културата на двете страни - Боил Банов и Асаф Адеми ще подпишат “Програма за сътрудничество в областта на културата” между България и Република Македония.", "date": "2019.02.04", "title": "Борисов и Заев ще обсъдят в София инфраструктурни проекти и изпълнението на Договора за приятелство"}
{"url": "https://www.novinite.bg/articles/170629/Jestoka-katastrofa-na-AM-Hemus", "text": "Катастрофа на магистрала „Хемус”, съобщи Нова телевизия. Инцидентът е станал в началото на аутобана в посока Варна. Водачът е жив, но има сериозни наранявания на ръцете. Откаран е в ИСУЛ. Пред полицаите разказал, че кормилото е блокирало. Предполага, че е скъсал шарнир. Колата купил наскоро.", "date": "2019.02.04", "title": "Жестока катастрофа на АМ \"Хемус\""}
{"url": "https://www.novinite.bg/articles/170635/1485-piyani-i-drogirani-zaloveni-v-Sofiya-za-2018-ta", "text": "\r\nСтолични полицаи са засекли общо 1485 пияни, дрогирани или шофьори без книжка при проверки през миналата година, съобщиха от СДВР. Отнети са общо 7037 книжки, като 1105 водача са заловени след употреба на алкохол.\r\n\r\nЗасечени са 112 340 нарушения при направените 210 720 проверки. Пътните полицаи са съставени са общо 32 047 акта и 87 154 фиша. Най-много 3 236 акта и 54 288 фиша са съставени за несъобразена скорост. Глобени са 1 664 водача за използване на мобилен телефон, а за неправоспособност- 1 233 водача.\r\nЗа периода са станали 718 тежки катастрофи и 16 369 леки. По оперативни данни са загинали 33-ма, а 836 души са пострадали. Според данните на столична полиция в София са регистрирани 161 950 нови и втора ръка автомобили, а са бракувани - 27 700. \r\n", "date": "2019.02.04", "title": "1485 пияни и дрогирани заловени в София за 2018-та"}
{"url": "https://www.novinite.bg/articles/170638/U-nas-startira-metod-za-zapazvane-na-kosata-pri-lechenie-na-rak", "text": "Пациентите с онкологични заболявания у нас вече имат достъп до метод за съхраняване на косата при лечение с химиотерапия. В България започна да функционира първият апарат по иновативна технология, която въздейства на космените фоликули чрез охлаждане на скалпа и по този начин позволява косата на пациента да бъде запазена по време на лечението. Технологията Paxman стартира пилотно в клиниката по химиотерапия към МБАЛ \"Сердика\" в София.Новата апаратурата беше представена в Световния ден за борба с рака 4-ти февруари от водещия специалист в онкологията у нас д-р Красимир Койнов. Около 350 000 са болните от рак в България, показват данните на Националния център по обществено здраве и анализи. У нас годишно се регистрират повече от 30 000 нови заболели, обяви д-р Койнов, който е един от водещите специалисти по медицинска онкология в България, работил дълги години в УМБАЛ Царица Йоанна (ИСУЛ), а понастоящем ръководител на отделението по медицинска онкология на МБАЛ Сердика. Технологията, наречена на своя създател Глен Паксман, се прилага по света от години.Досега с нея са лекувани повече от 100 000 пациенти в 35 държави. По данни на производителя около 75% от пациентите запазват напълно или частично косата си, така че да не им се налага да носят перука или кърпа за глава. Анна Паркър, която е част изобретателския екип и е у нас специално за старта на технологията в България, обобщи, че успеваемостта на метода е различна при различните лекарствени режими. При антрациклиновите препарати, които се ползват за лечение на хематологични ракови форми (левкемии и лимфоми), успеваемостта е около 45%, а при таксаните (ползвани за лечение на туморни заболявания като рак на дебелото черво, ректума, гърдата, белите дробове и др) - над 70%. Ако за някои хора запазването на външния вид на заболял човек е въпрос на суета, за хората, сблъскали се със страшната диагноза, това е начин да съхранят самочувствието си и да преодолеят по-лесно страничните ефекти от лечението, сподели Невена Манолова от сдружението Дара Хелп, което от години помага на пациентите и техните семейства с консултации, психологическа подкрепа и информация за лечението на страшната болест.Според данни на Световната здравна организация заболяемостта от рак през 2018 г. е достигнала 18,1 млн. новорегистрирни заболели и 9,6 млн. смъртни случая в следствие на болестта. Годишно всеки пети мъж и всяка шеста жена от населението на планетата се разболява от рак. Най-голям е делът на туморите на белия дроб, на гърдата и на дебелото черво.", "date": "2019.02.04", "title": "У нас стартира метод за запазване на  косата при лечение на рак"}
{"url": "https://www.novinite.bg/articles/170652/Protest-pred-zdravnoto-ministerstvo-sreshtu-naredbata-za-TELK", "text": "Протест пред здравното министерство срещу наредбата за ТЕЛК. В момента инвалидността на пациентите се определя по нея, като се има предвид само основната диагноза, а не всички заболявания.Пациенти обжалваха в съда промените в ТЕЛК, защото, според тях, ги ощетяват и оставят без социални добавки. Очаква се здравният министър Кирил Ананиев да обяви данни къде са пробойните в системата и как да бъдат пресечени порочните практики. Резултатите бяха обсъдени и с майките на деца с увреждания, които също настояват за реформа в ТЕЛК.", "date": "2019.02.04", "title": "Протест пред здравното министерство срещу наредбата за ТЕЛК"}
{"url": "https://www.novinite.bg/articles/170634/Balgariya-e-s-naj-niska-minimalna-rabotna-zaplata-v-ES", "text": "България остава държавата от Европейския съюз с най-ниска брутна минимална работна заплата - 286 евро. Това показват  данните на Евростат за януари 2019-а година, където Румъния е с минималната заплата е 446 евро. В 22 от общо 28-те страни членки на Европейския съюз има национални минимални заплати, като разликата между най-ниската и най-високата е близо 7 пъти. България традиционно е на последно място, въпреки че през 2019-а най-ниското възнаграждение беше увеличено от 510 на 560 лева. От Евростат посочват, че в девет държави членки минималните заплати варират между 400 и 600 евро месечно. Всички те са в Източната част на ЕС, например Чехия и Словакия - съответно с 519 и 520 евро. В Южната част минималните заплати в пет държави членки са между 650 и над 1000 евро месечно - Гърция е с 684 евро, както и Испания с 1050.", "date": "2019.02.04", "title": "България е с най-ниска минимална работна заплата в ЕС"}
{"url": "https://www.novinite.bg/articles/170648/Ogromen-interes-kam-Noshtta-na-knigite-za-Hari-Potar", "text": "В Нощта на книгите за Хари Потърсподеляме магията на незабравимите истории и приключения на любимия герой. Млади магьосници, вещици и мъгъли от цял свят организират събития, изпълнени със забавни игри и четене на емблематични откъси от романите за Хари Потър. Освен това тази година участниците ще покажат и доколко познават тайните на Училището за магии и вълшебства „Хогуортс“.„Изключително щастливи сме, че с всяка следваща година броят на участниците в инициативата в България расте. Все повече са децата, които откриват радостта от четенето с помощта на книгите за Хари Потър. Героят на Дж. К. Роулинг успешно помага на издателството в мисията да разпалва мечтите и въображението на малки и големи и така магията на книгите да се предава от поколение на поколение, увличайки нови читатели“, споделя изпълнителният директор на „Егмонт“ Велизара Добрева.Като един истински феномен в съвременната детска литература, поредицата за Хари Потър успява да върне интереса на милиони млади хора към четенето в световен мащаб. Нощта на книгите за Хари Потърпо традиция е събитие, което се отбелязва в първия четвъртък на месец февруари по инициатива на британския издател Bloomsbury. Тази година вълшебната дата е 7 февруари, когато всеки, запленен от фантастичния свят на Джоан Роулинг, може да влезе в редиците на приетите в „Хогуортс“.Издателство „Егмонт“ благодари на организаторите от цялата страната, които вече са обявили своите тематични празненства, и отправя специална покана към всички да отбележатсъбитията си на глобалната интерактивна карта, обединяваща инициативи в Нощта от целия свят: .Те ще могат да се включат и в конкурса на „Егмонт” за най-оригинална украса за празника. Избраният победител ще получи специална награда – .Повече за Нощта на книгите за Хари Потър: Училище за магии и вълшебства „Хогуортс“: ", "date": "2019.02.04", "title": "Огромен интерес към Нощта на книгите за Хари Потър"}
{"url": "https://www.novinite.bg/articles/170632/Stolichnite-galerii-i-muzei-tarsyat-strategii-za-privlichane-na-turisti", "text": "Столичните музеи и галерии търсят удачни начини за привличане на повече туристи. От 1.5 млн. туристи миналата година в София, по-малко от 100 000 са влезли в по-известните, информира БНТ. Много от гостите на столицата идват за кратко и искат да посетят забележителностите. Те разглеждат по-известните паметници, музеи и галерии по препоръка на познати и приятели. Директорът на Националната галерия, Яра Бубнова, констатира, че най-добрата стратегия е да влязат в по-тясно сътрудничество с туристическите фирми, пише В \"Квадрат 500\" книжарницата с каталози и сувенири е съвсем малка, няма кафе или ресторант, а това е от голямао значение. От Софийската градска художествена галерия споделят, че рядко се случва да имат много посетители. Последно по 400 посетители дневно е имало за изложбата на Теодор Ушев. През другото време максимум 150 човека влизат. Най-много интерес туристите проявяват към съкровищата. Миналата година 90 000 човека са посетили НИМ. Директорът на музея, Бони Петрунова, споделя, че се организират разнообразни беседи, съобразени с интересите на посетителите, затова и отчитат по-голяма посещаемост. Въвеждането на технологиите също оказва влияние върху избора на туристите.", "date": "2019.02.04", "title": "Столичните галерии и музеи търсят стратегии за привличане на туристи"}
{"url": "https://www.novinite.bg/articles/170643/Prouchvane-Povecheto-balgari-ne-iskat-predsrochni-izbori", "text": "\r\n43 на сто от българите в градовете искат ГЕРБ да довърши управленския си мандат. 28 % са за предсрочни избори. Това става ясно проучване на агенция \"Медиана\", направено в градовете през януари.\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.04", "title": "Проучване: Повечето българи не искат предсрочни избори"}
{"url": "https://www.novinite.bg/articles/170636/Remont-blokira-stolichniya-bul-Cherni-vrah", "text": "\r\nРемонт ще блокира движението при кръстовището на столичните булеварди “Черни връх” и “Филип Кутев”, заради изграждането на отливни канали от утре до 22 февруари лентите за движение ще бъдат ограничени.\r\n\r\nТова съобщи зам.-кметът на София Дончо Барбалов, който провери ремонта на “Филип Кутев”.Движението на автомобили в кръстовището към центъра ще се извършва в една лента, а левият завой в посока бул. “Тодор Каблешков” ще бъде забранен. От общината призоват шофьорите да избягват преминаването през кръстовището, а като алтернативни маршрути да използват бул. “България” и Симеоновско шосе.\r\n", "date": "2019.02.04", "title": "Ремонт блокира столичния бул. “Черни връх”"}
{"url": "https://www.novinite.bg/articles/170651/Poredno-napadenie-nad-ekip-na-Speshnata-pomosht", "text": "Поредно нападение над екип на Спешната помощ. Инцидентът е станал около обяд в ромската махала в Петрич.Само 4 минути след подаване на сигнала на телефон 112 , екип от фелдшер и шофьор пристигат с линейка на адреса в Петрич. Фактите, известни до момента, съобщи за “Хоризонт“ областният директор на Спешната помощ, д-р Красимир Михайлов:“Екипът веднага е отишъл в циганската махала в Петрич. За Емилия Славчева на 25 години, която е имала прилошаване. Там са обслужили пациентката, но шофьорът е бил ударен от неизвестно лице“.Макар че през последните 2 години няма случай на нападение в Спешната помощ, д-р Михайлов коментира:“Изключително неприятен случай за пореден път. Прави впечатление фактът, че тези инциденти са преди всичко в ромското население, колкото и да не искаме да посочим това нещо, то в крайна сметка е така“.Какво според медиците трябва да се направи заради зачестилите инциденти срещу хората, които спасяват живот. “Справедливи, бързи производства, справедливи присъди за такива хора“, посочи Михайлов.Той допълни, че линейките не са оборудвани с паник бутони, но се надява новите автомобили да имат такива.", "date": "2019.02.04", "title": "Поредно нападение над екип на Спешната помощ"}
{"url": "https://www.novinite.bg/articles/170611/Maya-Manolova-otnovo-na-sad-s-Toplofikaciya-Sofiya-EAD", "text": "Омбудсманът Мая Манолова ще участва днес, 4 февруари 2019 г., от 9.30 ч. в заседанието на Административен съд София-град, Второ отделение, 25 състав, по жалба срещу решение на изпълнителния директор на „Топлофикация София“ ЕАД, с което бе отказан достъп до обществена информация. Припомняме, че на 7 октомври 2016 г. общественият защитник поиска отговор на десет въпроса по Закона за достъп до обществена информация (ЗДОИ). (Виж приложение № 1) В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ. (Виж приложение № 2) В жалбата си до Административния съд Манолова подчерта, че „топлофикационното дружество е в кръга на задължените субекти съгласно ЗДОИ, тъй като представлява публичноправна организация по смисъла на закона“. Освен това тя е категорична, че „исканата информация е „обществена“ по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е надделяващ обществен интерес“. (Виж приложение № 3) Омбудсманът поиска от монополното дружество информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР. По информация на обществения защитник над 15 млн. лева е събрало дружеството от потребителите в столицата само през 2015 година чрез започнатите дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство. През 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.", "date": "2019.02.04", "title": "Мая Манолова отново на съд с  „Топлофикация София“ ЕАД"}
{"url": "https://www.novinite.bg/articles/170639/Ninova-obsadi-s-koalicionniya-savet-predizbornata-platforma-za-evropejskite-izbori", "text": "Корнелия Нинова събра коалиционния съвет на \"БСП за България\". Партньорите обсъдиха предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели. Приет е и график : в момента се провеждат събрания и се издигат кандидатури в БСП, в срок до 15 март 2019 г.НС на БСП определя водача на листата на БСП (БСП и коалиция) за членове на ЕП; в срок до 22 март 2019г. ИБ на НС на БСП събира поименните предложения за кандидатите на партньорите от коалиционната и гражданската квота, които се обсъждат от Политическия съвет на БСП за България; в срок до 7 април 2019г. предлага проект на листа на БСП (БСП и коалиция) за членове на ЕП, която НС на БСП подрежда и утвърждава; в срок до 23 април 2019г. (не по-късно от 32 дни преди изборния ден) НС на БСП, в съответствие с Изборния кодекс, регистрира листата на БСП (БСП и коалиция) в ЦИК. Ние първи излизаме с платформа за тези избори.Традиционно в българската политика това се подценява. Трябва да се опитаме да променим тази практика. Първо да стои въпросът- какво поведение ще имат нашите представители, а след това- кои ще бъдат те. Със създаването на интриги и напрежение около реденето на листата, нашите опоненти отклоняват вниманието от същественото- какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", заяви Нинова.", "date": "2019.02.04", "title": "Нинова обсъди с коалиционния съвет предизборната платформа за европейските избори"}
{"url": "https://www.novinite.bg/articles/170637/Prezidentat-Radev-vrachi-visshi-darjavni-otlichiya", "text": "Президентът Румен Радев връчи висши държавни отличия за заслуги в областта на културата и на образованието.Държавният глава награди с орден „Стара планина“ - първа степен уважавания български творец Михаил Белчев, постигнал значим успех едновременно като естраден изпълнител, композитор, поет и режисьор. В забележителната си кариера – 50 години на сцената, той е създал едни от най-обичаните български песни. Има издадени десетки албуми, удостояван с множество награди от фестивали в страната и в чужбина, автор на няколко книги.Актьорът с множество запомнящи се роли в театъра, киното и телевизията Владимир Пенев беше удостоен с орден „Св. св. Кирил и Методий“ - огърлие. Успешни са изявите му и като режисьор на театрални постановки. Владимир Пенев е носител на многобройни награди за принос към театралното и киноизкуство. Бил е министър на културата в служебното правителство от 13 март до 29 май 2013 г. Владимир Пенев има изявени обществени позиции, участва активно в благотворителни инициативи, сред които и „Българската Коледа“.Президентът отличи с орден „Св. св. Кирил и Методий“ – първа степен театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Нейни постановки са награждавани на престижни театрални форуми и са играни в Република Македония, Чехия, Румъния, Израел, Австрия, Германия, Великобритания, Босна и Херцеговина. Бина Харалампиева има над 25 години опит като директор на театрални институции.Акад. Минчо Хаджийски – един от най-уважаваните и авторитетни български учени и преподаватели, беше отличен с орден „Св. св. Кирил и Методий“ - първа степен. Той е автор на 25 нови учебни курса в областта на автоматизацията на корабни машини, теория и управление на техническата кибернетика, автоматизация на химикотехнологични обекти. Негови 43 разработки са внедрени, за което е документиран икономически ефект от 2 100 000 лв. Създател e на седем учебни лаборатории и на учебници. За 50 години има активна преподавателска и научна дейност в Техническия университет във Варна и в Химикотехнологичния и металургичен университет, бил е гост-преподавател в университети в няколко европейски страни.\"Днешната церемония по награждаването на четиримата известни и авторитетни наши сънародници, е заслужено признание за техните безспорни професионални успехи. Отличията са отражение и на благодарността на цялото ни общество към вдъхновяващия пример на личности, които са постигнали и отстояват висок хоризонт на българското изкуство и култура, наука и  образование\", заяви Румен Радев по време на церемонията по награждаване в Гербовата зала на „Дондуков“ 2. \"За мен е чест днес да изпълня, отредените ми по Конституцията на Р България правомощия и да връча високите държавни отличия на талантливите творци Михаил Белчев, Владимир Пенев, Бина Харалампиева и на големия български учен акад. Минчо Хаджийски. Вашите постижения в музикалното, поетичното и театралното изкуство в науката и образованието са ярко допълнение на българския принос за едни по-добър и по-просветен свят\", каза още държавният глава. \"От името на наградените имам честта наистина да благодаря затова, че в годините на работа, ние всички тук сме били забелязани и отличени. Всичко сме вършили за България. Аз не вярвам някой от тук присъстващите да се съмнява в това\", коментира от своя страна Михаил Белчев.", "date": "2019.02.04", "title": "Президентът Радев връчи висши държавни отличия"}
{"url": "https://www.novinite.bg/articles/170642/Krasimir-Valchev-Roditelite-tryabva-da-nosyat-nakazatelna-otgovornost-za-ranni-brakove-na-decata-im", "text": "Родителите трябва да носят наказателна отговорност за т. нар. ранни бракове на децата им. Това каза пред журналисти в Пещера министърът на образованието и науката Красимир Вълчев. Той уточни, че в момента има състав на Наказателния кодекс, в който се посочва, че ако едно лице склони непълнолетно към брак, подлежи на наказателна отговорност, но не и родителите. Министърът определи проблема като \"една от най-трудните задачи\" при обхващането на децата в образователната система. \"Във всички случаи родителят носи отговорност за бъдещето на детето. Правото на образование на детето е задължение на родителя. Факт е, че ранните бракове стават със съгласието, ако не и под давление на родителите, и моето лично мнение е, че тази наказателна отговорност трябва да се носи от тях\", каза още Красимир Вълчев. Това е въпрос на разговори, защото не става дума само за приемането на подобно решение, но и за възможността да бъде ефективно приложено, посочи министърът. По думите му проблемът е и социален, а в основата му са културни характеристики. Той отбеляза, че прокуратурата е активизирала усилия в тази посока през последната година, но въпреки това успехът е частичен. Според него за решаване на проблема с ранните бракове правото на образование трябва да бъде поставено на по-високо ниво в йерархията от права. Министърът на образованието е на работно посещение в гр. Пещера, където разговаря с директори на училища и детски градини, учители, представители на синдикални организации и на местната администрация.Вълчев уточни, че това е 55-ата община в страната, където е провел подобни срещи, за да се запознае на място с процесите в образователната система и проблемите й. Утре той ще посети Панагюрище.", "date": "2019.02.04", "title": "Красимир Вълчев: Родителите трябва да носят наказателна отговорност за ранни бракове на децата им"}
{"url": "https://www.novinite.bg/articles/170646/Rumen-Radev-naloji-osmo-veto", "text": "Държавният глава упражни правомощието си и върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените с § 26 критерии при обработването на лични данни за журналистически цели и за целите на академичното, художественото или литературното изразяване.Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация.С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл.Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка. Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи.Пълен текст на Мотивите за налагане на вето върху разпоредба от Закона за изменение и допълнение на Закона за защита на личните данни:М О Т И В Иза връщане за ново обсъждане в Народното събрание на разпоредба от Закона за изменение и допълнение на Закона за защита на личните данни, приет от 44-то Народно събрание на 24 януари 2019 г.Уважаеми народни представители,Споделям основната цел на промените, направени със Закона за изменение и допълнение на Закона за защита на личните данни (ЗИД ЗЗЛД) – осигуряване на ефективното прилагане на новата правна рамка на Европейския съюз в областта на защитата на личните данни. Без съмнение, същото включва и мерки за прилагане на Регламент (ЕС) 2016/679 на Европейския парламент и на Съвета от 27 април 2016 година относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО (Общ регламент относно защитата на данните).Регламент (ЕС) 2016/679 (Регламентът) в част от разпоредбите си притежава черти на директива и всяка от държавите членки е длъжна да предприеме действия за реализирането на заложените в тези разпоредби цели. Така чл. 85, пар. 1 от Регламента предвижда държавите членки да помиряват (от англ. reconcile – помирявам, съгласувам, сдобрявам) със закон правото на защита на личните данни с правото на свобода на изразяване и информация, включително при обработването за журналистически цели и за целите на академичното, художественото или литературното изразяване. Подкрепям изцяло подхода в чл. 85 от Регламента. Като държава членка на Европейския съюз България се ползва от тази рамка за постигане на баланс между двете права чрез законови средства и механизми, които счете за подходящи. В този смисъл е и съображение 153 от Регламента.Основното положение в чл. 85, пар. 1 от Регламента относно желаното помиряване на двете права е възпроизведено в чл. 25з, ал. 1 от ЗИД ЗЗЛД. В ал. 2 на чл. 25з законодателят е приложил специфичен подход – подредил е в 10 точки критерии, по които журналист, научен работник и писател в своята работа следва да преценява и евентуално да доказва дали и доколко е постигнат балансът между свободата на изразяване и информация, от една страна, и защитата на личните данни, от друга. Ще се преценява естеството на личните данни и обстоятелствата, при които е добита информацията. Ще се отчита въздействието върху личния живот на засегнатите хора, което поставя под въпрос функцията и предназначението на разследващата журналистика. Ще се преценява и общественият интерес, както и дали данните са за лица, заемащи висши публични длъжности, т.е. политици, магистрати и др. Ще се съобразява и дали информацията е за лица, които „поради естеството на своята дейност” имат „по-занижена защита на личната си неприкосновеност или чиито действия имат влияние върху обществото”, без да се дава ясна дефиниция кой попада в този кръг.Заслужава да се отбележи, че самият Регламент не съдържа такъв списък с критерии или нещо подобно. Очевидна е легитимността на преследваната от законодателя и вменената от Регламента цел да бъде намерен законов път за помиряването на двете жизненоважни за гражданите основни права. Но способът, който законодателят е приложил, предизвиква основателни възражения. Помиряването в чл. 85 на Регламента е предвидено за права, прогласени в Хартата на основните права на Европейския съюз – правото на защита на личните данни (чл. 8) и свободата на изразяване на мнение и информация (чл. 11). Съдържанието на т. 1-9 от чл. 25з, ал. 2 от ЗИД ЗЗЛД оставя впечатление, че посочването на критериите е изчерпателно. Точка 10 обаче съдържа „други обстоятелства, относими към конкретния случай“ и опровергава това впечатление, като отваря широко вратата за различни обстоятелства, които медията-администратор, ученият и писателят в своята работата следва да съобразява, а по-късно и да доказва. Законодателят в един момент е осъзнал, че опитът а priori да се фиксират критерии за помиряване, е обречен на неуспех. Показателно за това е, че създаващото впечатление за изчерпателност изброяване по чл. 25з, ал. 2 от ЗИД ЗЗЛД завършва с общата формулировка на точка 10. Демонстрираната колеблива позиция е източник на вътрешна несъгласуваност в законовата уредба в разрез с изискванията за последователност и предвидимост.Ролята на българския законодател в процеса на постигане целите на Регламента е да създаде подходяща нормативна среда, която да направи възможно уравновесяването на защитата на личните данни и свободата на изразяване и информация. Самият баланс обаче винаги е конкретна величина, която предполага гъвкава индивидуална преценка, съобразена с особеностите на всеки отделен случай. В този смисъл свръхрегулацията не допринася за постигане на желаното равновесие и парадоксално се явява прекомерна, небалансирана мярка. Тя затиска и задушава основните права в разгръщането на техния потенциал. В случая свръхрегулацията на хипотезите, в които ще има конкуренция или колизия на тези две права, резултира в силно накланяне на везните в полза на правото на защита на личните данни, като „се жертва“ свободата на изразяване и информация. Търсеният баланс е убегнал на законодателя, тъй като стремежът да се даде готова абстрактна формула за балансирана преценка не помирява, а генерира допълнително напрежение между защитата на личните данни и свободата на изразяване и информация.Подобна уредба не е в услуга и на конституционното задължение да се осигури свободно от държавна намеса пространство за разгръщане на личността (чл. 4, ал. 2 от Конституцията). Това, разбира се, не изключва регулация, без която държавата не би могла да се погрижи позитивно за правата. Въпросът е за мярата, тъй като всяка регулация, когато е в повече, е отрицание на същността на личните основни права, която е отбрана срещу навлизането на публичната власт в запазената лична сфера (Решение № 2 от 2006 г. на Конституционния съд).Свободата на изразяване на мнение и информация, както и правото на защита на личните данни, са права с фундаментално значение в едно демократично общество и в правова държава. Като основно право свободата да се изразяват мнения е провъзгласена както в чл. 39, ал. 1 от Конституцията, така и в чл. 19 от Всеобщата декларация за правата на човека, чл. 10, ал. 1 от Конвенцията за защита на правата на човека и основните свободи и чл. 11 от Хартата на основните права на Европейския съюз. Както Конституционният съд е подчертал в тълкувателното си решение № 7 от 1996 г., изразяването на мнение е израз на свободата на убеждение и е преди всичко индивидуално право на личността, което Конституцията предоставя на \"всеки\". Всеки има право да търси, получава и разпространява информация (чл. 41 от Конституцията). Що се отнася до правото на защита на личните данни, то е необходимо проявление на неприкосновеността на личната сфера на индивида, провъзгласена в чл. 32-34 от Конституцията, чл. 8 от Конвенцията за защита на правата на човека и основните свободи и чл. 12 от Всеобщата декларация за правата на човека. Съгласно чл. 8, пар. 1 от Хартата на основните права на Европейския съюз всеки има право на защита на неговите лични данни.Както бе посочено, в чл. 85, пар. 1 от Регламента изрично се повелява на държавите членки на Европейския съюз чрез закон да постигат помиряване на правото на защита на личните данни с правото на изразяване и информация, вкл. при работата на журналисти, писатели и учени. В Регламента обаче не се съдържа, нито се препоръчва като принципно положение да има превес и надмощие в упражняването на едното право над другото, т.е. защитата на личните данни в определени хипотези да е за сметка на свободата на изразяване и информация. Регламентът предвижда балансът да се постига посредством широк арсенал от законови механизми, а приетият закон не съдържа достатъчно гаранции, че едното право няма да е за сметка на другото, особено когато залогът е свободата на словото.Налага се изводът, че възприетият законодателен подход с изброяване на критериите по чл. 25з, ал. 2, от които т. 10 обезсмисля посочването на предходните, не постига предписаното съгласуване между двете конкуриращи се основни права, като несъразмерно ограничава упражняването на свободата на изразяване и информация. Принципно положение, спазвано при преодоляване на конкуренция или колизия на основните права, вкл. в практиката на българския Конституционен съд (Решение № 3 от 2002 г.), е тяхното балансиране да се извършва по най-щадящ начин. В случая изискването да се изпълняват написаните в 10-те точки критерии, дори и поотделно, представлява ограничение, което засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл. Конституционната практика възразява принципно спрямо такъв подход (Решение № 15 от 2010 г.), който се отклонява същностно от установените начала и стандарти на съвременната демокрация, и е недопустим.Вероятно с така въведените критерии се е целяло „улесняване“ на надзорния орган, съдилищата и дори на лицата, които обработват лични данни, като се създаде предвидимост и сигурност при преценката за законосъобразност на обработването на данни. Опасенията ми обаче са, че под формата на критерии за съразмерност на защитата на личните данни се прикриват законови ограничения на основни конституционни свободи. Реалният обществен ефект от така законово регламентирания списък би рефлектирал върху титулярите на свободата на изразяване на мнение и информация, независимо дали поведението им ще бъде предмет на административно или съдебно производство. Това би направило поведението на журналиста, писателя и учения твърде предвидимо и очаквано вероятно съобразно закона, но не винаги в интерес на истината. В крайна сметка потърпевшо от възприетото законодателно разрешение ще бъде цялото общество. Неслучайно в своята практика Конституционният съд е откроил значението на правото свободно да се изразява мнение като един от фундаменталните принципи, върху които се гради всяко демократично общество и като основно условие за неговия напредък и за развитието на всеки човек (Решение № 7 от 1996 г.).Очаквам Народното събрание да изпълни конституционното си задължение и задълбочено да проведе ново обсъждане, което в този случай е особено важно. Не само защото се отнася до баланса между две основни права, но и защото трябва да се разсеят съмненията, че европейското законодателство се използва като фасада за прокарване на неприемливи мерки, които ерозират доверието на българските граждани в европейските ценности.Уважаеми народни представители,Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 26 относно чл. 25з, ал. 2 от Закона за изменение и допълнение на Закона за защита на личните данни, приет от 44-то Народно събрание на 24 януари 2019 г.", "date": "2019.02.04", "title": "Румен Радев наложи осмо вето"}
{"url": "https://www.novinite.bg/articles/170641/Petar-Stoyanov-Prez-1997-g-BSP-be-prinudena-da-se-otkaje-ot-vlastta-byahme-pred-grajdanska-vojna", "text": "Аз мисля, че събитията от 10 януари 1997 година и 4 февруари 1997 година, промениха всъщност много категорично посоката, по която беше тръгнала България. Това заяви Петър Стоянов, президент на България в периода 1997-2002 по повод събитията, довели до връщането на мандата на БСП на 4 февруари 1997 г.\"В известен смисъл нищо от това, което се случва днес – членство в НАТО, в Европейския съюз, еврофондове, участия в евроизбори, участия в европейски дебат с всички плюсове и минуси, разбира се - всичко това нямаше да го има, ако не се бе случило онова, което се случи след 4 февруари“, отбеляза Петър Стоянов.Вследствие на хиперинфлация през 1996 г. политическата обстановка в страната постепенно се изостря. На извънреден конгрес на 21 декември 1996 г. премиерът Жан Виденов заявява, че се оттегля от поста на председател на Висшия съвет на БСП и декларира, че подава оставка и като министър-председател както и от цялото правителство.На 28 декември 1996 г. 37-ото Народно събрание гласува оставката на правителството на Жан Виденов и според Конституцията от 1991 г. то продължава да изпълнява функциите си до избора на ново правителство. На 8 януари 1997 г. парламентарната група на Демократичната левица номинира за премиер в оставащия двегодишен парламентарен мандат Николай Добрев – министър на вътрешните работи в кабинета в оставка на Жан Виденов.На 10 януари обаче президентът д-р Желю Желев (чиито мандат изтича на 21 януари 1997 г.) отказва да даде на Българската социалистическа партия (БСП) мандат за съставяне на ново правителство, а опозицията обявява начало на национална политическа стачка, призовава към гражданско неподчинение и организира протестно шествие срещу Народното събрание, което завършва с окупация и нападение над сградата на парламента. Късно през нощта полицията разгонва със сила демонстрантите, като десетки от тях са ранени.На 28 януари 1997 г. президентът Петър Стоянов, встъпил в длъжност на 22 януари същата година, връчва на Българската социалистическа партия (БСП) мандат за съставяне на правителство, което е длъжен да стори съгласно Конституцията на Република България. Развръзката на политическата криза идва на 4 февруари 1997 г., когато БСП връща мандата за съставяне на правителство. С посредничеството на президента Петър Стоянов политическите сили подписват споразумение за провеждане на предсрочни парламентарни избори през април 1997 г. и за запазване на социалния мир.\"БСП беше принудена да върне мандата по онова време и е важно да се каже това, защото на 4 февруари аз очаквах представителите на БСП, тъй като вече бях връчил мандат за съставяне на правителство точно на тях“, припомни той.\"На 4 февруари те дойдоха с една папка, в която имаше цял един Министерски съвет, заедно с министър-председател. Ако аз бях взел тази папка и я бях внесъл в Народното събрание, един кабинет на БСП щеше да бъде гласуван, тъй като мнозинството на БСП там беше абсолютно. Отказах да взема папката и свиках Консултативен съвет по национална сигурност“, обясни още Петър Стоянов.Той разказа, че на Консултативния съвет по национална сигурност, чак след 4-5 часа, под натиска на всички останали партии и на протестиращите, БСП са склонили да не съставят второ правителство.\"Повече от 25 дни в България имаше масови протести, протести, които нямат аналог в днешно време. Протестираха хората не само в София, протестираше се в Пловдив, Варна, Бургас, Дупница, кажи речи в цяла България. Страната наистина беше пред гражданска война“, припомни Петър Стоянов.По думите му именно този огромен обществен натиск е принудил БСП да не състави второ правителство. \"Аз назначих служебен кабинет (начело със Стефан Софиянски) и след него се отвори пътят за нови избори, които бяха спечелени от Съюза на демократичните сили (СДС) и бе съставено ново правителство начело с Иван Костов“, допълни Петър Стоянов. \"Служебният кабинет, назначен от мен, подписа споразумението за въвеждане на Валутен борд. И в България бе укротена хиперинфлацията. Чрез Валутния борд и чрез получените финансови помощи, ние успяхме да закрепим финансово-икономическото състояние на България.Слава Богу тази политика беше продължена категорично от правителството на СДС по-нататък и България днес е това, което е. Също по време на служебния кабинет подадохме молбата на България за членство в НАТО. Това бяха 2 много важни според мен стратегически определящи събития, които за дълго време определиха съдбата на България“, коментира още Петър Стоянов. ", "date": "2019.02.04", "title": "Петър Стоянов: През 1997 г. БСП бе принудена да се откаже от властта, бяхме пред гражданска война"}
{"url": "https://www.novinite.bg/articles/170623/Manolova-Toplofikaciya-da-informira-jitelite-kak-harchi-parite-im", "text": "Столичният общински съвет да накара \"Топлофикация\" да информира жителите на София как харчи парите им. За това настоя омбудсманът Мая Манолова, която се яви заседание в столичния Административен съд по подадената от нея жалба срещу решение на изпълнителния директор на \"Топлофикация София\" ЕАД. В края на 2016 г. Манолова поиска отговор на десет въпроса по Закона за достъп до обществена информация, свързани с юрисконсултските възнаграждения, които дружеството събира от своите длъжници. Общественият защитник се обяви срещу тази практика, тъй като заплатите на юристите са включени в цената на топлинната енергия, одобрена от КЕВР. Според омбудсмана над 15 млн. лева е събрала \"Топлофикация София\" от потребителите в столицата само през 2015 година чрез започнатите дела срещу 21 хиляди столичани.", "date": "2019.02.04", "title": "Манолова: Топлофикация да информира жителите как харчи парите им"}
{"url": "https://www.novinite.bg/articles/170644/Elena-Joncheva-vnese-signala-za-Alo-Banov-sam-i-do-OLAF", "text": "Елена Йончева и депутати от парламентарната група на \"БСП за България\" внесоха сигнала до ОЛАФ за аферата \"Ало, Банов съм\". Документите им прие зам.-ръководителят на българското представителство на Европейската комисия Христо Христов. Сред материалите има приложен запис на телефонния разговор на министъра на културата Боил Банов, както и видеозапис на интервюто на Йончева със защитения свидетел, съобщи зам.-председателят на лявата група Георги Свиленски. По думите на соцдепутатката-журналист атаката спрямо Ангел Ангелов е за отклоняване на вниманието от самия скандал покрай опита, според твърденията на социалистите, да бъде опростена неустойка от над 700 хил. лв.за фирмата-изпълнител на Ларгото.", "date": "2019.02.04", "title": "Елена Йончева внесе сигнала за \"Ало, Банов съм\" и до ОЛАФ"}
