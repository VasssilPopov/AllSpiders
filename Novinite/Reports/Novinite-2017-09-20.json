{"url": "http://www.novinite.bg/articles/150275/Trevojno-e-pokachvaneto-na-zabolelite-ot-zaharen-diabet", "text": "Тревожно е покачването на заболелите от захарен диабет. В България заболелите са достигнали близо 8.8%, което е половин милион българи. Това заяви в студиото на \"Денят започва\" проф. Ивона Даскалова, началник на клиниката по ендокринология и председател на Българската диабетна асоциация, предаде БНТ.През 2015 година в световен мащаб заболелите от захарен диабет са 415 млн. Очаква се през 2030 г. техният брой да достигне близо 500 милиона. България не е изключение от общата тенденция. Докато през 1992 г. сме имали около 3% заболеваемост, което е около 250 хиляди души, вече гоним 8,8%, което е половин милион българи. Тревожната статистика съобщи в студиото на \"Денят започва\" проф. Ива Даскалова, началник на клиниката по ендокринология и председател на Българската диабетна асоциация.Над 46,5% в световен мащаб са недиагностицирани.Друго тревожно състояние е преддиабета и затлъстяването. В световен мащаб през 2017 г. 305 милиона души страдат от тези състояния, а през 2025г. се очаква техният брой да стане 419 милиона.В България няма точна статистика на преддиабета, но това е състояние с което трябва да се борим, заяви проф. Даскалова.Това състояние е на т.нар. рискови групи. На първи място това са хората със затлъстяване и наднормено тегло. В България има 60% хора с наднормено тегло и около 20 % със затлъстяване, каза професорът.В профилактиката е ключът и развръзката на въпроса, смята проф. Даскалова.Големият процент на хора с преддиабет са с наднормено тегло, застоял начин на живот и висок стрес. Пациентът се оплаква от една обща отпадналост, уморяемост, съхнене на устата. Не винаги клиничната картина е така ярка като жажда, често уриниране, повишен апетит, уточни проф. Даскалова. Тя предупреди, че това са едни от симптомите и е червената лампичка, че човек трябва да провери кръвната си захар.Според проф. Даскалова не е достатъчно само кръвна захар на гладно. Трябва да се провери и кръвната захар два часа след нахранване.\"При някои пациенти с това състояние преддиабет имаме завишени стойности на кръвната захар сутрин. Но все още това не е диабет - 6.7, 6.8, 6.9. Това не е успокоително - това е знак, че човек трябва да се изследва. Тук е важно да се измери талията, защото над 80 см при жените и над 94 см при мъжете вече ни насочва към едно състояние метаболитен синдром, като завишени липиди, завишено кръвно налягане и т.н. Какво трябва да се направи? Най-точната методика е орален глюкозо-толерансен тест и да се прецени дали е отключил диабет.\", каза проф. Даскалова.", "date": "2017.09.20", "title": "Тревожно е покачването на заболелите от захарен диабет"}
{"url": "http://www.novinite.bg/articles/150278/Sofiya-Loren-ikonata-na-svetovnoto-kino-na-83", "text": "Иконата на световното кино София Лорен навършва 83 години днес. Тя е родена на 20 септември 1934 г. в Рим, информира НОВА.През 1949 г. София Лорен участва в конкурса за красота ”Мис Италия” и заема втора позиция като подгласничка на победителката. Красотата й бързо прави впечатление, като ѝ предлагат участия в рекламни фотосесии и в еротични филми. Поради нуждата от пари, тя се съгласява да се снима в подобен тип продукции. По време на конкурса за „Мис Рим” се запознава с бъдещия си съпруг Карло Понти, преуспяващ филмов продуцент и ключов играч в следвоенното европейско кино. През този период започват и първите ѝ стъпки в киното, като стартира в серия от нискобюджетни комедии под името София Ладзаро. През 1951 г. Лорен играе малка роля като робиня във филма на американския режисьор Мервин Лерой „Кво Вадис“.Първата главна роля на София Лорен е в режисираната от Пиетро Франсичи филм-опера \"Аида\" от 1953 г. Голямата световна слава идва през 1960-а, когато Лорен си партнира с Жан-Пол Белмондо в италианския филм \"Чочарка\".В цялата си кариера София Лорен изиграва над 80 екранни роли. За близо 60 години в киното се снима във филми, заснети в различни страни от различни режисьори, като доказва умението си да се вписва във всякакъв екип и да създава безспорно ярки и запомнящи се образи. Героините ѝ впечатляват с удивителната си достоверност и жизненост. Всеобщо призната е като една от най-красивите жени и най-известната актриса от Италия, a запазеното ѝ амплоа е на типична италианка в романтични комедии, и по-рядко трагедии.Истинското й име е София Вилани Шиколоне, а София Лорен е псевдоним. Актрисата е носител на множество международни филмови награди. Носител е на призове от кинофестивалите в Кан (1961), Венеция (1958, 1998), Москва (1965, 1997) и Берлин (1994). Наградена е с пет награди „Златен глобус” и две награди „Оскар” – за най-добра главна женска роля в чуждоезичния филм „Чочарка“ от 1961 г. и за цялостно творчество през 1991 г. Тя е 21-ва в листата на Американския филмов институт за „50-те велики екранни легенди“.  ", "date": "2017.09.20", "title": "София Лорен – иконата на световното кино на 83"}
{"url": "http://www.novinite.bg/articles/150279/Lyubopitni-fakti-za-majkata-brada-VIDEO", "text": "Мъжката брада определя визията на представителите на силния пол. През древността брадата е била символ на мъдрост, свързвали са я дори с човешката душа. В някои религии тя е била символ на власт и израз на мъжество. Вижте още любопитни факти за мъжката брада, информира ДАРИК. Погонофобия - страх от бради Погонофобията представлява изпитване на панически страх от хора с бради. Фобията се проявява с учестяване на дишането, паника, ужас, сърцебиене, недостиг на въздух, гадене, треперене и безпокойство. Златните бради в древен Египет В древен Египет мъжките бради са били много популярни. Мъжете ги къдрели, боядисвали и решели, а понякога и вплитали златни вълнени нишки. По-късно царските особи носели имитация на метална брада във вид на украшение, което се смятало за символ на суверенитет. Тази златна брада се привързвала с лента през главата Без брада в бокса Боксът е тежък спорт и правилата му са много стриктни. На всички боксьори в аматьорската лига се забранява да имат бради. Брадата служи за защита Повечето мъже не знаят, но всъщност брадата е много добра защита на лицето срещу прах и предпазва от различни алергични реакции. Какво би се случило, ако не се бръснете? Ако един мъж престане да се бръсне още като тийнейджър, брадата му ще стане дълга около 8,5 метра.", "date": "2017.09.20", "title": "Любопитни факти за мъжката брада (ВИДЕО)"}
{"url": "http://www.novinite.bg/articles/150280/Amerikanci-si-stroyat-chastni-bunkeri-gotvejki-se-za-naj-loshiya-scenarij", "text": "Все повече американци си строят частни бункери, готвейки се за най-лошия сценарий, включително заради кризата около Северна Корея. Но този вид укрития са по джобовете само на по-заможните, предаде ДАРИК. В източната част на щата Небраска се намира Офът – една от най-важните бази на американските военновъздушни сили. На пистата за излитане стои преустроен Боинг-747 с пуснати двигатели, зареден догоре с керосин. Пилотите и останалият бордови персонал са по местата си. Самолетът има готовност да излети в рамките на броени минути и да откара американския президент на сигурно място в случай на ядрено нападение, или на поразяващ терористичен удар в самата Америка. В случай на криза, предварително уточненият сценарий предвижда президентът и неговото семейство, членовете на Конгреса и висшите военни да бъдат откарани на защитени места, например в Рейвънрок – подземна военна база в Пенсилвания. Но докато членовете на американското правителство могат да се чувстват защитени, за обикновеното американско население няма достатъчно подземни бункери и укрития. Не само това - официалните указания за поведение в случай на катастрофа съдържат неща, които звучат като виц: на хората се препоръчва например да не гледат в ярката светлина, придружаваща експлозията, за да не ослепеят; да заровят някъде заразените от радиацията дрехи; да вземат душ, след което да си потърсят подземно укритие. Полза от всичко това извличат частни фирми като Аtlas Survival Shelters или Rising S. Те строят подземни бункери – кръгли, квадратни или правоъгълни, със съответното обзавеждане и системи за филтриране на въздуха. Цената на най-простите модели започва от 36 000 долара. Към нея се добавят разходите за монтаж и обзавеждане. Търсенето постоянно расте - както по времето на Студената война, казва основателят на Аtlas Survival Shelters Рон Хабърд. Все пак имало и бункери за „социално слаби\" – техните цени били около 10 хиляди долара. Освен с природните бедствия, като ураганите Харви и Ирма, страховете американците сега са свързани основно и с напрегнатата ситуацията около Северна Корея. Много американци вярват и в т.нар. \"Часовник на Страшния съд\", предсказващ уж колко време остава на света до неговото унищожение от природни катаклизми или ядрени оръжия. Според този символичен часовник, до дванайсетия час оставали две минути и половина. Толкова близо до катастрофата светът не е бил от началото на Студената война през 1953 година. В САЩ бункерите на Рон Хабърд се продават най-добре сред по-заможните американци. купуват ги хората, които имат всичко – частен самолет, ферари и лятна къща. Има бункери с ресторант, кино и дори с плувен басейн. За тези клиенти подземните укрития са по-скоро играчка и престиж, отколкото гаранция за оцеляване. В едно рекламно видео Рон Хабърд нарича своите бункери „пещера за мъжете\". Той е построил един такъв и за своето семейство, в което е изложил 58-те си лични оръжия. И за свръхбогатите от Силициевата долина подготовката за края на света прилича повече на приключение, отколкото на сериозна грижа. В различни групи във Фейсбук заможните американци обсъждат различни модели газови маски и обзавеждане за бункери. Твърди се, че и Бил Гейтс имал вече няколко бункера за себе си и семейството си. Рон Хабърд пък припомня, че укритията могат да се използват и без да е настъпила катастрофа. И препоръчва: „Докато не е дошъл краят на света, поканете си приятелите в подземната пещера, запалете си по някоя пура и си гледайте кефа\".", "date": "2017.09.20", "title": "Американци си строят частни бункери, готвейки се за най-лошия сценарий"}
{"url": "http://www.novinite.bg/articles/150304/Izdirva-se-32-godishen-maj-ot-Varna", "text": "Полицията издирва Здравко Янков Чакъров от Варна. Той е в неизвестност от 10 септември, информира НОВА.Мъжът е на 32 години, висок е 186 см, с едро телосложение и леко прегърбена стойка. Лицето му е продълговато, със светла кожата, има светло кестенява коса и кафяви очи.Облечен е с дълги панталони тип джински, риза на бели квадратчета с дълъг ръкав, под която носи бежова фланелка с къс ръкав. Обут е със сини маратонки.Здравко Чакъров е видян последно около 16.40 часа на 10 септември в Морската градина в близост до Пантеона и оттогава е в неизвестност.Полицията моли гражданите, които имат информация за местонахождението на Здарвко Чакъров, да позвънят на телефон 112 или да подадат сигнал в най-близкото поделение на МВР. ", "date": "2017.09.20", "title": "Издирва се 32-годишен мъж от Варна"}
{"url": "http://www.novinite.bg/articles/150317/Prokuraturata-vliza-vav-VMZ-Sopot-i-darjavnoto-Kinteks", "text": "Прокуратурата влиза във \"ВМЗ\" - Сопот и  държавното търговско дружество \"Кинтекс\". Поводът е сигнал от икономическия министър Емил Караниколов, информира НОВА.Проверява се периода от 2015-а до 2016-а година. Според събраната до момента информация \"Кинтекс\" е скючвал договори само с военния завод \"Емко\", без да проведе търг за най-ниска цена с останалите играчи на пазара. Припомняме, че в края на юли тази година държавата прекрати лиценза на \"Емко\" след получени сигнали. Към момента заводът не може да съхранява боеприпаси. Заради отнетия лиценз се е наложило Държавната фирма за търговия със специални стоки „Кинтекс” да прехвърли договорите с „Емко” към \"ВМЗ\" - Сопот. Междувременно, служителите на „Емко” заявяват, че са в готовност за нов протест. Държавата от своя страна обяви, че ще върне лиценза на завода, само ако всички проблеми бъдат отстранени. И обеща да направи всичко възможно, за да защити хората, останали без доходи. ", "date": "2017.09.20", "title": "Прокуратурата влиза във ВМЗ \"Сопот\" и държавното \"Кинтекс\""}
{"url": "http://www.novinite.bg/articles/150285/Belgijskata-futbolna-federaciya-moje-da-zagubi-domakinstvoto-si-na-Evro-2020", "text": "Белгийската футболна федерация може да загуби домакинството си на мачове от европейското първенство през 2020-а година. Причината е, че строежът на нов стадион в столицата Брюксел беше забавен поради административни причини, цъобщава бТВ.Те са свързани с околната среда и белгийците все още чакат куп разрешения, което може да не се хареса на УЕФА.\"Все още вярваме, че ще се справим, но в крайна сметка окончателното решение няма да бъде наше. Ние, като федерация, нямаме такова право\", каза генералният секретар Коен де Брабандер.Той добави, че местните власти ще разгледат предложението за облекчения в рамките на следващите 150 дни, а след това ще бъдат нужни от 12 до 18 месеца за самия строеж да бъде завършен.Де Брабандер добави, че през миналата седмица представители на федерацията са имали среща с УЕФА относно прогреса на организацията", "date": "2017.09.20", "title": "Белгийската футболна федерация може да загуби домакинството си на Евро 2020"}
{"url": "http://www.novinite.bg/articles/150310/Policai-predotvratiha-telefonna-izmama", "text": "Служители на полицейското управление в Павликени предотвратиха телефонна измама за 2000 лв. Те действали светкавично, след сигнал получен от потърпевшите. Около 16,00 ч. вчера в управлението е получен сигнал от 71-годишен мъж от Павликени. Той обяснил, че непознати са се опитали по телефона да измамят него и съпругата му. Непознатите се представили за внука им. Обяснили, че момчето е катастрофирало. В последствие, в разговора се включили и двама „полицаи“, които поискали от възрастното семейство 2 000 лв., за да не бъде внукът им задържан, предаде ДАРИК. От проведените действия по разследването, в момент на получаване на плика с парите, в района на община Борово са задържани двама мъже на 42 и 43 години и двамата от гр. Ветово, известни на полицията и осъждани. Мъжете са задържани за срок до 24 часа по ЗМВР. В тях са намерени вещи, имащи отношение към извършеното престъпление. По случая е образувано досъдебно производство. Работата по изясняване на случая продължава.", "date": "2017.09.20", "title": "Полицаи предотвратиха телефонна измама"}
{"url": "http://www.novinite.bg/articles/150306/Vlado-Stoyanov-obyavi-koga-se-zavrashta-prognozite-ne-sa-optimistichni", "text": "Вратарят на Лудогорец Владислав Стоянов продължава уверено своето възстановяване от тежката травма, която получи през март на тренировка на националния отбор. 30-годишният страж скъса пателарно сухожилие и лекарите предвидиха, че ще отсъства от терените от 6 до 8 месеца. Стоянов заяви, че след лечението в Барселона здравословното му състояние е значително по-добро. \"Прекарах повече от три месеца в клиника в Барселона. Здравословното ми състояние е добро. Докторите казват, че вървим в правилната посока\", заяви вратарят на Лудогорец Владислав Стоянов в интервю за клубната телевизия.Владо обаче не обяви точна дата за завръщането си на терена. Явно контузията на вратаря се е оказала по-сериозна от очакваното, защото той предвижда да започне тренировки чак през пролетта на следващата година.\"Лекарите не са ми дали срокове за връщане в игра. Случаят ми е специфичен. Ще бъде доста добре за мен, ако през пролетта на 2018 г. започна тренировки. Стисках палци на отбора пред телевизора. Не е приятно за един футболист да стои отстрани и да наблюдава своите съотборници. Надявах се Лудогорец да влезе в Шампионската лига, но и участие в групите на Лига Европа е голям успех\", допълни стражът.Владислав Стоянов сподели, че Лудогорец вече е голямо име на европейската сцена и другите тимове не си позволяват да подценят разградчани, а така мачовете им стават още по-трудни. Вратарят на \"орлите\" коментира групата на своя тим в Лига Европа и заяви, че се е надявал много на участие в Шампионската лига.\"Първото ни участие в Лига Европа през 2014 г. бе доста по-различно. Съперниците ни подцениха. Дори минавахме за аутсайдер в групата. Но видяхте какво се получи. Завършихме първи, без загуба. Сега е друго. В Европа вече знаят за Лудогорец. Участвахме два пъти в Шампионската лига. Ще бъде много по-трудно. Истанбул Башакшехир, Хофенхайм и Брага са класни тимове. В групата няма изявен фаворит. Съперниците ни са корави отбори, добре подготвени тактически\", категоричен е вратарят на Лудогорец.", "date": "2017.09.20", "title": "Владо Стоянов обяви кога се завръща, прогнозите не са оптимистични"}
{"url": "http://www.novinite.bg/articles/150288/Ubivat-li-zaradi-doping-v-Rusiya", "text": "Новият шеф на руската антидопингова агенция РУСАДА Юрий Ганус разбуни духовете в страната с шокиращо изказване. Той говори за почти едновременната смърт на двама свои предшественици в организацията, която според него не е плод на случайността. Бившият председател на Изпълнителния съвет на РУСАДА Вячеслав Синев бе намерен мъртъв през февруари 2016 година, а малко по-късно си отиде и бившият изпълнителен директор на агенцията Никита Камаев. Новият бос намекна за убийства на двамата членове, пише \"Знам историята, но не и в пълни детайли. Това, което мисля е, че двама бивши членове на оперативното ръководство не могат да си отидат просто така.Нямам факти и като юрист мога да кажа, че до доказване на противното, нищо не може да се твърди. Това е отминала ситуация, цялата антидопингова агенция беше дисквалифицирана за грешките си, които няма да бъдат повторени\", заяви Ганус, цитиран от offnews.Руската антидопингова агенция е строго следена организация заради стотиците провинения на спортисти в страната, хващани с допинг. Доста местни атлети не бяха допуснати до Олимпиадата в Рио, а сега стотици руснаци може да не намерят място на Зимните игри в Пьончан (Южна Корея). Русия въобще не е член на Международната асоциация на лекоатлетическите федерации (ИААФ), тъй като именно заради допинга бе изключена от нея, а местните атлети се състезават под неутрален флаг. От Ганус сега зависи да върне доверието на целия свят към руския спорт.\"Това е най-важната задача пред РУСАДА - да покаже, че е независима организация, която не се поддава на влияние на държавни органи, спортни организации, а работата й е да защити репутацията на чистите спортисти\", сподели Юрий Ганус.", "date": "2017.09.20", "title": "Убиват ли заради допинг в Русия"}
{"url": "http://www.novinite.bg/articles/150307/Felps-ubi-nadejdite-na-fenovete-Nyama-da-se-varna", "text": "Най-титулуваният олимпиец на всички времена Майкъл Фелпс опроверга твърденията, че ще се завърне в басейна за Олимпиадата в Токио през 2020 година. Преди дни той пусна снимка в социалните мрежи с американската плувкиня Алисън Роджърс Шмит, на която двамата показват с пръсти числото 2020 - годината на Игрите в Токио. Легендарният плувец обаче няма да се завръща, а само ще помага на сънародничката си в подготовката. Тя ще търси девети медал от Олимпийски игри.\"Наистина този път нямам желание да се връщам. Честно казано подобни мисли ми минаваха през главата преди Световното първенство в Будапеща, но исках да видя как ще се чувствам, когато гледам този голям форум отстрани. Този път нищо в мен не трепна. Просто явно вече съм загубил интерес да се състезавам отново\", коментира Фелпс.32-годишният американец се отказа от плуването след Олимпиадата в Рио 2016, когато спечели 5 златни и 1 сребърен медал и така колекцията му набъбна на 23 олимпийски титли, което го прави абсолютен рекордьор. Той се бе отказал още след Игрите в Лондон през 2012, но по-късно реши, че има сили да се състезава и се завърна, разбивайки конкуренцията в Рио. Именно това решение кара феновете на Фелпс да не спират да вярват, че отново ще го видят в басейна в японската столица.", "date": "2017.09.20", "title": "Фелпс уби надеждите на феновете: Няма да се върна"}
{"url": "http://www.novinite.bg/articles/150314/odjar-Federer-e-naj-dobre-pecheleshtiyat-tenisist", "text": "\r\nШвейцарецът Роджър Федерер е най-добре печелещият тенисист за 12-а поредна година. Той пропусна половината от сезона, но въпреки това е добавил в сметката си цели 64 милиона долара. По-голямата част от парите не са от наградни фондове, а от спонсорски и рекламни договори с гиганти като като Wilson, Credit Suisse, Mercedes, Rolex, Lindt, Jura, Moet & Chandon, Sunrise, NetJets и Nike, пише \r\nПрез тази година швейцарецът подписа и петгодишен договор за 40 милиона долара с производителя на паста и спагети Barilla. Федерер печели добре и само от участието си на турнири. Той иска по 2 милиона долара за участие в демонстративни турнири, както и гарантирани по 1 милион за такива от сериите АТР 500 или АТР 250, пише offnews.\r\nШвейцарецът обаче харчи значителни суми за благотворителност. Само за образователни програми в Африка фондът, който носи името на Федерер, е дал 30 милиона долара. Любопитното е, че Шарапова, която се завърна след 11 месеца извън корта, е спечелила над 20 милиона долара през годината с извътенисни занимания.\r\n", "date": "2017.09.20", "title": "оджър Федерер е най-добре печелещият тенисист"}
{"url": "http://www.novinite.bg/articles/150271/Di-Kaprio-otnovo-daryava-golemi-sumi-tozi-pat-za-eko-dejnosti", "text": "Актьорът Леонардо ди Каприо дари 20 млн. долара безвъзмездна помощ чрез своята екологична фондация, информира НОВА.Носителят на \"Оскар\", който основа фондацията си през 1998 г., обяви, че сумата ще бъде разпределена сред повече от 100 организации, които са ангажирани с екологичната устойчивост.\"Горди сме да подкрепим работата на над 100 организации в страната и чужбина. Тези бенефициенти са активни на място, защитават нашите океани, гори и застрашени видове за бъдещите поколения и се справят с неотложни предизвикателства, свързани с изменението на климата\", каза той на конференция по въпросите на изменението на климата в университета \"Йейл\" в Ню Хейвън.Дългогодишният природозащитник отбеляза, че инвестициите в тези организации могат да помогнат за изграждането на \"по-светло бъдеще за всички нас\".\"Съществуват много доказани технологии за възобновяема енергия, чист транспорт и устойчиво земеделие, така че можем да започнем да изграждаме по-светло бъдеще за всички нас”, обясни холивудската звезда. ", "date": "2017.09.20", "title": "Ди Каприо отново дарява големи суми, този път за еко дейности"}
{"url": "http://www.novinite.bg/articles/150273/Za-atmosferata-na-Venera-se-harakterizira-s-mnogo-silni-vetrove", "text": "Астрономи анализираха данни от европейския апарат \"Венера Експрес\" и установиха, че атмосферата на тъмната страна на нашата съседка е още по-бурна и хаотична, отколкото на светлата, съобщи Интернешънъл бизнес таймс, информира ДАРИК. За атмосферата на Венера се характеризира с много силни ветрове, които са със скорост до 60 пъти по-голяма от ротацията на планетата. Специалистите досега мислеха, че това явление е еднакво и за тъмната, и за светлата част на планетата. Оказа се, че то е много по-неправилно на тъмната страна. Там има облаци с по-различна форма и строеж - големи, на вълни и нишки. Те обаче са характерни само за северното полукълбо. Учените са работили със стотици снимки от апарата VITRIS на \"Венера експрес\", направени с различни дължини на вълните. Те разкриха стационарни, или гравитационни вълни в ниската атмосфера, които изглежда не се движат с нея. Те са над стръмни планински райони. Това показва, че топографията влияе на облаците отгоре. Ниските слоеве на атмосферата на Венера досега не бяха изследвани. В изследването са участвали учени от японската космическа агенция ДЖАКСА, от университета в Билбао и от Европейската космическа агенция. ", "date": "2017.09.20", "title": "За атмосферата на Венера се характеризира с много силни ветрове"}
{"url": "http://www.novinite.bg/articles/150292/Eto-koj-e-naj-romantichniyat-jest-za-jenite", "text": "Мъже, ако искате да спечелите сърцето на дамата, забравете розите и шоколада. Оказва се, че в представите на съвременните жени най-романтичният жест е да получат храна за вкъщи, пише в. \"Дейли стар\", позовавайки се на резултатите от проучване, направено във Великобритания, информира ДАРИК. За никого не е тайна, че представителките на нежния пол обичат да бъдат обсипвани с внимание - до такава степен, че близо две трети от тях биха изневерили на партньора си, ако се почувстват пренебрегнати от него. Същевременно според британците галантността изглежда е мъртва - внушителните 90 процента от тях смятат, че партньорите им не са романтични. За да установи каква все пак е съвременната представа за романтичен жест, сайтът Ваучър коудс про е направил допитване сред 1241 дами. Водещият отговор е изненадал авторите на проучването. Съдейки по него, пътят към сърцето на модерната жена минава през стомаха - 27 процента от участничките в анкетата са отговорили, че мъжът може да ги спечели, ако им поднесе храна за вкъщи. Като потвърждение на това, че съвременните дами нехаят за големи жестове идват и следващите два отговора. Гледането на телевизия у дома, посочено от 23 процента от анкетираните жени, е второто най-популярно романтично нещо, което могат да правят партньорите заедно. На трето място с 15 процента е дългата разходка.Класическите романтични жестове - букет и вечеря в изискат ресторант, съвременните жени поставят едва на четвърто и пето място, съответно с 13 процента и 11 процента. Внушителните 90 процента от участничките в допитването признават, че за да се прояви като романтик, партньорът им не трябва да пести средства. \"В наши дни според някои хора романтичните жестове са евтини и смешни. Други обаче не могат без тях. Изненадващото обаче е, че според мнозинството дами романтиката има паричен израз, при положение, че част от жестовете, които смятат за най-галантни, са напълно безплатни\", казва говорителят на Ваучър коудс про Джордж Чарлс.", "date": "2017.09.20", "title": "Ето кой е най-романтичният жест за жените"}
{"url": "http://www.novinite.bg/articles/150290/Megasblasakat--80-hilyadi-shte-gledat-Kobrata-i-Ej-Djej", "text": "Мегасблъсъкът в тежка категория между Кубрат Пулев и Антъни Джошуа предизвика по-голям фурор, отколкото се очакваше. \"Принсипалити Стейдиъм\" в Кардиф ще се пръска по шевовете на 28 октомври, когато двамата боксьори ще се бият за поясите на IBF, IBO и WBA. Над 79 000 билета вече са изкупени, като наличните талони са по-малко от 1000, информира Нито Ей Джей, нито Кобрата очакваха чак толкова огромен интерес към двубоя. Той се обяснява с факта, че Джошуа е идол на много фенове на бокса на Острова и те няма как да пропуснат да подкрепят своя любимец. В същото време обаче единственият сайт, който бе оторизиран да продава билети онлайн, не работи в България. Така доста от сънародниците ни, които желаеха да дерат гърла за Кобрата в уелската столица, не успяха да се сдобият с талони. Оказа се обаче, че има и други онлайн платформи, които продават пропуски за срещата. Уловката при тях обаче е, че искат 40 паунда за доставка до България.", "date": "2017.09.20", "title": "Мегасблъсъкът : 80 хиляди ще гледат Кобрата и Ей Джей"}
{"url": "http://www.novinite.bg/articles/150295/Novi-otkritiya-v-Cherno-more", "text": "Тази седмица стана ясно, че при международна експедиция в Черно море са открити над 60 много добре запазени останки от корабокрушения, информира НОВА.Проектът Black Sea Map стартира през 2015 година с цел проучване на промените в средата на древния регион на Черно море, включително и влиянието, оказано от промените в морското дъно по време на последния ледников период.Находките показват, че българите в Средновековието са били изключително активни в корабоплаването, а откритията могат да бъдат начало за изграждането у нас на музей на подводната археология. Какво трябва да знаем за уникалните находки и защо те са толкова добре запазени? Гледайте във видеото какво съобщи за тях д-р Крум Бъчваров, който преподава морска археология в САЩ! ", "date": "2017.09.20", "title": "Нови открития в Черно море"}
{"url": "http://www.novinite.bg/articles/150316/Sasedi-napraviha-nezabravim-podarak-na-bolna-ot-rak", "text": "47-годишната майка на две деца Лаура Стегенга чула тежката диагноза през юли тази година. Преди няколко дни, когато се прибрала в дома си в американския град Минеаполис след поредната серия химиотерапия, тя открила какво са направили съседите й, информира НОВА.„Почувствах се толкова обичана”, споделила Лаура след прекрасната изненада. Освен 101 балона, тя получила и 2000 долара от своите съседи. Тя планира да използва парите, за да плати за част от лечението си. ", "date": "2017.09.20", "title": "Съседи направиха незабравим подарък на болна от рак"}
{"url": "http://www.novinite.bg/articles/150315/Dogovor-do-2021-i-1-miliard-klauza-za-Benzo-v-Real", "text": "\r\nНападателят на Реал (Мадрид) Карим Бензема ще остане верен на \"Кралския клуб\" още дълго време. Контрактът на французина изтича през 2019, но той ще го поднови и ще остане на \"Сантяго Бернабеу\" минимум до 2021 година, информира \"АС\". Според мадридския вестник това ще се случи утре (четвъртък). Някои медии на Пиренеите пък твърдят, че нападателят вече е сложил подписа си. Новият договор ще означава, че Карим Бензема ще играе за Реал поне докато навърши 33 години. До 2021 той ще е прекарал цели 12 сезона в клуба,пише \r\nОще преди месеци френският нападател бе предупреден от шефовете на \"Белия балет\", че контрактът му ще бъде удължен и заплатата му от 7,5 милиона евро на сезон ще нарасне значително. Клаузата за откупуване в договора ще остане същата - колосалните 1 милиард евро. В Реал това е честа практика, като така европейският клубен шампион презастрахова своите футболисти от безбройните милиони в касите на богати клубове като ПСЖ и Манчестър Сити.\r\nРеал (Мадрид) привлече Бензема през 2009 година от френския Лион за сумата от 35 милиона евро плюс 6 милиона бонуси. Нападателят спечели доверието на всички мениджъри, с които работи, и нито един друг таран не успя в опитите си да го измести от титулярната позиция вече 8 години.\r\nИначе \"Кралския клуб\" наскоро поднови договорите на Марсело, Иско и Дани Карвахал, като ги закотви на \"Бернабеу\" за дълъг период от време.\r\n", "date": "2017.09.20", "title": "Договор до 2021 и 1 милиард клауза за Бензо в Реал"}
{"url": "http://www.novinite.bg/articles/150263/Puerto-Riko-se-podgotvya-za-uragana-Mariya", "text": "Пуерто Рико е в очакване на урагана „Мария”. Стихията все още е от най-високата пета степен, информира НОВА.Сега тя се придвижва на запад-северозапад, след като премина през американските Вирджински острови и опустоши остров ДоминикаУраганът се движи по същия път като „Ирма”, със скорост на ветровете, достигащи до 280 км/ч.3.5 милиона души в Пуерто Рико бяха принудени да се евакуират в очакване на стихията. Властите предупредиха, че „Мария” може да е най-катастрофалният ураган за последните близо 100 години.Двама души загинаха, а други двама са в неизвестност на френския остров Гваделупа. ", "date": "2017.09.20", "title": "Пуерто Рико се подготвя за урагана „Мария”"}
{"url": "http://www.novinite.bg/articles/150264/Prezidentat-na-VenecuelaTramp-e-noviyat-Hitler", "text": "Президентът на Венецуела Николас Мадуро, коментирайки изказването на президента на САЩ Доналд Тръмп на 72-та сесия на Общото събрание на ООН, нарече американския лидер \"нов Хитлер\" в международната политика, предаде EFE Noticias, цитира ДАРИК. \"Агресивната речта на новия Адолф Хитлер в международната политика, г-н Доналд Тръмп, който се смятат за владетел на света, беше насочена срещу венецуелския народ\", цитира изданието думите на Мадуро.В програмната си реч пред Общото събрание на ООН Тръмп обвини венецуелските власти в диктатура и следване на \"провалената социалистическа идеология\", която, според него, е довела страната до колапс. Той също така отбеляза, че Вашингтон ще продължи да провежда политика на натиск чрез санкции срещу Каракас. Преди това венецуелското външно министерство също коментира изказването на Тръмп. Външнополитическото ведомство отбеляза, че думите на американския лидер противоречат на международното право.", "date": "2017.09.20", "title": "Президентът на Венецуела:Тръмп е новият Хитлер"}
{"url": "http://www.novinite.bg/articles/150265/Posolstvoto-v-Meksiko--Nyama-postradali-balgari-sled-zemetresenieto", "text": "По информация на посолството в Мексико към 08.30 ч българско време няма данни за пострадали българи при земетресението с магнитуд 7 по скалата на Рихтер на територията на Мексико от снощи. Това съобщи пресцентърът на Министерството на външните работи, информира ДАРИК.Според постъпващата информация в различни части на мексиканската столица има разрушени сгради, засегнати са и инфраструктурни обекти, сред които газопроводи, мостови съоръжения, както и международното летище \"Б. Хуарес\". Извънредна ситуация е обявена в общините Алваро Обрегон, Бенито Хуарес, Коьоакан, Куахималпа де Морелос, Кеаутемок, Густаво А. Мадеро, Изтакалко, Изтапалапа, Магдалена Контрерас, Мигел Идалго, Милпа Алта, Тлахуак, Тлалпан, Фенустияно Каранса и Ксочимилко на мексиканската столица. Съобщава се за по-големи разрушения в град Пуебла.Българското посолство е в контакт с местните власти и следи ситуацията. В дипломатическата ни мисия е организирано 24-часово дежурство.Всички български граждани, които желаят да получат актуална информация или да подадат сигнал за техни близки и познати, могат да го направят на телефоните на посолството в Мексико: +52 55 5596 3283; +52 55 5596 3293; +52 55 5596 3295; +52 1 55 6064 5199 или във фейсбук на адрес: ЕmbajadadeBulgaria Mexico", "date": "2017.09.20", "title": "Посолството в Мексико : Няма пострадали българи след земетресението"}
{"url": "http://www.novinite.bg/articles/150276/Merkel-pecheli-kakvo-sledva-za-Germaniya", "text": "Пет дни преди парламентарните избори в  изглежда, че Ангела  без проблем ще спечели нов мандат като канцлер на Федералната република. Но всъщност нещата не са толкова розови – защото остава крайно неясно какъв ще е форматът на бъдещата управленска коалиция в Германия. А обликът на тази бъдеща коалиция ще определи личностите и политиките, които ще движат най-важния член на ЕС през следващите четири години, коментира Politico. В момента под въпрос е дали германските социалдемократи ще бъдат принудени да отидат в миниманса така, както се случи почти навсякъде с лявото в Европа; дали репутацията на  ще пострада, ако крайнодесните се представят добре на изборите (бел. ред. - \"Алтернатива за \" или AFD); дали по-малките партии ще намерят място в изпълнителната власт или ще се задоволят с четири години \"изгнание\" от голямата политическа сцена.Партията на бившия председател на ЕП Мартин Шулц твърдо е с одобрение от около 23% в различните социологически проучвания, като изостава от християндемократите на  с 14-15%! Ако действително лявото спечели 23%, това ще е по-лошо представяне дори от 2013 година, когато имаше 25,7%. И точно това е разделителна линия за все още втората най-голяма партия в  – ако се представи по-лошо, отколкото на изборите преди 4 години, гледната точка, че влизането в голяма коалиция с  означава лоши времена за социалдемократите ще бъде още по-аргументирана. Ако обаче социалдемократите успеят да постигнат по-добър резултат, ще натежи другата гледна точка – че голяма коалиция с  не означава непременно обезличаване.\r\n\r\n\r\n\r\n", "date": "2017.09.20", "title": "Меркел печели - какво следва за Германия?"}
{"url": "http://www.novinite.bg/articles/150262/Helikopter-nevolno-strelya-po-hora-na-uchenie-v-Rusiya", "text": "Двама души пострадаха, когато хеликоптер стреля неволно по зрители по време на военно учение в западната част на Русия, съобщи руски сайт, цитиран от Асошиейтед прес. На видео, качено на новинарския портал 66.ru, се виждат два прелитащи ниско хеликоптера, единият от които изстрелва ракета, която експлодира до зрител, информира ДАРИК.Според източника двама души са ранени и две коли унищожени при инцидента, станал по време на военните маневри \"Запад 2017\". По данни на руския уебсайт \"Фонтанка\" произшествието е станало вчера и при него един човек е получил сътресение, предаде Ройтерс. Този новинарски сайт също публикува видео, на което се вижда как хеликоптер изстрелва ракети по военен камион на открито пространство. При залпа намиращ се до камиона човек бива обгърнат от облак от пепел, а снимащият видеоклипа се просва на земята. Западният военен окръг към руското министерство на отбраната съобщи в цитирано от Интерфакс комюнике, че по време на тренировка хеликоптер погрешка е прехванал мишена, но отрече да има пострадали. \"В резултат от удара с неуправляема ракета е бил повреден товарен камион, на който не е имало хора\", се казва в изявлението, в което не се посочва кога е станал инцидентът, нито дали учението е било част от маневрите \"Запад 2017\".", "date": "2017.09.20", "title": "Хеликоптер неволно стреля по хора на учение в Русия"}
{"url": "http://www.novinite.bg/articles/150259/Topla-zima-v-Avstraliya", "text": "Австралия отчете най-топлата зима откакто се води статистика. А причина са климатичните промени, информира НОВА.Средните максимални температури през месеците от юни до август са били с почти 2 градуса над средните, се посочва в доклад на експерти.През зимните месеци на тази година Австралия е отбелязала над 260 рекорда, свързани с топлината и оскъдните валежи. Сред тях са най-сухият юни в два австралийски щата и най-горещият юли в Сидни.В доклада се посочва, че топлите периоди през зимата са били по-дълги, по-чести и по-интензивни. ", "date": "2017.09.20", "title": "Топла зима в Австралия"}
{"url": "http://www.novinite.bg/articles/150312/Hvanaha-osem-sirijci-v-Nova-Zagora", "text": "В ОД на МВР-Сливен е образувано административно производство и са  наложени принудителни административни мерки на 8 сирийски граждани, хванати в Нова Загора. Заловените трима мъже, две жени и три деца са приведени в Регистрационно – приемателния център в село Баня, информира ДАРИК.", "date": "2017.09.20", "title": "Хванаха осем сирийци в Нова Загора"}
{"url": "http://www.novinite.bg/articles/150266/Otkriha-treti-zapodozryan-za-atentata-v-londonskoto-metro", "text": "Британската полиция вчера арестува трети заподозрян в рамките на разследването на атентата в лондонското метро в петък, при който бяха ранени 30 души, съобщиха Франс прес и Ройтерс, информира ДАРИК. Мъж на 25 години бил задържан в град Нюпорт, Уелс, на 200 км западно от Лондон, посочи полицията в комюнике, добавяйки, че извършва обиск на адрес в града. \"Разследването бързо напредва\", заяви представител на отдела за борба с тероризма към лондонската полиция. В събота сутринта беше арестуван 18-годишен мъж на терминала за заминаващи пътници на пристанището в град Дувър. Вечерта на същия ден друг заподозрян, 21-годишен мъж, беше задържан в западното лондонско предградие Хаунслоу.Експлозия разтърси композиция на лондонското метро в час пик в петък сутринта. Десетки хора бяха ранени и откарани в болница. Оказа се, че е детонирано взривно устройство, оставено в кофа в един от вагоните на влака. Полицията описа случилото се като \"терористичен инцидент\", а отговорност за атентата пое екстремистката групировка \"Ислямска държава\".", "date": "2017.09.20", "title": "Откриха трети заподозрян за атентата в лондонското метро"}
{"url": "http://www.novinite.bg/articles/150289/Shejhat-reshi-koj-shte-bie-duzpite-v-PSJ", "text": "След голямата драма между Неймар и Единсон Кавани за това кой да бие дузпите в ПСЖ се е стигнало до среща на най-високо ниво във френския клуб. Собственикът Насер ал-Хелаифи е взел нещата в свои ръце, за да помири двамата съотборници. Шейхът е взел решението 11-метровите наказателни удари да бъдат изпълнявани от уругваеца, а Неймар е избор номер 2, пише .При един от фауловете в полза на парижани Дани Алвеш взе топката от Кавани, за да я предостави на сънародника си Неймар. Това предизвика остра реакция от уругваеца, който не остана длъжен, и при отсъдена дузпа за ПСЖ взе топката и се нагърби сам да я вкара. Тогава пък Неймар отиде към него и започна да го моли да му предостави изпълнението. Кавани се скара с бразилеца, като бе категоричен, че той ще бие от бялата точка. В крайна сметка той пропусна дузпата и така още повече разгневи треньора Унай Емери. Все пак, ПСЖ спечели с 2:0 след два автогола.След мача някои медии твърдяха, че дори се е стигнало до грубо спречкване в съблекалнята между двамата лидери на тима. Борбата на Аз-овете в ПСЖ назряваше дълго време, но сега наистина започна. Собственикът на клуба е видял, че това вреди страшно много на парижани и е взел сериозни мерки. Кавани ще продължи да бие 11-метровите наказателни удари за тима. След напускането на Златан Ибрахимович той стана щатен изпълнител на тези статични положения.За момента уругваецът има 7 гола в първенството, докато Неймар е с 4 и това още повече ядосва бразилския нападател.", "date": "2017.09.20", "title": "Шейхът реши кой ще бие дузпите в ПСЖ"}
{"url": "http://www.novinite.bg/articles/150282/Uchilishte-se-srina-v-Maroko", "text": "Най-малко 21 деца са загинали при срутване на училище по време на вчерашното силно земетресение в Мексико, съобщава НОВА.\"В начално училище \"Енрике Ребсамен\" са загинали 25 души, от които 21 деца\", заяви по телевизията заместник-министърът на образованието Хавиер Тревиньо.  Други двайсетина деца са в неизвестност.Земетресението, което удари Мексико във вторник, беше с магнитуд от 7,1 по скалата на Рихтер. Повече от 220 са загиналите. По информация на посолството в Мексико към 8.30 ч. българско време  при земетресението.Според постъпващата информация в различни части на мексиканската столица има разрушени сгради, засегнати са и инфраструктурни обекти, сред които газопроводи, мостови съоръжения, както и международното летище „Б. Хуарес“. ", "date": "2017.09.20", "title": "Училище се срина в Мароко"}
{"url": "http://www.novinite.bg/articles/150284/Na-Balkanite-se-povyavat-novi-migrantski-marshruti-prez-Balgariya-i-Rumaniya", "text": "На Балканите се повяват нови мигрантски маршрути през България и Румъния, заяви австрийският министър на отбраната Ханс-Петер Доскоцил в интервю за германския вестник „Велт“, предаде БНТ.\r\n„По наши данни в последно време на Балканите започнаха да се появяват нови маршрути“, изтъкна министърът, добавяйки, че това се случва, след като Унгария и Македония „значително засилиха мерките за защита на външните граници на ЕС“.\r\nСпоред него „много бежанци се опитват да стигнат до северната част на Европа през Словакия, избирайки маршрут през  или “.\r\nДоскоцил смята, че е необходимо да се създадат центрове в африканските страни, като в Мали и Нигер, където да се разглеждат молбите за бежански статут в европейските страни. Тези центрове може да бъдат поддържани и охранявани от военни части на страните членки на ЕС в координация с ООН.\r\nМинистърът припомни, че тази година в Австрия са пристигнали 20 000 нови мигранти, от които 12 000 са подали молби за убежище. Според австрийските власти около 8000 от тях са влезли в Австрия през Балканите.\r\n", "date": "2017.09.20", "title": "На Балканите се повяват нови мигрантски маршрути през България и Румъния"}
{"url": "http://www.novinite.bg/articles/150300/Ispanskata-policiya-zadarja-katalunski-ministar", "text": "\r\n задържа , участващ в планирането на забранения референдум за независимост, предаде Би Би Си. Става въпрос за младшия икономически министър Жозеп Мария Жове, арестуван в сряда сутринта като част от акция срещу представители на регионалното правителство, съобщават испанските медии.\r\nКаталунският кабинет междувременно се събира спешно заради обиските, а жители на Барселона се събраха пред институцията на министъра, за да протестират.\r\nСлужители на реда са влезли в каталунските министерства на икономиката, вътрешните работи, външните работи, социалните въпроси, телекомуникациите и финансите. Според \"Ел паис\" арестуваните са общо 14, а каталунското издание \"Вангуардия\" и в.\"ABC\" говорят за 12 задържани в няколко институции, включително във външното министерство.\r\nАкцията е в отговор на референдума, насрочен за 1 октомври, на който каталунците ще бъдат питани дали автономната им област да се отдели от Испания, а единият от предметите на разследването е злоупотреба с държавни средства, твърдят източници на \"ABC\".\r\nДен по-рано испанските власти конфискуваха близо 45 000 плика, които каталунското правителство смяташе да използва, за да извести за референдума. По-рано пред главния прокурор на страната се явиха част от 700 кметове, които бяха призовани от Мадрид заради подкрепата си за допитването.\r\nЖозеп Мария Жове е \"дясната ръка\" на каталунския вицепрезидент Ориол Джункерас, формално заема и поста генерален секретар на институцията му. Партията на Джункерас е коалиционен партньор в регионалното правителство на Карлес Пудждемон.\r\nМиналата седмица испанското правителство обяви, че е готово на \"извънредни мерки\", ако считаният от него за незаконен референдум се проведе.\r\n", "date": "2017.09.20", "title": "Испанската полиция задържа каталунски министър"}
{"url": "http://www.novinite.bg/articles/150301/Vulkanichno-izrigvane-zaplashva-Bali", "text": "Властите на остров Бали издадоха предупреждение за опасност от изригването на вулкан. Това се случва за пръв път от 50 години.Вулканът „Маунт Агунг”, който се намира на около 75 километра от туристическия център Кута, се „бунтува” от август насам. Това наложи доближаването на по-малко от 7,5 километра от него да бъде забранено.Засега не се е появявала вулканична пепел, но стотици малки трусове бяха усетени в района, което принуди евакуацията на 350 души.\"Въпреки че сеизмичната дейност не е толкова силна, са регистрирани много малки трусове. Населението трябва да остане бдително\", каза в изявление Вилем Рампангилей, ръководител на Националната агенция за бедствията в Индонезия, пише БГНЕС, цитирано от НОВА.„Маунт Агунг” изригна последно през 1963 г., отнемайки живота на повече от 1 000 души. ", "date": "2017.09.20", "title": "Вулканично изригване заплашва Бали"}
{"url": "http://www.novinite.bg/articles/150302/S-kakvo-se-zanimava-Obama-sega-", "text": "По-малко от година след напускането на Белия дом Барак Обама започна да осребрява опита си на Уолстрийт. Практика, която, нека да припомним, бе повод за критики срещу Хилари Клинтън по време на последната предизборна кампания, предаде ДАРИК. Бившият президент демократ в понеделник идната седмица ще бъде звездата на конференция, събираща елита в сектора на здравеопазването, организирана от инвестиционната банка Cantor Fitzgerald в Ню Йорк от 25 до 27 септември, съобщиха два източника на АФП. Очаква се Обама да произнесе реч на форума и след това да отговаря на въпроси, свързани със здравеопазването, допълниха същите източници, пожелали анонимност. За това представяне, което вероятно няма да превиши два часа, той сигурно ще получи близо 400 000 долара, заяви един от източниците. През август първият чернокож президент на САЩ участва също в среща на високо равнище, за която получил такъв хонорар.  Обама записа в автобиографията си и друга реч, произнесена миналата седмица във Вашингтон на конференция, организирана от американския фонд Carlyle. Тези речи са първите, които Барак Обама произнася на Уолстрийт, след като на 20 януари напуска Овалния кабинет. От май обаче той е получил възнаграждения за шест други изяви на престижни форуми в Италия, Германия, Шотландия, Канада, Индонезия и Южна Корея. Очаква се Обама да влезе в тази роля и на конференции, събиращи представители на световния елит на 29 септември в Торонто и през януари в Ню Йорк в една синагога. \"Платените речи позволиха на президента Обама да осигури 2 милиона долара за програми за образование и подпомагане при намиране на работа на необлагодетелствани младежи от Чикаго\", написа до АФП Кевин Люис, говорител на бившия президент.", "date": "2017.09.20", "title": "С какво се занимава Обама сега ?"}
{"url": "http://www.novinite.bg/articles/150305/Targovskoto-sporazumenie-mejdu-Evropejskiya-sayuz-i-Kanada-vliza-v-sila-ot-chetvartak", "text": "Търговското споразумение между Европейския съюз и Канада – СЕТА, влиза в сила от четвъртък, отваряйки канадския пазар за българските фирми и давайки достъп на наши експерти да работят там, информира НОВА.Канада е 11-и по големина търговски партньор на България извън ЕС, а стойността на българския износ към Северно-американската странна е 82 милиона евро.Търговското споразумение ще освободи от мито 99% от стокообмена.България изнася към Канада медицинска техника, медикаменти и храни.Падането на митата ще спести над половин милард евро на европейските компании.Приемането на споразумението предизвика дебат в родните политически среди, като един от основните аргументи на противниците му беше, че то дава достъп до нашите пазари на генетично модифицирани храни.Канадската продукция, която ще се внася в Общността и България ще отговаря на европейските ограничения и забрани за такива продукти.Търговското споразумение създава нови възможности за европейските земеделски стопани и производители на храни. То изцяло ще защитава чувствителните сектори. ЕС допълнително отвори пазара си за някои конкурентни канадски продукти. Успоредно с това е подобрен достъпът до канадския пазар за важни европейски експортни продукти. Те включват сирене, вино и спиртни напитки, плодове и зеленчуци, както и преработени продукти.СЕТА защитава 143 географски означения на ЕС в Канада, отнасящи се до висококачествени регионални хранителни продукти и напитки. ", "date": "2017.09.20", "title": "Търговското споразумение между Европейския съюз и Канада влиза в сила от четвъртък"}
{"url": "http://www.novinite.bg/articles/150251/Oblachnostta-shte-e-promenliva-i-sledobed-na-mesta-shte-prevali", "text": "Преди обед ще има променлива облачност. След обед облачността ще се увеличи и на много места ще превали краткотраен дъжд с гръмотевици и временно усилване на вятъра. Има условия и за локални градушки. Преди обед вятърът ще бъде до умерен от южната четвърт, а след обед ще е умерен от северозапад. Максималните температури ще бъдат между 23° и 25° в западната и между 29° и 31° в централната част на Северна България. За района на В.Търново максимална температура 31°.Атмосферното налягане ще се понижава.Над западните и централните части на Стара планина ще има значителна облачност и на много места ще превали краткотраен дъжд с гръмотевици. Ще духа силен вятър от северозапад. Максималните температури на 1200 м ще бъдат около 20°, на 2000 м. – около 14°.На тази дата най-високата измерена максимална температура във Велико Търново е 34.2° през 1954 г., а най-ниската измерена минимална температура е 3.6° през 1956 г.", "date": "2017.09.20", "title": "Облачността ще е променлива и следобед на места ще превали"}
{"url": "http://www.novinite.bg/articles/150298/Hladnoto-vreme-ni-ochkva-utre", "text": "През нощта вятърът ще се ориентира от северозапад, ще започне да се усилва и с него ще нахлува хладен въздух. На места в Западна и Централна България ще има валежи, по-значителни в централните райони на Дунавската равнина. Ще има и гръмотевици. Минимални температури между 11° и 16°, по морския бряг малко по-високи. Утре ще духа умерен, в Дунавската равнина силен вятър от запад-северозапад. Ще има променлива, над много райони по-често значителна облачност и на отделни места, главно в Южна България ще превали дъжд. Ще бъде хладно, с максимални температури в повечето места между 19° и 24°, в София около 18°.   Атмосферното налягане ще бъде по-ниско от средното за месеца, през деня ще се задържи почти без промяна. Вечерта ще започне повишение.   В планините ще духа предимно умерен северозападен, а по най-високите върхове на Рила и Пирин югозападен вятър, който към края на деня също ще започне да се ориентира от северозапад. Ще има променлива облачност и на много места ще превали дъжд, над 2200 метра сняг. Максималната температура на височина 1200 метра ще е около 13°, на 2000 метра – около 5°.   Над Черноморието по-значителна облачност ще има преди обяд. На отделни места, главно по южното крайбрежие ще превали дъжд. След обяд облачността ще намалее до предимно слънчево. Ще духа умерен вятър от запад-северозапад. Максималните температури ще са 23-24°, близки до температурата на морската вода. Вълнението на морето ще бъде 2-3 бала.", "date": "2017.09.20", "title": "Хладното време ни очква утре"}
{"url": "http://www.novinite.bg/articles/150260/Otiva-si-lyatoto-idva-topla-esen", "text": "Очаква ни топла есен, прогнозира климатологът проф. Георги Рачев. Той обърна внимание, че август е бил вторият най-горещ месец на планетата, откакто се водят метеорологични наблюдения, информира НОВА. \"Нормално е да предположиш, че и есента ще е топла, и зимата - мека. Това е по-близо до нормалната логика\", каза професорът. Днес ще е топло, а с настъпването на есента ни очакват нормални за сезона температури, но значително по-ниски от тези, с които сме свикнали напоследък. В Деня на независимостта максималните градуси за деня ще бъдат от порядъка на 16-17 до 20 градуса, каза проф. Рачев. Есенното равноденствие тази година настъпва вечерта на 22 септември.След захлаждането в следващите дни времето ще се стабилизира и максималните температури ще са нормални за края на септември. Октомври ще бъде сравнително топъл месец, прогнозира климатологът. ", "date": "2017.09.20", "title": "Отива си лятото, идва топла есен"}
{"url": "http://www.novinite.bg/articles/150252/Stotici-slujiteli-na-zavoda-za-boepripasi-na-protest", "text": "Стотици служители на завода за боеприпаси „Емко” от Монтана и Трявна излизат на протест пред парламента. Само в Монтана в завода работят над 400 души, информира НОВА.Хората са притеснени, че не се ли върне лиценза на завода, до две седмици могат да останат без работа.Според фирмата, дори след като отстранили всички наложени им предписания, лицензът така и не е върнат. А напротив възложена им е нова проверка.Стана ясно и че „Емко” вече има и нов управител, който е дългогодишен служител на завода.  ", "date": "2017.09.20", "title": "Стотици служители на завода за боеприпаси на протест"}
{"url": "http://www.novinite.bg/articles/150277/Islyamska-darjava-umrya-vlya-se-v-Komitet-za-osvobojdenie-na-Levanta", "text": "Освобождаването на Мосул и Тел Афар, слуховете около смъртта на Ал-Багдади - \"Ислямска държава\" е в режим на свободно падане. На 1 септември Стария град на Рака - бивша нейна столица, премина в ръцете на Сирийските демократични сили (СДС) - арабо-кюрдската коалиция, подкрепяна от Вашингтон. Два дни по-късно \"Ислямска държава\" трябваше да предаде на силите на режима и град Акербат -последната й стратегическа позиция в централната провинция Хама,  коментира в свой анализ френският ежедневник Le Nouvel Observateur, цитиран от news.bg.Докато силите на сирийския президент Башар Асад се движат с пълна скорост към последната й столица в провинция Дейр ез-Зор, \"Ислямска държава\", която от четири години тероризира региона, скоро може да остане без крепост. Преследвани неуморно от международната коалиция и шиитските милиции, нейните бойци, оттеглили се в пустинна зона на границата между Ирак и Сирия, виждат, че амбицията им да изградят една автономна \"държава\" е сведена почти до нула.Боевете все още бушуват и никой не мисли да се поздравява предварително с крайния успех. Но многобройните бойци на нескончаемия сирийски конфликт започват да се замислят за времето след \"Ислямска държава\" и често го правят с малко повече оптимизъм. Наблюдателите са единодушни, че последователните загуби на територии няма да обезкуражат джихадистите и акцентират върху риска, че те продължават борбата си \"извън стените\" под знамето на \"Ислямска държава\"... или под нечие друго.Някои започват да си задават въпроса дали не се оформя нова коалиция на сирийския бунт: Хаят Тахрир аш-Шам (\"Комитет за освобождение на Леванта), наричан още HTS или Hetech, по моделa на пейоративния акроним на ДАЕШ.Hetech, еманация на \"Ан-Нусра\"В статия, публикувана в края на август в британския вестник Independent, експертът по Близкия Изток Ахмед Алтиндал от антитерористичната тинк-танк организация Integrity UK алармира за \"групата, към която дезертьорите от \"Ислямска държава\" са на път да се присъединят\".\"Мнозина очакват, че в отчаянието си \"Ислямска държава\" ще се върне към статута на една обикновена бунтовническа сила, както се случи с \"Ал-Кайда\" в Ирак след разгрома й от сунитските милиции на Анбар през 2007 г.\", пише близкоизточният анализатор. И допълва: \"Има вероятност част от бойците й да потърсят сближаване със сирийския \"франчайз\" на \"Ал-Кайда\" - \"Хаят Тахрир аш-Шам\".", "date": "2017.09.20", "title": "\"Ислямска държава\" умря, вля се в \"Комитет за освобождение на Леванта\""}
{"url": "http://www.novinite.bg/articles/150291/Stoichkov-shte-napravi-neshto-mnogo-zatrogvashto-po-vreme-na-shouto-v-Stara-Zagora", "text": "\r\nМегазвездата на българския футбол Христо Стоичков за сетен път демонстрира, че има и голямо сърце. Носителят на Златната топка за 1994 година ще почете паметта на един от своите любимци от детинство по време на демонстративния мач в Стара Загора между Дрийм тима на Барселона и Сборен състав от звезди. В 70-ата минута двубоят ще спре, за да се отдаде почит към паметта на Аян Садъков. Легендата на Локомотив почина на 1 юли, пише.\r\nКамата не успя да дойде за погребението му. Ицо обаче показа, че не е забравил своя стар приятел.  По време на мача ще бъдат почетени още трима любими хора на Христо Стоичков, които са оставили следа в живота му. В 3-ата минута на срещата зрителите ще станат на крака за Трифон Иванов. 14-ата минута ще бъде за гениалният №14 Йохан Кройф, а в 55-ата минута зрителите на стадиона под Аязмото ще си спомнят за бившия треньор на Барселона Тито Виланова.\r\nСтарши треньор на Сборната формация ще бъде иконата на Локомотив Христо Бонев. Административният директор на черно-белите Атанас Узунов пък ще бъде главен съдия.\r\n", "date": "2017.09.20", "title": "Стоичков ще направи нещо много затрогващо по време на шоуто в Стара Загора"}
{"url": "http://www.novinite.bg/articles/150313/ES-otpuska-dopalnitelni-90-miliona-evro-za-decata-v-Siriya", "text": "\r\nЕвропейската комисия съобщи, че отпуска допълнителни 90 милиона евро в помощ на децата и младежите от Сирия, подслонени в Йордания, Ливан и Турция, както и на връстниците им от трите държави, където са приютени, съобщи бТВ.\r\nСредствата ще помогнат на младите хора да посещават училище. Досега ЕС е отпуснал със същата цел общо 200 милиона евро.\r\nС друго решение на комисията ще бъдат отпуснати 10 милиона евро хуманитарна помощ на Ирак. От 2015 г. насам ЕС е осигурил 350 милиона евро в подкрепа на иракския народ. Отбелязва се, че новоотпуснатите средства ще послужат за най-уязвимите обществени групи, пострадали от насилието в последните години, особено за децата, останали сираци. Помощта ще бъде от полза основно за населението на Мосул, завзет доскоро от терористите от \"Ислямска държава\". Ще бъде осигурена психологическа помощ за оцелелите в продължителните битки за освобождаването на града от джихадистите.\r\n", "date": "2017.09.20", "title": "ЕС отпуска допълнителни 90 милиона евро за децата в Сирия"}
{"url": "http://www.novinite.bg/articles/150257/Ekozashtitnici-sreshtu-promenite-v-Zakona-za-okolnata-sreda", "text": "Екозащитници ще протестират срещу промените в Закона за опазване на околната среда, информира НОВА.Текстовете отнемат правото дела, които касаят проекти от национално значение, да се обжалват на две инстанции.Според протестиращите, това било против ценностите на Европейския съюз и щяло да върне съдебната практика у нас 150 години назад.Президентът Румен Радев вече върна с вето въпросния закон, но парламентарната комисия по околна среда отмени ветото. Сега следва гласуване в пленарна зала. ", "date": "2017.09.20", "title": "Екозащитници срещу промените в Закона за околната среда"}
{"url": "http://www.novinite.bg/articles/150254/Reshavat-sadbata-na-iztrebitelite", "text": "Депутатите решават съдбата на изтребителите, информира НОВА.Специално създадената за избор на нов боен самолет комисия в парламента ще разгледа доклад с информация какво е направено до сегаСлужебният кабинет на Огнян Герджиков препоръча държавата да избере шведските изтребители „Грипен”, но остави крайното решение на правителството \"Борисов 3\".С нападки по темата се замерят премиерът и президентът, а във вторник се намесиха и партиите. ", "date": "2017.09.20", "title": "Решават съдбата на изтребителите"}
{"url": "http://www.novinite.bg/articles/150253/Vaztanovyavat-dvijenieto-v-tunel-Vitinya", "text": "Пускат движението по ремонтираната тръба на тунел „Витиня“ на магистрала „Хемус”, информира НОВА.Съоръжението е най-дългото у нас - 1195 м. В експлоатация е от 1984 г.Възстановителните дейности в тръбата за Варна стартираха на 27 юни мималата година. Движението досега се извършваше двупосочно в тръбата за София. ", "date": "2017.09.20", "title": "Възтановяват движението в тунел \"Витиня\""}
{"url": "http://www.novinite.bg/articles/150268/Izzetite-zarazeni-s-fipronil-yajca-veche-sa-kam-15-mln-broya", "text": "Иззетите заразени с фипронил яйца вече са към 1,5 млн. броя. Всеки ден кокошките, третирани със забранения препарат, добавят нови 100-120 хил. яйца и има натрупване на възбранените яйца. Това заяви Румен Порожанов, министър на земеделието и храните, информира бТВ.В складовете на птицефермата има 17 петлитрови туби с фипронол – препарат за третиране, който съдържа 2% активно вещество фипронил. Те казват, че са третирали тревни площи във фермата, а две от фирмите гледат кокошките свободно, а не клетково.Възбранените яйца са били основно за българския пазар, като за Кипър е имало малка бройка около 7000.Порожанов уточни, че фипронилът е забранен за третиране на продуктивни животни-може да се използва за обезпаразитяване например на домашни животни – гълъби например.„Информацията, която дойде от Белгия и Холандия показва, че там се ползва за подсилване на другите препарати. Неслучайно докато там докато не се изясни бяха затворени стотици ферми”, каза той.Заразените яйца стават опасни за организма, когато човек около 70 кг консумира 70-80 яйца с кратък период около седмица. Министърът добави, че на страницата на министерството ще има качена информация за предприетите мерки и за нивата на опасност, като основната цел е да се върне доверието на хората.Предстои всички кокошки-носачки над 35 седмици възраст да бъдат унищожени през екарисаж, както и всички яйца и в складовете, и иззетите от веригите. След гаранции за чистотата на фермата ще може отново да заработи.Порожанов заяви, че фипронилът не е параметър задължителен в изискуемите лабораторните анализи и изследвания, тъй като е забранен.По повод двойния стандарт в качеството и цените на храните в Европа и у нас Порожанов посочи, че темата вече ще влезе в дневния редна евродепутатите и ще има решения на въпроса.Според българските анализи е ясно, че 20% от изследваните продукти са с различни съставки. Това не ги прави опасни за здравето и е спазено изискването на опаковката да е посочено какво съдържа продукта.„Разликата е търсена определено. Мотивите на производителите са били, че искат да се съобразят с предпочитанията на съответния пазар, което не е сериозно. Платежоспособността на българина също не е фактор”, каза той. Според данните има продукти с  90 до 107% по-скъпи при детските храни.", "date": "2017.09.20", "title": "Иззетите заразени с фипронил яйца вече са към 1,5 млн. броя"}
{"url": "http://www.novinite.bg/articles/150299/Britanskata-policiya-e-zadarjala-veche-petima-za-atakata-v-londonskoto-metro", "text": "Британската полиция съобщи, че е арестувала днес в Уелс още двама мъже във връзка с атентата в лондонското метро в петък, предаде Ройтерс, цитира БНТ.\r\nОще двама мъже са арестувани във връзка с експлозията в лондонското метро миналия петък, с което задържаните са вече петима.\r\nПри операция на контратерористичните сили в Нюпорт, Уелс, са задържани двама граждани на възраст 30 и 48 години. По-рано в същия град бе арестуван 25-годишен младеж.\r\nВ ареста вече са 21-годишният Яхия Фарух и мъж на 18 години, чието име все още не е разкрито.\r\nМиналия петък сутрин експлозия разтърси лондонската метростанция „Парсънс грийн”. В резултат бяха ранени около 30 души, повечето от които имат изгаряния по лицето и крайниците.\r\nОтговорност за атаката пое „Ислямска държава”.\r\n", "date": "2017.09.20", "title": "Британската полиция е задържала вече петима за атаката в лондонското метро"}
{"url": "http://www.novinite.bg/articles/150261/Mechki-napadnaha-pchelni-kosheri-v-selo-Sokolite", "text": "Две мечки са нападнали 20 кошери в землището на чернооченското село Соколите и са унищожили 12 от тях и общо 240 кг мед. Това са установили екоинспектори от РИОСВ– Хасково след проверка на сигнал за нападението в местността Дженда Балкан, което се намира в района на ДЛС „Дженда”, съобщиха от пресцентъра на екоинспекцията, информира ДАРИК. От следите на медолюбивите четириноги екоинспекторите правят заключение, че вероятно става дума за майка-мечка с малкото си мече.  От началото на годината  това е трети сигнал за нанесена щета от мечка. Другите два са за нападнати и умъртвени телета в кърджалийските села Мурга и Пресека. Въз основа на направените от експертите констатации и чл. 79 ал.2 от Закона за лова и опазване на дивеча (ЗЛОД), стопаните ще бъдат обезщетени на пазарна цена, уточняват от пресцентъра на еко инспекцията.", "date": "2017.09.20", "title": "Мечки нападнаха пчелни кошери в село Соколите"}
{"url": "http://www.novinite.bg/articles/150269/Pojar-izbuhna-v-bivsh-restorant-v-centara-na-selo-Galiche", "text": "Пожар избухна в бивш ресторант в центъра на село Галиче, собственост на опонент на небезизвестния бивш кмет на селото Ценко Чоков, информира бТВ.Огънят е възникнал около 4 ч. тази сутрин и е предизвикал големи щети. Засегнати са и двата етажа на сградата.Тя е собственост на семейството на Веселин Попов – Лунгара. Той и синът му са най-важните свидетели по делото срещу Чоков. Инцидентът се случва часове преди поредно заседание в Специализирания съд срещу групата на Чоков.От няколко дни сградата е била охранявана заради опасения от умишлени действия.Вероятно палежът е с цел сплашване, твърдят потърпевшите.", "date": "2017.09.20", "title": "Пожар избухна в бивш ресторант в центъра на село Галиче"}
{"url": "http://www.novinite.bg/articles/150267/Ima-postradali-pri-katastrofa-na-patya-Velingrad-Rakitovo", "text": "Две жени и две деца са ранени при челен удар на пътя Велинград-Ракитово снощи, съобщават от Областната дирекция на МВР в Пазарджик. „Мерцедес“ започнал изпреварване, навлязъл в насрещното движение и се блъснал с висока скорост в „Опел Астра“, информира ДАРИК. По-тежко пострадали са водачката на „Мерцедеса“ – велинградчанка, и нейната спътница. Едната има травма на гръдния кош, другата – счупвания на крайниците. Оказана им е първа помощ и са настанени за лечение във велинградската. С тях са пътували две деца на 10 и 12 години, които са се разминали с повърхностни охлузвания. Леки наранявания има и шофьорът на „Опела“, също жител на Велинград.", "date": "2017.09.20", "title": "Има пострадали при катастрофа на пътя Велинград-Ракитово"}
{"url": "http://www.novinite.bg/articles/150272/Spirat-vodata-na-21-septemvri-v-chast-ot-stolicata", "text": "На 21 септември 2017 г. (четвъртък), във връзка с подмяна на сградни водопроводни отклонения до бл. 468, жк. „Младост“ 4, се налага спиране на водоподаването от 10:00 до 21:00 часа на клиентите на „Софийска вода”, живеещи в района на:   ул. „Околовръстен път“, ул. „Проф. Александър Танев“, ул. „Самара“, ул. „Без име“( между бл. 440 и магазин „Билла“) ул. „Бизнес парк София“, ул. „Околовръстен път“ №258, №260, №262  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Билла“.   На 21 септември 2017 г. (четвъртък), във връзка с подмяна на сградно водопроводно отклонение на ул. „Цани Гинчев“, вилна зона „Симеоново – Драгалевци“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:   ул. „Хилендарски манастир“, ул. „Змей Горянин“, ул. „Василий врач“, ул. „Веда Словена“, ул. „Мост“, ул.“ Българска легенда“, ул. „Захари Зограф“,ул.“ Еловица“, ул. „Красива гледка“, ул. „Акад. Стоян Аргиров“, ул. „Поветица“, ул.“ Монах Спиридон“, ул. „Зографи Молерови“, ул. „Пирински еделвайс“, ул.“ Огюст Дозон“, ул. „Проф. Борис Йоцов“, ул. „Илинден“, ул. „Сава Доброплодни“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Зограф“ ъгъла с ул. „За буквите“.    На 21 септември 2017 г. (четвъртък), във връзка с подмяна на спирателен кран на ул. „Жетварка“ ,жк. „Изгрев“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на:   по ул. ,,Тинтява‘‘ от ул. ,,Трепетлика‘‘ до бул. „Драган Цанков“, ул. 132 по ул.“Русаля“ от ул. „Самоков“ до ул. „Св. Пимен Зографски“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Русаля“.   На 21 септември 2017 г. (четвъртък), във връзка с подмяна на сградно водопроводно отклонение на ул. „Янко Панайотов“, с. Лозен, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:   по ул. „Янко Панайотов“ от ул. „Съединение“ до ул. „Люляк“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янко Панайотов“ ъгъла с ул. „Люляк“.   На 21 септември 2017 г. (четвъртък), във връзка с монтаж на спирателен кран на ул. 35, с. Долни Богров, се налага спиране на водоподаването от 9:30 до 16:30 часа на клиентите на „Софийска вода”, живеещи в района на:   по ул. 35 от №17 до №41 нечетни номера   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 35 №25. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.09.20", "title": "Спират водата на 21 септември в част от столицата"}
{"url": "http://www.novinite.bg/articles/150281/Uchenik-udari-uchitel-s-kol", "text": "Добро е състоянието на учителя, пребит от ученици в Садово. Това съобщи директорът на училището Димитър Йорданов, предаде ДАРИК. Трима възпитаници на Професионалната гимназия по селско стопанство нападнаха учителя по английски език вчера преди обяд и бяха арестувани. Младежите го ударили с дървен кол и юмруци по главата. Преподавателят е откаран в болница с хематом и след това освободен, каза Йорданов. Учителят не е казал, че няма да се върне на работа. Тримата ученици отваряли врати на кабинети в училището и нарушавали дисциплината, стана ясно от думите на директора. Учителка, която не можела да се справи с младежите и да въведе ред, била принудена да търси съдействие от заместник-директорката. Учителят по английски език Антон Велков помогнал на колежката си и нещата \"се смирили\", разказа директорът. Учениците нарушители на реда тръгнали да дадат обяснения на зам.-директорката. В това време един от тях се отделил от групата, взел дървен кол, насочил се към Велков и го ударил по главата. Според информацията на директора, въпреки че трима са задържани, всъщност само един от тях е ударил учителя. Тримата ученици не са имали досега прояви на агресия, имат наказание за това, че са натрупали над пет неизвинени отсъствия. Учениците са от ромски произход.   Ще направим всичко необходимо да се изяснят обстоятелствата около инцидента и ученикът да понесе заслужено наказание, категоричен е Йорданов.Педагогически съвет, който да реши за санкциите на учениците, ще бъде свикан след като след като приключат следствените действия. Започнало е бързо производство, което ще приключи в рамките на седем дни, срещу учениците, нападнали и били учител в Садово. Един от тях е непълнолетен –  на 17 години, каза говорителят на главния прокурор Румяна Арнаудова.", "date": "2017.09.20", "title": "Ученик удари учител с кол"}
{"url": "http://www.novinite.bg/articles/150286/Restart-na-procedurata-za-zakupuvane-na-nov-tip-boen-samolet", "text": "Рестарт на процедурата за закупуване на нов тип боен самолет. Тази препоръка е записана в дългоочаквания проектодоклад на временната парламентарна комисия, която проучва условията за бъдещата сделка, информира НОВА.Според записаното в него правителството трябва да изготви и внесе в парламента нов план за изплащане на самолетите, които ще струват на страната ни 1.5 млрд. лв. С това на практика процедурата се връща една година назад, а \"в играта\" се връщат всички потенциални желаещи да доставят самолетите.Досега изборът беше за шведските \"Грипен\". Принципното решение за това взе служебното правителство на Огнян Герджиков. Техни конкуренти бяха американските F-16 и италианските \"Eurofighter\". Това стана повод от ГЕРБ да заподозрат президента Румен Радев в лoбизъм за шведските самолети. Затова беше създадена и временната комисия, a управляващите вече недвусмислено подчертаха, че ще се съобразят с нейните препоръки. Междувременно производителят на \"Грипен\" - шведският консорциум \"СААБ\" излезе с позиция, в която категорично се разграничи от обвиненията в оказан натиск и непочтени практики при избора на доставчик за новите български бойни самолети. ", "date": "2017.09.20", "title": "Рестарт на процедурата за закупуване на нов тип боен самолет"}
{"url": "http://www.novinite.bg/articles/150270/Verijna-katastrofa-v-stolicata", "text": "Верижна катастрофа е станала тази сутрин на столичния бул. „Акад. Ив. Е. Гешов“, в участъка между бул. „Цар Борис III“ и ул. „Гюешево“, информира НОВА.В инцидента са участвали пет леки автомобила. По-сериозно е пострадала една жена. Тя е откарана в болница за преглед, съобщиха от МВР.Движението в района е затруднено, осъществява се в една лента.Пътни полицаи са на място и подпомагат трафика. ", "date": "2017.09.20", "title": "Верижна катастрофа в столицата"}
{"url": "http://www.novinite.bg/articles/150296/Fandakova-poiska-bul-Al-Dondukov-da-bade-dovarshen-s-asfalt", "text": "Столичният кмет Йорданка Фандъкова поиска специализираният експертен съвет на Министерство на културата да разреши ремонтът на бул. „Ал. Дондуков” да бъде завършен с асфалт, а не с павета, както Националния институт за недвижимо културно наследство беше задължил Столичната община, информира бТВ.По подобен начин в края на август в последния момент беше получено и разрешението за полагане на асфалтова настилка – вместо павета, по столичния бул. „Прага”.В официално писмо до Министерството на културата Фандъкова отбелязва, че след решението на Националния институт за недвижимо културно наследство ремонтът на бул. „Ал Дондуков” е разделен на две части.Първата, в историческия център, която води до Ларгото и до бул. „Цар Освободител“ вече е реконструирана с гранитен паваж, отбелязва Фандъкова. От 15 септември започна изпълнението на втория етап – от ул. „Г. С. Раковски“ до бул. „В. Левски“.„Този участък е заключен между улици, които са асфалтирани, част от него и в момента е асфалтирана, а след него бул. „Дондуков“ продължава с изпълнена изцяло асфалтова настилка. В участъка автомобилното движение е интензивно и при изпълнение на асфалтова настилка ще понижим чувствително както нивата на шум, така и запрашаването”, се посочва в аргументите на столичния кмет.  Освен това отсечката от булеварда между ул. „Г. С. Раковски“ и бул. „В. Левски“ е отдалечена от традиционните исторически туристически маршрути в центъра на София, се казва в писмото на столичния кмет.  „До момента Столичната община се съобрази напълно с всички бележки и становища на НИНКН. За втората част от реконструкцията на бул. „Дондуков“, която е по-отдалечена от историческия център, молим експертния съвет на Министерство на културата да разгледа отново аргументите ни за промяна на настилката“, се казва още в писмото на Фандъкова.", "date": "2017.09.20", "title": "Фандъкова поиска бул. „Ал. Дондуков” да бъде довършен с асфалт"}
{"url": "http://www.novinite.bg/articles/150309/Sastoyanieto-na-asansorite-v-stranata-ne-e-dobro", "text": "Състоянието на асансьорите в страната не е добро, има и спрени такива, това каза в Пловдив Петър Горновски, председател на Държавната агенция за метрологичен и технически надзор, цитиран от бТВ. Той не поясни колко точно са съоръженията, които не отговарят на изискванията.По думите му над 100 000 са регистрираните асансьори, но има и такива, които се използват без да са регистрирани. Много от съоръженията имат дълги години на експлоатация (над 50-70 години), но сред тях няма такива, които да не отговарят на изискванията за техническа експлоатация и за безопасност, поясни Горновски.576 са фирмите, които се грижат на съоръженията, някои от които изискват много голяма грижа. Намаляват инцидентите с деца в асансьори, от началото на годината има само една такава злополука в София.", "date": "2017.09.20", "title": "Състоянието на асансьорите в страната не е добро"}
{"url": "http://www.novinite.bg/articles/150303/Predlagat-izklyuchvane-na-uchenika-nanesal-poboj-nad-uchitel", "text": "Синдикатът \"Образование\" към КТ \"Подкрепа\" ще настоява за най-строго наказание на ученика-агресор от Професионалната гимназия по селско стопанство в Садово за нанесения побой над учителя Антон Велков. Това се посочва в позиция от синдиката по случая с училището в Садово, информира ДАРИК.   \"Ще настояваме за незабавно изключване на ученика и търсене на отговорност по Наказателния кодекс с лишаване от свобода\", заявяват от учителския синдикат и отбелязват, че ще бъде предоставена финансова и морална помощ на учителя Антон Велков, който е дългогодишен член на Синдиката \"Образование\" към КТ \"Подкрепа\". Нека делегираният бюджет да престане да бъде пречка за създаване и спазване на правилата и съответно налагане на строги наказания при нарушаването им, настояват синдикалистите. И информират, че Синдикатът \"Образование\" е имал консултации с Министерството на образованието и науката за своевременни и категорични действия за запазване на авторитета и живота на българските учители.   Синдикатът \"Образование\" ще предложи на МОН да организира и финансира професионална охрана на входовете и коридорите на \"рисковите\" училища, се посочва в позицията. В нея се казва, че в първите дни на новата учебна година, за съжаление, отново ставаме свидетели на нагнетени до \"червено\" проблеми от старото десетилетие.   Отново сме скандализирани с побой над учител и за кой ли път сме стреснати от бруталните проблеми в системата, с които не можем да се справим. \"Поредният случай на безскрупулно погазване на училищни и човешки норми, е деяние, подвластно на Наказателния кодекс, но този случай визира и един друг отрицателен феномен - паралелна образователна система на децата и учениците от ромския етнос, създавана в годините на прехода\", заявяват от учителския синдикат.В позицията се посочва, че \"дългогодишният преподавател по английски език в Професионална гимназия по селско стопанство, най-старата българска професионална гимназия, Антон Велков, е пребит по най-зверски начин, а неговите думи: \"Опитвам се да създавам ред, затова ги предизвиквам. За тях учителят абсолютно нищо не значи\", звучат като присъда не само към образователната система, но и към цялото българско общество, присъда за действията и бездействията, довели до серийните инциденти в училище.   В момента тече кампанията на МОН \"Да приберем децата-роми в училище\", която е крайна необходимост за интеграцията и социализацията на тези бъдещи ученици, коментират от Синдиката \"Образование\" в своята позиция. Но отбелязват, че \"всички ние, работещи в системата образователни дейци и заинтересованите институции, трябва обективно и безпристрастно да признаем, че досега интеграцията на \"втора\" скорост беше провал!\"   В българското училище трябва да има едни и същи правила за всички ученици - българи, роми, от всички етноси и за децата на емигрантите! Ако съхраним старите различни \"аршини\", сме обречени на поредния крах, заявяват от учителския синдикат с председател Юлиян Петров.", "date": "2017.09.20", "title": "Предлагат изключване на ученика, нанесъл побой над учител"}
{"url": "http://www.novinite.bg/articles/150318/Slagat-solarni-zaryadni-za-smartfoni-v-nyakolko-varnenski-kvartala", "text": "Оборудване на 40 места във Варна със соларни панели за зареждане на мобилни устройства. Това предвижда иновативен проект на сдружение  „Няма невъзможни неща”. Устройствата ще бъдат разположени в квартaлите „Младост“, „Владиславово“, „Аспарухово“ и „Чайка“. През август екипът  на сдружението потърси мнението на младежите къде според тях е подходящо да се поставят соларните устройства. Посочените  места  са предимно  спортни площадки, училищни дворове, магазини в кварталите, кафенета, обществени сгради. Проектът ще бъде реализиран до октомври. След обобщението на събраните мнения следва обсъждане  с кметствата по райони и съответната  техническа  работа по монтажа и обезпечаването на сигурността на слънчевите зарядни.  Сдружение „Няма невъзможни неща“ поема ангажимента да следи за изправността на соларните зарядни по райони и да осъществява текуща поддръжка. Проектът се реализира с финансовата подкрепа на Община Варна – програма „Варна – Европейска младежка столица 2017“.", "date": "2017.09.20", "title": "Слагат соларни зарядни за смартфони в няколко варненски квартала"}
{"url": "http://www.novinite.bg/articles/150256/Izbirat-novite-kandidati-za-Vissh-sadeben-savet", "text": "Важен ден за съдебната власт. Депутатите ще попълнят окончателно състава на новия Висш съдебен съвет, информира НОВА.Народното събрание ще избере 11 от така наречените кадровици на Темида. 18-те номинирани от Народното събрание кандидати ще бъдат гласувани в пленарната зала, но по неофициална информация изборът на 11-те фаворити вече е направен след междупартийни договорки.Именно с това се обяснява и известното закъснение на процедурата, която трябваше да приключи още миналата седмица. ", "date": "2017.09.20", "title": "Избират новите кандидати за Висш съдебен съвет"}
{"url": "http://www.novinite.bg/articles/150255/Deloto-za-atentata-v-Sarafovo-otnovo-v-hod", "text": "Делото за атентата в Сарафово отново в ход, съобщава НОВА.През юли процедурата беше отложена за пореден път заради нередовно призоваване на пострадалите страни.Вече почти година Специализираният съд не може да даде ход на делото.На 18 юли 2012 г. мъж се взриви до автобус с израелски туристи на паркинга до летището в Бургас. При терористичния акт загинаха петима израелци и шофьорът на автобуса, който е български гражданин.Подсъдими за взрива са Мелиад Фарса и Хасан Хасан. Те се издирват, но към момента няма информация за местоположението им. ", "date": "2017.09.20", "title": "Делото за атентата в Сарафово отново в ход"}
{"url": "http://www.novinite.bg/articles/150293/Tunel-Vitinya-na-magistrala-Hemus-e-napalno-otvoren", "text": "От днес тунел \"Витиня\" на магистрала \"Хемус\" е напълно отворен за движение след повече от година ремонт, струващ над 22 млн. лв. Преди това министърът на регионалното развитие Николай Нанков провери качеството на строителните дейности, информира БНТ.Над 22 млн. лв. струва ремонтът на дългитя близо два километра тунел \"Витиня\". Той започна на 27 юни миналата година.Точно в 9:40 часа тунел \"Витиня\" беше отворен за движение на моторни превозни средства.За година и два месеца бе изцяло подменена облицовката на тунела, стените му бяха подсилени. Бе положено напълно ново асфалтово покритие и маркировка. Бе извършена хидроизолация, сменена бе изцяло електрическата система и бяха монтирани 375 нови лед-лампи. Инсталирана е нова противопожарна и пожарооповестителна техника.Една от новостите, внедрени в тунел \"Витиня\", са 15-те вентилатора, които автоматично се включват, когато замърсяемостта на въздуха се повиши над пределно допустимите норми.Министърът на регионалното развитие Николай Ненков инспектира тунела. Той обясни, че забавянето на ремонта се наложило заради нуждата от спешна рехабилитация на моста след тунел \"Витиня\".Нанков обясни, че ще бъдат ремонтирани още 6 тунелни тръби по магистрала \"Хемус\".Още следващия понеделник другата тръба на тунел \"Витиня\" ще бъде затворена за ремонт, който според пътната агенция ще продължи близо 2 месеца.Дончо Атанасов- председател на УС на АПИ: Трябва да сменим осветлението, да сложим пожаро известяване. Единственото, което няма да можем да успеем да направим, във връзка с посрещането на есенно-зимния сезон, е разводките по водоснабдяването.Шефът на пътната агенция Дончо Атанасов уточни, че най-належащ е ремонта на лявата тръба на тунел \"Ечемишка\". Ще продължи и рехабилигацията и на колоните на виадуктите по магистрала \"Хемус\" в старопланинския и участък.", "date": "2017.09.20", "title": "Тунел \"Витиня\" на магистрала \"Хемус\" е напълно отворен"}
{"url": "http://www.novinite.bg/articles/150283/Radev-Ochakvame-da-se-spazyat-pravata-na-sanarodnicite-ni-v-Ukrajna", "text": "България очаква приетият Закон за образованието в Украйна да не засегне по никакъв начин правата и възможностите на сънародниците ни в страната да изучават своя роден език. За това призова президентът Румен Радев на среща в Ню Йорк със своя украински колега президента Петро Порошенко. Това съобщиха от прессекретариата на държавния глава, информира ДАРИК.   „Разбрахме се, че няма да има никакви ограничения за изучаване на български език в училищата и като количество и като качество на часовете“, коментира българският държавен глава пред журналисти след края на срещата. Президентът Петро Порошенко е поел ангажимент да реагира незабавно, ако българският държавен глава получи оплакване от страна на сънародниците ни в Украйна, след осъществените законови промени. В скоро време в България ще пристигне и министърът на образованието на Украйна и на място ще бъдат уточнени всички въпроси, свързани с предприетата образователна реформа и как по-добре да бъдат защитени правата на местната българската общност и възможностите и да изучава своя роден език, стана ясно от думите на Румен Радев. По време на срещата българският държавен глава е получил уверение от своя украински колега и че в процеса на децентрализация на Украйна няма да бъдат предприемани действия за административно разделяне на историческия Болградски район, в който живеят много наши сънародници. Обсъдена е била и възможността за отпадане на засиления контрол за бизнес дейност, осъществявана от български компании, предвиден по силата на Постановление № 449 на украинското правителство, поради различните данъчни ставки в двете държави.Помолен да коментира изказването на президента на САЩ Доналд Тръмп пред Общото събрание, българският държавен глава заяви, че е впечатлен от отправеното послание, че ООН ще бъде силна организация, ако в нея членуват силни и суверенни, независими държави. Това е послание, което подчертава необходимостта да отстояваш интересите на своята собствена страна и народ, независимо в какви организации и съюзи участваш, и от него може да се поучим, подчерта Румен Радев. „Не знам дали се чува в България, че за да бъдеш фактор в дипломацията и за да се чува твоят глас, трябва да имаш съответната военна мощ. Те не могат да съществуват разделени. Президентът Тръмп го обяви много ясно и тази година САЩ имат най-големия военен бюджет и най-силната армия. Нека да видим защо той мисли така и как ние мислим у нас“, добави още президентът. По покана на президента на Френската република Еманюел Макрон, българският държавен глава участва в учредяването на Глобален пакт по околната среда.   Президентът Румен Радев участва и в приема, даван от президента на САЩ Доналд Тръмп за ръководителите на делегации на 72-ата сесия на Общото събрание на ООН.", "date": "2017.09.20", "title": "Радев: Очакваме да се спазят правата на сънародниците ни в Украйна"}
{"url": "http://www.novinite.bg/articles/150311/Za-dva-dni-devet-pojara-v-Kardjalijsko", "text": "За усложнена пожарна обстановка в област Кърджали алармират от Регионалната дирекция „Пожарна безопасност и защита на населението в областния град. Само за два дни /на 16 и 17 септември на територията на област Кърджали са възникнали 9 пожара, при които са унищожени 2 къщи, покъщнина и над 400 декара сухи треви и храсти. Пожарите са застрашили населени места и горски територии. Благодарение на своевременната намеса на служителите от РД „ПБЗН“-Кърджали, подпомогнати от местното население и доброволците, огънят не е обхванал по-големи площи, се подчертава в съобщението, информира ДАРИК. По данни на дирекцията за осемте месеца на годината,  75 процента от общо 312 пожара възникнали на територията на областта през този период, са поради небрежност при боравене с открит огън. Регионална дирекция „Пожарна безопасност и защита на населението“ Кърджали отправя апел към жителите и гостите на областта да бъдат по-внимателни с огъня, а част от съветите, които дават са да не се пали огън на открито във ветровито време, в близост до стрехите на сградите и под клоните на дърветата, в междублоковите пространства, където са паркирани автомобили. ", "date": "2017.09.20", "title": "За два дни девет пожара в Кърджалийско"}
{"url": "http://www.novinite.bg/articles/150258/Vegani-iskat-ostavkata-na-zemedelskiya-ministar", "text": "Вегани искат оставката на земеделския министър Румен Порожанов с протест пред Министерския съвет, информира НОВА.Природозащитници ще протестират срещу работата на фермите за отглеждане на американски норки у нас. Това е пореден протест срещу добивът на скъпоценните кожи.Причината за недоволството е промяната на наредба 2 на Министерството на земеделието, храните и горите, която регламентира работата на фермите.Според протестиращите министерството не работи в интерес закона и трябва да има оставки. ", "date": "2017.09.20", "title": "Вегани искат оставката на земеделския министър"}
{"url": "http://www.novinite.bg/articles/150297/Balgariya-i-Polsha-na-edno-mnenie-za-kolektivnata-otbrana-na-NATO", "text": "По колективната обрана на НАТО с Полша сме на едно мнение. По темата със санкциите срещу Русия сме на различни мнения. Това стана ясно след общата пресконференция на премиерите на Полша и България в София, информира НОВА.Полският премиер Беата Шидло, която от вторник е на посещение у нас, заяви че за сваляне на санкциите срещу Русия може да се говори само след като Русия изпълни Минските споразумения, свързани с Украйна.От своя страна премиерът Бойко Борисов заяви, че по линия на НАТО и колективната отбрана на пакта, с Полша нямаме разминавания. \"По време на нашето председателство може да повдигнем темата за санкциите\", каза Борисов.По думите му икономическите ограничения срещу Русия могат да бъдат свалени само, ако всички в ЕС са съгласни. \"Може да бъде намерено прагматично решение, защото за нас това е важно\", уточни още българският премиер.По време на двустранните разговори двамата премиери са разговаряли за това България и Полша да положат заедно максимални усилия да се удължи животът на топлоцентралите, които допълват енергийния баланс на двете страни.\"Благодаря на колежката, че се съгласи да работим в тази посока\", обясни българският премиер. Двамата са обсъдили и директивата за командироването на транспортните работници. \"С премиера Бойко Борисов ще се подкрепяме в търсенето на компромисен проект на директивата за командированите работници, който да е приемлив за нашата част на Европа\", подчерта полският премиер.  Беата Шидло благодари на България, че \"толкова добре се справя със задачата да защитава външната граница на ЕС\" и подчерта, че нашата страна трябва да влезе в Шенген.  ", "date": "2017.09.20", "title": "България и Полша - на едно мнение за колективната отбрана на НАТО"}
{"url": "http://www.novinite.bg/articles/150274/Na-obshtoto-sabranie-na-OON-Rumen-Radev-shte-iznese-rech", "text": "Президентът Румен Радев ще изнесе реч 72-та сесия на Общоно събрание на ООН. Изказването на българския държавен глада ще започне около 19 ч българско време. Междувременно двустранните срещи на българската делегация продължават. По време на разговор с украинския си колега Петро Порошенко, президентът Радев получи категорични уверения, че българската общност в Украйна няма да бъде засегната по никакъв начин от закона, който ограничава обучението по майчин език в украинските училищата от догодина. Вицепремиерът и външен министър Екатерина Захариева пък обсъди ситуацията в Либия на среща с колегите си първи дипломати от Европейския съюз. Подробностите от специалните ни пратеници в Ню Йорк Ирина Цонева и оператора Илия Иванов, предаде БНТ.", "date": "2017.09.20", "title": "На общото събрание на ООН Румен Радев ще изнесе реч"}
{"url": "http://www.novinite.bg/articles/150294/Yasni-sa-novite-chlenove-na-Visshiya-sadeben-savet", "text": "\r\nНародното събрание избра общо 11 членове на ВСС от квотата на парламента от съдийската и прокурорска колегия.\r\nЗа съдийска колегия бяха избрани 6-ма членове, а за прокурорска колегия - 5-ма, информира БНТ.\r\n\r\n\r\n\r\n\r\n\r\n\r\n", "date": "2017.09.20", "title": "Ясни са новите членове на Висшия съдебен съвет"}
{"url": "http://www.novinite.bg/articles/150308/Fond-Zemedelie-e-izplatil-188-mln-lv-na-zemedelskite-proizvoditeli", "text": "\r\nДържавен фонд \"Земеделие\" е изплатил 1,88 млн. лв на земеделските производители като държавна помощ за компенсиране на загуби от природни бедствия през 2016 г. Това съобщиха от институцията в сряда.\r\nСредствата са разпределени между 203 стопанства, които са декларирали общо над 52 хил. дка унищожени площи.\r\nПомощта, която се финансиране от националния бюджет, е предназначена за фермери, чиито площи със земеделски култути са пропаднали на 100% в следствие на неблагоприятни климатични условия. Компенсират се до 80% от действителните разходи за отглеждане на растения при щети като измръзване, осланяване, наводнение, градушки и др., когато става дума за отглеждане на царевица, грах, бобови култури, картофи, различни плодове и зеленчуци.\r\nСтавката при зърнените, фуражни култури и слънчогледа е 50% от разходите, а за зимната рапица - 30%, става ясно от информацията. Когато щетите са в следствие на суша, помощта е по-ниска - 40% от разходите за царевица и лешници и до 25% - за пшеница и слънчоглед.\r\nПрез тази година различни земеделски производители също пострадаха от бедствия. Още през юли земеделският министър Румен Порожанов обяви, че екипът на ведомството ще направи всичко възможно изплащането на компенсациите да започне още в края на годината.\r\nПрез лятото на различни места в Северна България имаше сериозни поражения от локални градушки. Към края на юли пропадналите площи бяха над 150 хил. дка, което означава, че при одобряването на всички заявления за обезщетение, подадени от земеделците, изплатената сума трябва да бъде по-висока от тази за 2016 г.\r\n", "date": "2017.09.20", "title": "Фонд \"Земеделие\" е изплатил 1,88 млн. лв на земеделските производители"}
{"url": "http://www.novinite.bg/articles/150287/Masovo-firmi-imat-v-kasite-si-po-nad-1-milion-leva-v-broj", "text": "Случаите на липсващи пари в касите на фирми, които според счетоводните данни би трябвало да са налични, стават все повече. Това показват данните от последните 550 проверки на Националната агенция за приходи, съобщава ДАРИК.Данните от счетоводните баланси на множество юридически лица сочат, че те разполагат с голяма сума пари в брой. Инспекторите на НАП проверяват дали търговските дружества и нестопанските организации не са извършили скрито разпределение на печалба. Според данните, които сами са подали в НАП, 1289 от фирмите имат в касите си по над 1 милион лева в брой. Над 10 000 са дружествата с налични пари в брой над 100 000 лв. До края на септември фирмите, които са извършили скрито разпределение на печалба, имат възможност законно да подадат коригиращи декларации за 2016 г., посочват от НАП. В началото на октомври спрямо компаниите нарушители ще бъдат възложени нови проверки и ревизии, допълват от НАП.   Проверките на НАП потвърждават, че в масовия случай става въпрос за чисто счетоводно изписване на средства от касата в полза на съдружници за разходи, които не са свързани с дейността на дружеството - например скъпи командировки до екзотични държави, ползване на чужди активи за лични нужди на акционерите и други подобни.Подозренията на данъчните се засилват и от факта, че в момента съществува забрана за разплащания в брой над 10 000 лв. Ако при проверките бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години с пълната строгост на закона, предупреждават от НАП.", "date": "2017.09.20", "title": "Масово фирми имат в касите си по над 1 милион лева в брой"}
