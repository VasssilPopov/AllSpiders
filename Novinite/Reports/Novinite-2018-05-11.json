{"url": "http://www.novinite.bg/articles/159702/Plovdiv-Varna-i-Burgas-izprevariha-stolicata-po-novi-jilishta", "text": "По предварителни данни на Националния статистически институт броят на въведените в експлоатация жилищни сгради през първото тримесечие на 2018 г. е 565, а новопостроените жилища в тях са 1 530 (табл. 1 от приложението). Спрямо първото тримесечие на 2017 г. сградите са със 103 повече, или с 22.3%, докато жилищата в тях намаляват с 221, или с 12.6%.От въведените в експлоатация новопостроени жилищни сгради през първото тримесечие на 2018 г. със стоманобетонна конструкция са 76.6%, с тухлена - 19.1%, с друга - 3.4%, и с панелна - 0.9%. Най-голям е относителният дял на новопостроените къщи (79.1%), следвани от жилищните кооперации (11.5%). През първото тримесечие на 2018 г. в сравнение с първото тримесечие на 2017 г. броят на новопостроените къщи, жилищни кооперации и вили се увеличава, докато броят на новопостроените сгради от смесен тип намалява. Най-много жилищни сгради са въведени в експлоатация в областите Пловдив - 89 сгради с 290 жилища в тях, Бургас - 70 сгради с 249 жилища, и Варна - 67 сгради с 349 жилища.Най-висок е делът на новопостроените жилища с три стаи (37.3%), следват тези с две стаи (35.8%), а най-нисък е делът на жилищата с шест и повече стаи – 4.9%. Общата полезна площ на всички новопостроени жилища през първото тримесечие на 2018 г. е 147.7 хил. кв. м, или с 5.6% по-малко в сравнение със същото тримесечие на 2017 г., а жилищната площ намалява с 2.6% до 97.3 хил. кв. метра.Средната полезна площ на едно новопостроено жилище се увеличава от 89.3 кв. м през първото тримесечие на 2017 г. на 96.6 кв. м през същото тримесечие на 2018 година. Най-голяма средна полезна площ на едно новопостроено жилище е регистрирана в областите Силистра - 258.0 кв. м, и Търговище - 240.5 кв. м, а най-малка - в областите Плевен - 73.3 кв. м, и Враца - 79.0 кв. метра.", "date": "2018.05.11", "title": "Пловдив, Варна и Бургас изпревариха столицата по нови жилища"}
{"url": "http://www.novinite.bg/articles/159669/Vazmojni-sa-zatrudneniya-pri-registraciyata-na-patni-prevozni-sredstva", "text": "От днес, 11 май влизат в сила промените по Тарифа № 4 за таксите, които се събират всистемата на МВР по Закона за държавните такси. Въвежда се единна такса за регистрация,промяна и възстановяване на регистрацията в зависимост от вида на превозното средство.Съгласно нормативната база, се плащат такси по Тарифа №4 за различните услуги, плюсстойността на табелите, когато услугата е свързана с издаване на нови табели.В тази връзка от Пътна полиция уточняват, че е възможно да възникнат затруднения прирегистрацията на пътни превозни средства.", "date": "2018.05.11", "title": "Възможни са затруднения при регистрацията на пътни превозни средства"}
{"url": "http://www.novinite.bg/articles/159671/Vladimir-Uruchev--Do-2025-g-polovina-ot-vsichki-rabotni-mesta-shte-iziskvat-visshe-obrazovanie", "text": "До 2025 г. половина от всички работни места ще изискват висше образование. Европа се нуждаеот висококвалифицирани кадри, които могат да развият модерни технологии. Това заявиевродепутатът от ГЕРБ/ЕНП Владимир Уручев пред студенти от ВТУ „Св. св. Кирил и Методий” –филиал Враца в рамките на публичната лекция „Европейски перспективи – образование 2030”. „Засъжаление, около един на всеки пет млади хора в ЕС не достига базово ниво, на което е всъстояние да се справя със задачи и да си намери работа. По данни на Програмата замеждународно оценяване на учениците (PISA) държавите членки са се отдалечили все повече откритериите за основни умения”, сподели Уручев и изтъкна факта, че европейците не попадат вчелните класации по образование, а тях ги заемат страни от Източна Азия.Сред приоритетите в образованието Уручев подчерта и необходимостта от цифрови ипредприемачески умения. „До 2030 г. 90 % от работните места ще изискват известно ниво надигитални умения. Към момента само 56 % от европейците имат основни дигитални умения, 44%са извън този дигитален свят. Това се отразява на тяхната работа, доходи и в социалната сфера.Ето защо трябва да се преподават цифрови умения на младите хора”, бе категоричен Уручев. Подумите му всеки има свой потенциал, а учителят има за задача да развие този потенциал.Евродепутатът Владимир Уручев представи няколко инструмента за самооценка иобщоевропейски платформи, сред които е-Twinning, SELFIE, като насърчи присъстващите даучастват в тях максимално, за да се запознаят с най-добрите практики, постиженията и пътя, покойто са постигнати. В тази връзка българският евродепутат изтъкна ролята на Европейския съюз,който предлага финансова и техническа помощ чрез Еразъм +, чийто бюджет е удвоен за новияфинансов период, чрез европейските структурни и инвестиционни фондове, за научниизследвания и не на последно място, реални анализи спрямо съвременните потребности. Уручевбе категоричен, че е необходима обща политика в сектор образование.Българският евродепутат отбеляза, също че бъдещето ни ще се основава на хора и ценности.„Застрашени са наши основни ценности, за които поколения наред са се борили. Затова ежизненоважна ролята на системите на образование и обучение в насърчаването и развиването наобщи ценности, намирането на спойващи механизми, които обединяват обществото, да учатевропейските граждани да разбират демократичните си права и да ги упражняват.”Директорът на Педагогическия филиал на ВТУ във Враца проф. д-р Маринела Михова благодарина евродепутата Владимир Уручев, че е приел поканата да бъде техен гост в поредицата импублични лектории, посветени на приоритетите в образованието. Проф. Михова се обърна къмстудентите с призив да разчитат да себе си и да се развиват, защото имат необходимия потенциал,а те ще бъдат до тях, за да им помагат в преодоляването на предизвикателствата.След състоялата се дискусия, Владимир Уручев отличи студенти от Великотърновския университет„Св. св. Кирил и Методий” – филиал Враца в конкурса за есе на тема „Учителската професия презмоя поглед”, фотоколаж и макет „Класната стая на 21 век” в рамките на инициативата„Европейски дни на професиите 2018”. Българският евродепутат отправи приветствие към тях внавечерието на Деня на светите братя Кирил и Методий и патронен празник на висшето учебнозаведение.", "date": "2018.05.11", "title": "Владимир Уручев : До 2025 г. половина от всички работни места ще изискват висше образование"}
{"url": "http://www.novinite.bg/articles/159672/Sredniyat-osiguritelen-dohod-za-mart-e-87967-leva", "text": "Националният осигурителен институт обявява, че размерът на средния осигурителен доход за страната за март 2018 г. е 879,67 лв. Това съобщиха от пресцентъра на НОИ.Средномесечният осигурителен доход за страната за периода от 1 април 2017 г. до 31 март 2018 г. е 838,24 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през април 2018 г., съгласно чл. 70, ал. 2 от Кодекса за социално осигуряване.", "date": "2018.05.11", "title": "Средният осигурителен доход за март е 879,67 лева"}
{"url": "http://www.novinite.bg/articles/159664/Nameren-e-variant-za-podpomagane-dejnostta-na-bolnicata-vav-Vraca", "text": "Намерен е работещ вариант за подпомагане дейността на болницата във Враца и има готовност да се осигурят консумативи, медикаменти и медицински екипи от други лечебни заведения на територията на областта и на София. „Запознат съм със състоянието на врачанската болница, както с финансовия, така и с кадровия проблем. Днес проведохме разговори с кредиторите на лечебното заведение, утре продължаваме. В понеделник зам.-министър Жени Начева ще посети болницата, за да разговаря с персонала и да обясни всички мерки, които предприемаме за нормалната работа. Правим всичко възможно, за да се създаде спокойствие сред медицинския персонал и гражданите да не бъдат лишени от грижи“, заяви министър Кирил Ананиев пред журналисти след заседание на Комисията по здравеопазване в НС. Здравният министър съобщи, че в момента се провежда обществена поръчка за закупуване на ангиограф, за да се възстанови инвазивната кардиология в МБАЛ-Враца.Днес в Министерството на здравеопазването беше проведена среща с изпълнителните директори на МБАЛ „Христо Ботев“ Враца и МБАЛ „Проф. д-р Параскев Стоянов“ Ловеч. В момента се подготвят документите за сключване на рамковите договори за 2018 г. за лечебните заведения.Пред журналисти министър Ананиев коментира проекта на Национална здравна карта, който по-рано беше поставен на обсъждане в здравната комисия. „През 2017 г. българските граждани са лекувани на близо 25 хил. болнични легла. Това е при 100% използваемост. Общият брой на леглата за болнично лечение на територията на страната е около 39 хил., т.е. през 2017 г. усвояемостта е 64%. В проекта на Национална здравна карта ние взимаме 100% от лекуваното през 2017 г. и осигуряваме над 8100 резервни легла. Това означава, че в никакъв случай не може да се говори за намаляване правата на хората“. Това посочи здравният министър, като уточни, че с НЗК не се съкращават легла, отделения, болници, а броят на леглата служи единствено като инструмент за балансиране бюджета на НЗОК спрямо потребностите на населението от здравни грижи по области. Чрез броя на леглата ще могат да бъдат засичани свръххоспитализациите и порочните практики няколко пациента да бъдат отчитани по едно и също време на едно легло, а оттук и НЗОК да извършва необходимите проверки. ", "date": "2018.05.11", "title": "Намерен е вариант за подпомагане дейността на болницата във Враца"}
{"url": "http://www.novinite.bg/articles/159673/Balgariya-izliza-pod-nomer-18-na-finala-na-Evroviziya", "text": "Организаторите на международния песенен конкурс \"Евровизия\" обявиха през нощта срещу петък реда на изпълнителите във финала. България е 18-а. Първи на сцената на арена \"Алтис\" (Altice) в Лисабон на 12 май ще излезе украинският певец Melovin\"Редът осигурява възможност на всеки участник да бъде забелязан. Продуцентите вземат под внимание жанра на музиката, изпълнява ли се солово или от група, използването на реквизит, музикалното темпо и други аспекти\", се казва в съобщението на организаторите, предаде БГНЕС.Във финала следват Великобритания, Сърбия, Германия, Албания, Франция, Чехия, Дания, Австралия, Финландия, България, Молдова, Швеция, Унгария, Израел, Холандия, Ирландия и Кипър. Последното изпълнение под номер 26 е на Италия.", "date": "2018.05.11", "title": "България излиза под номер 18 на финала на \"Евровизия\""}
{"url": "http://www.novinite.bg/articles/159675/Utre-12-maj-broim-vrabchetata", "text": "Днес или най-късно утре сутрин всеки желаещ може да се регистрира насайта vrabcheta.bg и да стане един от доброволците в кампанията на Българскотодружество за защита на птиците „Ние броим врабчетата 2“. Така ще помогне заспасяването на трите вида врабчета у нас, които за съжаление намаляват.Броенето на врабчетата ще се проведе на 12 май (събота) между 9 и 12часа. Всеки участник в кампанията трябва да отдели само 10 минути в тозивремеви интервал.Преди това, обаче, трябва да направи своята регистрация запреброяването в няколко лесни стъпки. Първо - да влезе на сайта vrabcheta.bg,след това да натисне бутона „ВКЛЮЧИ СЕ“, да попълни имейл и да изберепарола. Необходимо е, още да посочи име и фамилия. Последната стъпка е даизбере от наличната интерактивна карта най-близкото и удобно за него място, накоето на 12 май (събота) да преброи врабчетата за 10 минути във времетомежду 9 и12 часа.Всеки може да участва в преброяването на врабчетата. Няма никаквиограничения. Важно е да има желание и да може да отдели 10 минути отпочивния си ден.Тази година в кампания „Ние броим врабчетата 2“ има и стимул за най-малките врабчебройци. Всеки регистрирал се и броил врабчета ученик, между 1 и4 клас, ще участва в жребий за спечелване на голямата награда – екскурзия доПриродозащитен център „Пода“, край Бургас, заедно с всички неговисъученици. Колкото повече деца от един клас се регистрират и броят врабчета,толкова по-голям е шанса на класа да спечели наградата. Тегленето ще сепроведе на живо на фейсбук страницата на БДЗП на 16 май.На сайта vrabcheta.bg има много информация за трите вида врабчета,срещащи се в нашата страна: домашното, полското и испанското. От сайта всекижелаещ да се включи в кампанията може да научи отличителните белези навсеки от „братовчедите“, както и много любопитни факти за тях.Резултатите от преброяването на врабчетата ще бъдат обявени на 14 май.", "date": "2018.05.11", "title": "Утре, 12 май, броим врабчетата!"}
{"url": "http://www.novinite.bg/articles/159666/Helikopteri-se-vklyuchvat-v-tarseneto-na-Boyan-Petrov", "text": "Продължава издирването в Хималаите на алпиниста Боян Петров, който е в неизвестност от 3 май. Българинът замина за Азия, за да продължи проекта си \"Българин на 14х8000\", като изкачи най-ниския от върховете с височина над 8000 метра - Шиша Пангма, който се намира в Тибет.Операцията по издирването на Петров започна преди дни, като оттогава екип от 6 души се опитва да достигне върха. Заради лошото време обаче до момента спасителите успяха да стигнат само до Лагер 1 на височина от 6200 метра. Очаква се днес при подобряване на метеорологичните условия хеликоптери да се включат в търсенето, както и група от алпинисти, която при подходящи условия ще опита да достигне за първи път до Лагер 2, в който евентуално може да се намира Боян Петров. Два хеликоптера, отлетели тази сутрин от непалската столица Катманду, ще се включат в издирването на Боян Петров. Това заяви за Дарик Деян Петков от екипа на българския алпинист. Той допълни, че хеликоптерите в момента изчакват в най-близкото село до връх Шиша Пангма да утихне вятърът. Хеликоптерите са излетели от аеропорта в 8.30 часа местно време, потвърдиха от Външно министерство. Оттам допълват, че в операцията е включен и трети хеликоптер, който ще остане на непалска територия и ще зарежда другите две летателни машини с гориво. В екипите са включени опитни пилоти и опитни алпинисти,включително хора, запознати с терена на връх Шиша Пангма от техни предишни изкачвания. Легендарният алпинист и водач Мингма Шерпа съобщи за Дарик, че потегля с хеликоптер, за да търси Петров.", "date": "2018.05.11", "title": "Хеликоптери се включват в търсенето на Боян Петров"}
{"url": "http://www.novinite.bg/articles/159679/Organizaciya-na-dvijenieto-v-stolicata-do-20ti", "text": "От 08.05.2018 г. до 20.05.2018 г. се забранява влизането на пътни превозни средства по северната половина на пътното платно на ул. \"Георги Минчев\", между ул. \"Велчо Атанасов\" и ул. \"Стоил Войвода\". Движението на ППС ще се извършва еднопосочно по южната половина на пътното платно на ул. \"Георги Минчев\" в същия участък.От 21.05.2018 г. до 31.05.2018 г. се забранява влизането на ППС по южната половина от пътното платно на ул. \"Георги Минчев\", между ул. \"Велчо Атанасов\" и ул. \"Стоил войвода\". Движението на ППС ще се извършва еднопосочно по северната половина от пътното платно на ул. \"Георги Минчев\" в същия участък.", "date": "2018.05.11", "title": "Организация на движението в столицата до 20ти"}
{"url": "http://www.novinite.bg/articles/159661/Pateshkoto-ezero-v-Borisovata-gradina-ima-desetki-novi-obitateli", "text": "Патешкото езеро в софийската Борисова градина отново е оживено. Десетки патета на различна възраст вече правят компания на старите обитатели и веднага станаха атракция за столичани. Общината явно е решила да компенсира загубата на родилите се в естествена среда патета в края на април, които само за една-две седмици станаха жертва на грабливи гарвани. Сега вече от Общината са преградили и покрили с мрежи пространство за невръстните патета, а по-големите се движат на свобода из останалата част от езерото.В края на април се излюпиха шест зеленоглави патета - първите бебета, които се появяват в езерото, след като през 2017 г. Столична община възстанови първоначалния му облик и започна да отглежда в него зеленоглави патици. Птиците дойдоха от Спасителния център за диви животни в Стара Загора. Въпреки усилията на Общината обаче, която постави защитни мрежи, новото потомство не оцеля от набезите на гарваните.Езерото с водоплаващите птици (Патешкото езеро) е създадено през 1972 г. През годините то променя характера и предназначението си, докато през 2017 г., във връзка с отбелязването на 135 години парк „Княз-Борисова градина“, Общината възстанови оригиналния му вид – вкл. и емблематичната за цялостния облик на мястото къща за патици, разположена на островчето в средата му.За да се създаде подходяща среда за живот на птиците, езерото беше оградено с дървена ограда, която позволи отглеждането им независимо, че паркът е предпочитано място за разходка на домашни кучета. Управата на Борисова градина полага всекидневна грижа за отглеждането на птиците.", "date": "2018.05.11", "title": "Патешкото езеро в Борисовата градина има десетки нови обитатели"}
{"url": "http://www.novinite.bg/articles/159677/Medicite-ot-Loveshkata-bolnica-izlizat-na-poreden-protest", "text": "Медиците от Ловешката болница излизат на пореден протест заради неизплатени заплати. На днешния празник на града те организират голямо протестно шествие заради неясното бъдеще на лечебното заведение.Трета поредна седмица те настояват държавата и останалите акционери на лечебното заведение да предприемат спешни мерки за спасяването му от закриване заради тежкото финансово състояние.В Деня на Светите братя Кирил и Методий, който е и празник на Ловеч, в катедралата, посветена на двамата просветители, Ловчанският митрополит Гавраил ще отслужи Света литургия, съобщи БНР.От там ще тръгне и празничното шествие с иконата на Кирил и Методий.На тържествено заседание на Общинския съвет със званието \"Почетен гражданин\" на Ловеч ще бъдат удостоени писателят и драматург Константин Илиев, архитект Петко Еврев и посмъртно професор Беньо Цонев.", "date": "2018.05.11", "title": "Медиците от Ловешката болница излизат на пореден протест"}
{"url": "http://www.novinite.bg/articles/159688/Stolichnata-obshtina-s-akciya-za-razdavane-na-bezplaten-kompost", "text": "Изнесен пункт за раздаване на компост на граждани, ще бъде разкрит на 12 и 13 май, между 10:00 и 13:00 часа, пред централния вход на Националния стадион „В. Левски“. Инициативата е част от кампанията на Столична община за раздаване на до 10 кг безплатен компост на всички граждани, заплатили такса „битови отпадъци“ и поради това, за да получат своя компост, гражданите ще трябва да представят на място самата квитаниция за заплатената такса за 2017 или 2018 г.Компостът се произвежда от преработката на био и зелени градски отпадъци в Инсталацията за биологично третиране „Хан Богров“ на Завода за третиране на отпадъците на Столичната община. Той е естествен обогатител на почвата, който задържа влагата и помага за по-лесното и бързо усвояване на хранителните вещества от растенията. През 2017 г. е раздаден безплатно на граждани 20,57 т. висококачествен компост, а за 2015г. и 2016г. количеството е общо над 21 т.От кметството припомнят, че през 2014 г. беше въведена в експлоатация инсталацията за биологично третиране на площадка „Хан Богров”, която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци произвеждаме ресурси – ел. енергия и компост.През 2017 г. в компостиращите инсталации за хранителни и зелени отпадъци се отчитат: -Преработени са 13 927 т. зелени  и 8558 т. хранителни биоотпадъци-8 876 тона произведен компост-20,57 т. раздаден компост на граждани-70 000,49 лв. приходи от продажба на компост.-2109 MWh произведена електрическа енергия", "date": "2018.05.11", "title": "Столичната община с акция за раздаване на безплатен компост"}
{"url": "http://www.novinite.bg/articles/159687/Razkriha-narkolaboratoriya-za-metaamfetamini-v-Malo-Buchino", "text": "След проведено разследване, криминалисти на столичното Трето РУ планирали и предприели на 30 април провеждането на специализирана полицейска операция по противодействие на наркоразпространението на територията на Мало Бучино. В действията се включили и служители на сектор „Специализирани полицейски сили“- СДВР.Към 14:30 ч., на адрес в селото, те задържали криминално проявения С.Т./44г./, осъждан за престъпления свързани с наркотици. При последвалото претърсване на къщата, обитавана от мъжа, униформените открили на втория етаж помещение, пригодено за лаборатория за производство на метамфетамин, снабдена с модерно оборудване за направата му.Оттам са иззети над 50 различни по големина и съдържание шишета, множество колби, мензори, въздухопроводи, печки, електронни везни, кристални вещества, тревиста маса. В хода на процесуално-следствените действия на адреса са намерени автомат АК-47  и газов пистолет с множество боеприпаси за тях.След доклад на събраните материали в Софийска градска прокуратура на С.Т. са повдигнати обвинения за престъпления по чл. 354 а и чл.339 от Наказателния кодекс и му е наложена постоянна мярка за неотклонение „задържане под стража“.Работата по образуваното досъдебно производство продължава под наблюдението на прокуратурата.", "date": "2018.05.11", "title": "Разкриха нарколаборатория за метаамфетамини в Мало Бучино"}
{"url": "http://www.novinite.bg/articles/159700/Falshiv-inkaso-slujitel-zadigna-blizo-05-mln-lv-ot-montanski-hipermarket", "text": "Куриозен обир за близо половин милион лева. Фалшив инкасо служител отнесе оборота на хипермаркет в Монтана. Мъжът влязъл в магазина, облечен като служител на фирма за инкасо и поискал оборота. Служителите му го предали доброволно и той излязъл с 450 000 лева, предаде Нова телевизия.Започнало е издирване на обирджията. \"Оказваме пълно съдействие на разследващите органи. Бихме искали да уверим, че в нито един момент и по никакъв начин сигурността на нашите клиенти и служители не е била застрашена. Въпреки това предприехме незабавно допълнителни и конкретни мерки за сигурност. Хипермаркетът в Монтана функционира нормално. В момента тече разследване и не можем да коментираме допълнително\", заявиха в официален коментар от хипермаркета.", "date": "2018.05.11", "title": "Фалшив инкасо служител задигна близо 0.5 млн. лв. от монтански хипермаркет"}
{"url": "http://www.novinite.bg/articles/159698/Dnes-dietite-sa-zabraneni-mojem-da-yadem-vsichko-i-da-se-naslajdavame-na-jivota", "text": "Днес е денят, в който може да се яде всичко. Създаден е от Томас и Рут Рой, за да помогне на хората да се откъснат от разочароващите здравословни и диетични тенденции на нашето време. Това е ден, в който хората просто трябва да се отспуснат и насладят на живота.Повечето специалисти по хранене сякаш се съгласяват, че да прекъснеш режима си, може да бъде добре за нас и това, че принуждавайки се да ядем само нискокалорични, безвкусни храни за продължителни периоди от време, може да ни накара внезапно да изпаднем в депресия, съобщават от foodpanda.Много хора прекарват време, наблягайки на диетата си, и това, което те трябва или не трябва да ядат, главно защото днешният свят е пълен със красиви корици на списания, постоянно спортуващи хора и добре изглеждащи актриси и модели, които постоянно ни карат да се чувстваме недобре. Различните фантазии за здравословната храна, които изглежда идват и настъпват на няколко седмици, определено не помагат - както се оказва, диета без глутен не е особено полезна за всеки, който всъщност не е алергичен към глутен. Постоянно наливане с фреш също не е добра идея, тъй като телата ни трябва да функционират правилно, а приемането на прекалено много витаминни довежда до други излишъци. Ако вие, както и много хора днес, сте започнали да се чувствате разочаровани от всички тези неща, ще се радвате да чуете за ден, в който може да ядеш каквото искаш. ", "date": "2018.05.11", "title": "Днес диетите са забранени, можем да ядем всичко и да се наслаждаваме на живота"}
{"url": "http://www.novinite.bg/articles/159667/7-dushi-sa-namereni-martvi-v-Avstraliya", "text": "Четири деца и трима възрастни бяха намерени мъртви в малко населено място в Австралия, съобщи полицията, цитирана от Франс прес.Говорител на полицията в щата Западна Австралия каза, че там са намерени огнестрелни оръжия и че вероятно жертвите са загинали от прострелни рани.Той добави, че следователите не издирват заподозрян, което навежда на мисълта, че извършителят вероятно се е самоубил, отбеляза АФП.", "date": "2018.05.11", "title": "7 души са намерени мъртви в Австралия"}
{"url": "http://www.novinite.bg/articles/159683/Vse-oshte-nyama-zadarjani-za-napadenieto-nad-zamestnik-kmeta-na-Lovech", "text": "Стабилно е състоянието на заместник-кмета на Ловеч, който вчера беше пребит и беше приет в болница, без опасност за живота.Цветан Георгиев е със счупени крака и травми по тялото и главата, най-вероятно от удари с брадва. Вчера той беше нападнат пред дома си. Все още няма задържани за престъплението, полицията работи по версиите за нападението.", "date": "2018.05.11", "title": "Все още няма задържани за нападението над заместник-кмета на Ловеч"}
{"url": "http://www.novinite.bg/articles/159681/Sofijska-gradska-prokuratura-povdigna-obvinenie-na-kvestorite-na-KTB", "text": "Софийската градска прокуратура привлече към наказателна отговорност двама квестори на КТБ за умишлена безстопанственост в особено големи размери, представляваща особено тежък случай. Станислав Л. и Елена К. са обвинени, затова, че в периода 20.08.2014г. до 06.11.2014г в гр.София не са положили достатъчно грижи за стопанисването и запазването на повереното им имущество, и от това последвали значителни щети в размер на 1 070 383,83 лв. за Фонд за гарантиране на влоговете в банките. Двамата обвиняеми умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към Фонда за гарантиране на влоговете в банките. Спрямо двамата обвиняеми е взета мярка за неотклонение „подписка“. Ако бъдат признати за виновни, Станислав и Елена могат да получат наказание лишаване от свобода от 3 до 12 години, като съдът може да постанови и лишаване от право да заемат определена обществена или държавна длъжност и право да упражняват определена професия или дейност. ", "date": "2018.05.11", "title": "Софийска градска прокуратура повдигна обвинение на квесторите на КТБ"}
{"url": "http://www.novinite.bg/articles/159676/V-Turciya-arestuvat-oshte-300-voennoslujeshti", "text": "Главната прокуратура на Истанбул издаде заповед за задържането на 300 военнослужещи в рамките на продължаващото се дело за опита за държавен преврат и дейността на Терористичната фетхуалистка организация /ФЕТО/, информира ТАСС, цитирана от БГНЕС. Сред заподозрените са 21 действащи военнослужещи. Това са хора, които биха могли да бъдат членове на клетки на ФЕТО в армейските структури, смятат от обвинението. Към момента са задържани 150 души. Обиските се провеждат от служителите на антитерористичния департамент на Управлението за сигурност на Истанбул. Подобна вълна от арести бяха извършени вчера по заповед на Главната прокуратура на Измир. Заповеди бяха издадени за 91 действащи офицери и за петима цивилни „имами“ на ФЕТО, които са се занимавали с координацията на дейността на тази организация. На 15 юли 2016 г. група офицери и войници от турската армия предприеха опит за държавен преврат. Сблъсъците се разгърнаха основно в Истанбул и Анкара. Загинаха 250 души, над 2000 бяха ранени. За подготовката на преврата турският президент Реджеп Ердоган обвини своя бивш съратник ислямския проповедник Фетхуллах Гюлен, който живее в САЩ. След метежа в Турция са арестувани над 50 хиляди души, уволнени или отстранени от работа са около 140 хиляди държавни служители. ", "date": "2018.05.11", "title": "В Турция арестуват още 300 военнослужещи"}
{"url": "http://www.novinite.bg/articles/159694/Balgarcheta-ot-cyal-svyat-na-folkloren-festival-v-Kavarna", "text": "„Днес, на 11 май, в Деня на Светите братя Кирил и Методий Каварна е най-младият град на България. Днес Каварна събира таланта и голямата обич и преклонение към България.“ С тези думи вицепрезидентът Илияна Йотова откри 15-ото юбилейно издание на Общобългарския младежки фолклорен събор „С България в сърцето“. Негови организатори са Община Каварна и продуцентска къща „Пирина“. В тридневния събор участват над 1500 деца и младежи от цяла България и историческите ни диаспори.„От множеството срещи с българите в Молдова, Сърбия, Македония, Албания, Унгария разбрах колко ценят те подкрепата на хора като вас“, с тези думи вицепрезидентът се обърна към един от вдъхновителите на събора – Илия Луков. „Вашето дело е още по-значимо – чрез преданията, приказките и героите от фолклора, вие съхранявате величието на народа ни, независимо от това къде се намират неговите чеда“, отбеляза Илияна Йотова. По думите на вицепрезидента Каварна и младежкият събор дават възможност да помним, че всички сме част от един народ – и българите тук, и сънародниците ни извън границите на България. „Време е за единение на българите от цял свят за развитието и бъдещето на България“, призова Илияна Йотова.В деня, в който в много градове в целия свят българските общности отбелязват Деня на св. св. Кирил и Методий,  вицепрезидентът изпрати послание към тях от Каварна: „България е древна страна, страна не на разстояния и мащаби, а империя на духовност и култура. Една от най-старите държави, създала писменост за славянските народи. Да бъдем горди, че сме българи.“„Фолклорът и традициите ни обединяват. Българските младежи ни обединяват, защото те са истинското общо бъдеще на нашия народ. Независимо къде живеят, те носят българщината в сърцето си и я предават. За нашите деца сме длъжни да направим всичко, за да съхраним традициите. За да пребъде България“, убедена е вицепрезидентът.  ", "date": "2018.05.11", "title": "Българчета от цял свят на фолклорен фестивал в Каварна"}
{"url": "http://www.novinite.bg/articles/159684/Tramp-Zalovihme-petimata-naj-izdirvani-lideri-na-Islyamska-darjava", "text": "Президентът на САЩ Доналд Тръмп се похвали в Twitter, че са заловили петимата най-издирвани лидери на \"Ислямска държава\", след като са били примамени от Сирия в Ирак с фалшиви съобщения, през приложението за обмяна на съобщения Телеграм, пише Daily Mail. Иракските власти са използвали телефона на вече заловения лейтенант Исмаил ал-Ейтауи, за да изпратят съобщение на останалите лидери с инструкции да дойдат в Ирак, където те са били заловениКриптираното приложение Телеграм, беше обявено от самите бойци на \"Ислямска държава\" за любимия им начин за размяна на съобщения. И от 2015-та година насам е използвано за поддържането на комуникациите в организацията, както и за разпространение на пропаганда, предаде БГНЕС. Исмаил ал-Ейтауи беше заловен през февруари от турското разузнаване, базирано в Ирак. Той беше пряк помощник на лидера на ИД Абу Бакр ал-Багдади и е отговорен за прехвърляне на пари към банковите сметки на организацията по света. Благодарение на залавянето на Ейтауи иракските и американските разузнавателни служби откриха банковите сметки и кодовете за комуникация, които организацията използва. Друг от заловените е Садам ал-Джамал – сириец, за който се смята, че е виновен за клането в провинция Деир Езор през 2014, където загинаха над 700 членове на племе изправило се срещу ИД. Той беше вторият най-издирван член на организациятаОперацията за залавянето им беше водена от американските военни сили, като част от водената от САЩ коалиция против ИД и беше извършена от двете страни на границата между Ирак и Сирия.", "date": "2018.05.11", "title": "Тръмп: Заловихме петимата най-издирвани лидери на \"Ислямска държава\""}
{"url": "http://www.novinite.bg/articles/159674/Sofiya-shte-e-domakin-na-konferenciya-za-elektronnite-dokazatelstva", "text": "София ще е домакин на конференция за електронните доказателства на 14 и 15 май, съобщават от Министерство на правосъдието. Участниците в нея ще дискутират бъдещето на електронното правосъдие в Европа, трябва ли да се инвестира в свързването на множеството бази-данни в Европа. Освен експерти от всички държави членки на ЕС, ще участват представители на ЕВРОПОЛ, на Евроджъст, на Генералния секретариат на Съвета на ЕС и на Европейската комисия. Първият ден от форума ще може да се проследи онлайн. По време на конференцията ще бъдат представени обменът и практическите мерки, свързани с достъпа до електронните доказателства и документи в услуга на съдебните органи, както и новите възможности, които дава цифровата платформата e-CODEX, чрез която ще може да се осъществява трансгранична комуникация между съдилищата на държавите членки.", "date": "2018.05.11", "title": "София ще е домакин на конференция за електронните доказателства"}
{"url": "http://www.novinite.bg/articles/159695/Helikopterite-tarseshti-Boyan-Petrov-kacnaha-zaradi-silen-vyatar", "text": "Бурен вятър спря спасителната операция по въздух в Хималаите за алпиниста Боян Петров. Трите спасителни хеликоптера не могат да продължат издирването над 5000 метра заради бурния вятър.Реалната им цел е височина около и над 7000 метра, където са лагер 2 и лагер 3, все още недостигнати от екипите, които действат по земя. Очакванията са по-късно днес вятърът да утихне и хеликоптерите да продължат търсенето, съобщава Нова телевизия, предаде БГНЕС.Според прогнозите спасителите имат два дни - днес и утре, за да намерят Петров, тъй като времето ще се влоши и ще има опасност за самите тях. В 15 ч. днес от китайското посолство у нас ще дадат пресконференция за спасителната операция за Боян Петров.", "date": "2018.05.11", "title": "Хеликоптерите, търсещи Боян Петров, кацнаха заради силен вятър"}
{"url": "http://www.novinite.bg/articles/159663/Predlagat-s-mesten-referendum-da-se-izbere-tehnologiyata-za-zavoda-za-otpadaci-v-Sofiya", "text": "Местен референдум да определи технологията, по която ще работи заводът за отпадъци в столицата. Това предлага общинският съветник и съпредседател на „Политическа група 5” инж. Симеон Славчев. Освен това съветниците от групата внасят доклад в Столичния общински съвет (СОС) с искане за отмяна на взетото през юли 2017 г. решение за изграждане на завод за изгаряне на отпадъци, като предлага да се разгледат всички алтернативни технологични варианти, каза още инж. Славчев. На следващото заседание на Столичния общински съвет общинските съветници ще трябва да решат дали да се вземе дългосрочен заем и да одобрят документите за инсталацията с технология от миналия век. Докладът за взимането на огромен заем за изграждане на завод за изгаряне на отпадъци в София е в дневния ред на заседанието на СОС на 17 май и е внесен от кмета Йорданка Фандъкова.\"Политическа група 5” предлага да се разгледат подробно всички алтернативни варианти, тъй като сега предлаганата технология освен всичко друго не е най-екологично чистият и ефективен вариант, каза инж. Славчев. Искаме столичани да са добре информирани при взимането на подобни решения и за това настояваме да се направи подробен финансов и екологичен анализ на всяка една технология и след широко обществено обсъждане да се вземе крайното решение чрез коя технология ще се изгражда завода за отпадъци. Нещо повече по темата в момента няма нито политически, нито обществен консенсус, което поставя под доста сериозен риск реализацията на проекта, допълни инж. Славчев. Именно за това „Политическа група 5” предлага конструктивно решение, което ще даде възможност, от една страна, проектът да бъде реализиран чрез модерна, ефективна и екологично чиста технология и от друга страна, столичани ще могат да получат подробна информация за стратегическия обект в София, който се очаква да работи в следващите 30 години. От реализацията на този проект зависи в дългосрочен план здравето на нашите деца, аргументира се инж. Симеон Славчев.", "date": "2018.05.11", "title": "Предлагат с местен референдум да се избере технологията за завода за отпадъци в София"}
{"url": "http://www.novinite.bg/articles/159701/Putin-i-Erdogan-Odteglyaneto-na-SASht-ot-iranskata-sdelka-e-golyama-greshka", "text": "Руският президент Владимир Путин и турският Реджеп Ердоган се обединиха около мнението, че решението на САЩ да се оттегли от ядрената сделка с Иран е „грешно”. Това съобщава източник от турското президентство, предаде БГНЕС.Стопанинът на Белия дом Доналд Тръмп обяви във вторник, че САЩ се оттеглят от ядреното споразумение с Иран и ще наложат нови санкции на страната. Наричайки решението на Тръмп „грешно”, Ердоган и Путин отбелязаха, че сделката е била „дипломатически успех, който трябва да бъде запазен”. Двамата лидери се съгласиха да продължат сътрудничеството си с другите страни, подписали споразумението, с цел неговото запазване.", "date": "2018.05.11", "title": "Путин и Ердоган: Одтеглянето на САЩ от иранската сделка е голяма грешка"}
{"url": "http://www.novinite.bg/articles/159682/V-Garciya-se-sreshtat-predstaviteli-na-Balkanite-i-Vishegradskata-grupa", "text": "В Сунио край Атина се събраха представители на страните от Вишеградската група и четирите балкански държави членки на Европейския съюз, заедно с шестте страни от Западните Балкани, Словения и Кипър. Акцент в дискусиите са енергетиката, разширяването и бъдещето на Европа. Вицепремиерът Екатерина Захариева участва във втората министерска срещаЕкатерина Захариева, вицепремиер и министър на външните работи: Когато говорим за бъдещето на ЕС, съм убедена, че трябва да обсъждаме това със страните кандидатки. Всички говорим, че трябва да се върнем към ценностите си. Споделям това мнение, но ние трябва да си отговорим какво означава това в прагматично измерение - не трябва да има двойни стандарти. Двойните стандарти на храните са само пример -нашите граждани не са второ качество. Друг пример за двоен стандарт е Шенген - България е изпълнила техническите критерии от 2011 г., но не бива приета по политически причини. 2025 година е реалистична дата за приемането на страните от Западните Балкани. Нека да подкрепим кандидатките и да сме искрени с тях.Никос Кодзияс, министър на външните работи на Гърция: Големият въпрос сега е накъде трябва да се разширява ЕС? Разбира се, Западните Балкани. От миналото знаем обаче, че всяка стъпка на разширяване води до институционални промени в работата на ЕС. Институционалната промяна, която става винаги при всяка вълна на разширяване, трябва да се взима предвид, преди да даваме каквито и да било обещания. Обръщам внимание на промените, които ще станат след разширяването. Промяна в ЕК. Защото трудно ще осигурим всички да имат комисари. Или ще имаме ротация. Или ще разделим Комисията на страни, които имат постоянно членство, и други, които нямат. Ако имаме Комисия, в която не всички страни членки имат комисари, как ще осигурим пълното портфолио. Приемането на Западните Балкани в ЕС ще отвори много въпроси. Какво ще стане например с Турция - ще имаме ли специално споразумение с нея, или ще имаме разширяване и в посока Турция. Не на последно място - какво ще е отношението ни с Русия?", "date": "2018.05.11", "title": "В Гърция се срещат представители на Балканите и Вишеградската група"}
{"url": "http://www.novinite.bg/articles/159670/Kmetat-na-London-iska-zabrana-na-reklamata-na-vredna-hrana-v-transporta", "text": "Лондонският кмет Садик Хан планира да забрани рекламата на вредна храна в обществения транспорт, съобщи BBC. „Възнамерявам да направя всичко, което мога, за да се боря с този проблем с всички сили, които разполагам и да помогна на лондончани да избират здравословна храна за себе си и своите семейства“, каза той. Садик Хан подчерта, че проблемът с детското затлъстяване в Лондон е „бомба със закъснител“.Забраната ще засегне храната с високо съдържания на сол, мазнини и захар и ще се разпространи върху метрото, автобусите и наземните железопътни линии. Изработването на съответните мерки вече се обсъжда от градската администрация. Лондон е един от градовете в Европа с най-много затлъстели деца – около 40% от децата на възраст 10 и 11 години са натрупали излишни килограми.", "date": "2018.05.11", "title": "Кметът на Лондон иска забрана на рекламата на вредна храна в транспорта"}
{"url": "http://www.novinite.bg/articles/159660/Dnes-oblachnostta-shte-e-znaitelna", "text": "Днес облачността ще е по-често значителна и на много места ще има краткотрайни валежи, след обяд придружени с гръмотевици. В планинските и югоизточните райони, валежите ще са значителни. До вечерта дъждът ще спира и облачността над по-голямата част от страната ще намалее. Ще духа до умерен, в източните райони и временно силен североизточен вятър. Максималните температури ще са между 20° и 25°. Над планините облачността ще е значителна. Ще има краткотрайни валежи, на места след обяд ще са значителни, придружени и с гръмотевични бури. Ще духа умерен, по билата - силен североизточен вятър. Максималната температура на височина 1200 метра ще е около 13°, на 2000 метра – около 7°.Над Черноморието облачността ще е предимно значителна. Около и след обяд ще има краткотрайни валежи от дъжд, придружени с гръмотевици. Ще духа умерен североизточен вятър. Максималните температури ще са 19-21°. Температурата на морската вода е 18-19°. Вълнението на морето ще е 2-3 бала.", "date": "2018.05.11", "title": "Днес облачността ще е знаителна"}
{"url": "http://www.novinite.bg/articles/159699/Iskame-i-sme-gotovi-za-evroto-zayavi-harvatskiya-premier", "text": "На последното заседание на хърватското правителство е обсъждан въпросът за въвеждане на еврото като официална валута в страната. \"Ще създадем национален съвет за въвеждане на еврото. По този въпрос трябва да се работи много за подготовката на обществото\", каза премиерът Андрей Пленкович, предаде БГНЕС.Според него след въвеждането на еврото ще има намаление на лихвите, а износът ще бъде по-конкурентноспособен, ще се увеличи заетостта и инвестициите. \"Хърватия има готовност за въвеждане на еврото\", каза още Пленкович. Хърватският вицепремиер Мартина Далич определи страната \"като много добър кандидат за приемане на еврото\". 80 на сто от спестяванията на гражданите са в евро\" , каза още Далич цитирана от държавното радио.", "date": "2018.05.11", "title": "Искаме и сме готови за еврото, заяви хърватския премиер"}
{"url": "http://www.novinite.bg/articles/159665/Zadarjaha-velosipedista-blasnal-i-ranil-momichence", "text": "Задържан е мъжът, който удари с колело дете в \"Южния парк\" и избяга. Това потвърдиха пред NOVA от пресцентъра на МВР.  24-годишният Борислав Миланов е арестуван снощи в София. Предал се е сам в присъствието на адвокат в 4-то РПУ.  Инцидентът стана в сряда вечерта, а момиченцето беше прието в \"Пирогов\" с тежки наранявания. Детето е било с майка си в парка, когато мъжът го помита с велосипеда си и бяга от мястото на инцидента. \"Видях сблъсъка и как влачи детето, докато опитва да спре. Влачи го 2 метра\", разказа за \"Здравей, България\" Боряна Джоканова, майката на раненото 1-годишно дете. \"Главата й е ударена, тялото е премазано. Счупени са костите на едното краче. Лекарите я прегледаха от горе до долу\", поясни тя.По думите й след сблъсъка колоездачът е спрял за момент: \"Ослуша се и когато разбра, че ситуацията е по-тежка, избяга\".В момента, в който Боряна вижда, че той тръгва да бяга, вади телефона и го снима. ", "date": "2018.05.11", "title": "Задържаха велосипедиста, блъснал и ранил момиченце"}
{"url": "http://www.novinite.bg/articles/159662/Puskat-kasometrajni-filmi-na-Letishte-Sofiya", "text": "Импровизиран киносалон на Терминал 2 на Летище София при изходите B1-B4 показва най-успешните български късометражни филми.Под мотото „Късо кино с крила“ стартира и вече се реализира успешно проектът ФилмГейт БГ.Всички заминаващи от Терминал 2 пътници вече имат възможност да прекарат времето си преди извеждане към самолета в компанията на седмото изкуство.На екраните при изходи B1-B4 ги очакват вълнуващи истории, събрани в предизвикателната форма на късата лента. Програмният блок е с продължителност от около час и обикновено включва три филма – игрален, анимационен и документален. Всички филми са с английски субтитри, а излъчването им продължава без прекъсване по време на оперативното време на летището.Целта е широката публика да се „срещне“  с произведения, които рядко намират своя път до обикновения зрител и по този начин да провокира интерес, който да постави началото на една нова и по-многобройна аудитория за късото кино.Продължителността на инициативата е шест месеца и заключителната й фаза е насрочена за месец септември. В момента се водят преговори за стартирането на проекта и на летище Пловдив.", "date": "2018.05.11", "title": "Пускат късометражни филми на Летище София"}
{"url": "http://www.novinite.bg/articles/159685/Kitajskiyat-poslanik-dokladva-na-Radev-kak-teche-operaciyata-za-spasyavaneto-na-Boyan-Petrov", "text": "Президентът Румен Радев проведе среща на „Дондуков“ 2 с посланика на Китайската народна република у нас Джан Хайджоу. Дипломатическият представител на Пекин запозна държавния ни глава с хода на спасителната операция за откриване на изчезналия български алпинист Боян Петров. В нея от китайска страна участват 80 спасители, както и хеликоптери. ", "date": "2018.05.11", "title": "Китайският посланик докладва на Радев как тече операцията за спасяването на Боян Петров"}
{"url": "http://www.novinite.bg/articles/159704/100-spasiteli-v-3-grupi-izpratil-Kitaj-po-sledite-na-Boyan-Petrov", "text": "Китай е събрала около 100 души спасители. Има медицински лица и хора, занимаващи се с логистиката. Спасителите са разделени в три групи. Това заяви посланикът на Китайската народна република у нас Джан Хайджоу във връзка със спасителната операция по издирването на алпиниста Боян Петров в Хималаите, предаде БГНЕС.", "date": "2018.05.11", "title": "100 спасители в 3 групи изпратил Китай по следите на Боян Петров"}
{"url": "http://www.novinite.bg/articles/159668/Izrael-predprie-masirano-napadenie-sreshtu-celi-v-Siriya", "text": "Израел предприе масирано нападение срещу цели в Сирия в отговор на иранския обстрел в окупираните Голански възвишения. Напрежението ескалира само два дни след като САЩ се оттеглиха от ядреното споразумение с Иран. Срещу израелски позиции на Голанските възвишения в нощта срещу четвъртък от Сирия са били изстреляни над 20 ракети. Някои от тях са били прихванати, съобщи говорителят на израелската армия ген. Джонатан Конрикъс. Той определи иранската атака като много сериозна.Обстрелвани са били няколко израелски военни поста. Няма данни за жертви, а нанесените щети били \"ограничени\". Израелската страна смята, че зад атаката стои бригадата \"Ал Кудс\" - елитно подразделение на иранската Революционна гвардия. Напрежението в района ескалира само два дни след като САЩ се оттеглиха от ядреното споразумение с Иран. Ракети и срещу Дамаск? В отговор на ракетния обстрел израелската армия е поразила десетки ирански военни цели в Сирия, съобщи още говорителят. Атакувани са били пускови установки, от които са били изстреляни ракети, както и военни и логистични комплекси на \"Ал Кудс\", складове и транспортни средства. Ген. Конрикъс увери, че израелските удари не целят \"ескалация\" на напрежението с Техеран. По данни на сирийската армия, поразени са главно цели в югозападната провинция КунейтраСирийската държавна телевизия съобщи, че срещу Сирия са били изстреляни 50 ракети. Много от тях били прихванати. Няма данни за това дали ракети са изстреляни и срещу Дамаск. В сирийската столица обаче е имало експлозии. Ракетното нападение е целяло да разруши сирийската противовъздушна отбрана и радарните установки, предаде държавната осведомителна агенция Сана. Една такава установка е била поразена. Атакувани са също сирийски военни бази и оръжейни складове. Няколко ракети са попаднали в целта. Няма данни за жертви от нападенията. Напрежението ескалира Израелските тайни служби от доста време предупреждават за възможен ирански удар по Израел в отговор на въздушното нападение, при което на 9 април в Сирия загинаха седем души. Според Сирия и Иран, Израел носи отговорност за нападението.", "date": "2018.05.11", "title": "Израел предприе масирано нападение срещу цели в Сирия"}
{"url": "http://www.novinite.bg/articles/159705/Remontirat-udarno-okolo-sofijskite-detski-gradini", "text": "Днес зам.-кметът по транспорт Евгени Крусев направи проверка на ремонта на улица „Св. Николай Чудотворец“ при детска градина в ж.к. „Надежда“. През идните месеци с приоритет ще се работи и по още 20 обекта в близост до детски градини и училища в районите „Подуяне“, „Сердика“ и „Нови Искър“. През днешния ден ремонтите на пътната настилка продължават на територията на цяла София.27 екипа на фирмите, ангажирани с поддръжката на уличната мрежа, извършват ремонтни дейности на пътна и тротоарна настилка. През летния сезон е планирано да се довършат и обектите бул. „Тодор Каблешков“ и бул. „Монтевидео“, както и да бъде преасфалтиран бул. „Васил Левски“. ", "date": "2018.05.11", "title": "Ремонтират ударно около софийските детски градини"}
{"url": "http://www.novinite.bg/articles/159680/Futbolen-mach-promenya-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 20:00 часа на 13.05.2018 г. до приключванена футболната среща на 15.05.2018 г. по алеите около Национален стадион \"Васил Левски\", при сектор Б, В и Г.От 12:30 до 20:30 часа на 15.05.2018 г.:От 17:00 часа на 15.05.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с излючение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.05.11", "title": "Футболен мач променя движението в столицата"}
{"url": "http://www.novinite.bg/articles/159693/Tapa-kam-Dunav-most-v-Ruse-zaradi-katastrofa-mejdu-kola-i-TIR", "text": "Катастрофа между лек автомобил и румънски ТИР блокира движението около Дунав мост тази сутрин. Инцидентът е станал точно под жп моста на пътя за Силистра, предаде БГНЕС.Автомобил „Опел“ с русенска регистрация, в който са пътували мъж и жена, се е движил към Мартен. Той е бил засечен и ударен от румънския камион, който е пътувал в същата посока. По думите на жената от леката кола шофьорът на тира ги е притискал още от кръговото на Дунав мост и малко преди стеснението, където става тапата, ги е ударил отзад и е влачил колата 20-ина метра.За щастие няма пострадали хора, а щетите са главно по лекия автомобил. Заради катастрофата се образуваха огромни задръствания и в двете посоки. Причините за инцидента се изясняват.", "date": "2018.05.11", "title": "Тапа към Дунав мост в Русе заради катастрофа между кола и ТИР"}
{"url": "http://www.novinite.bg/articles/159678/Kontrabandni-cigari-v-tajnik-na-avtomobil-sa-zadarjani-na-Kapitan-Andreevo", "text": "Опит за пренасяне на контрабандни цигари в тайник на лек автомобил от Турция у нас предотвратиха митническите служители и граничните полицаи на ГКПП \"Капитан Андреево\", съобщават от Агенция \"Митници\". Те са били открити в лек автомобил, в който е пътувал сам шофьорът, български гражданин. Той заявил, че не пренася стоки или валутни ценности за деклариране. Превозното средство е било селектирано за щателна митническа проверка. При инспекцията в специално изграден тайник под предната седалка са били намерени 8280 къса /414 кутии/ цигари без акцизен бандерол. Тютюневите изделия и автомобилът, послужил за контрабандата, са били задържани. На шофьора са били съставени два акта.", "date": "2018.05.11", "title": "Контрабандни цигари в тайник на автомобил са задържани на \"Капитан Андреево\""}
{"url": "http://www.novinite.bg/articles/159686/Tax-Freedom-Day-tazi-godina-e-na-13-maj", "text": "След два дни българите условно ще спрат да работят за правителството и ще започнат да правят пари за себе си. В неделя се пада т.нар. Tax Freedom Day, изчислиха от Института за пазарна икономика (ИПИ).През настоящата 2018 г. трябва да работим малко над 132 дена само за да си платим всички данъци към държавата. Това означава, че на 13 май ще настъпи денят, в който гражданите ще спрат да работят за държавата и ще започнат да работят за себе си. Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day.През 2018 г. българите ще изработват средно по около 289 млн. лв. за един календарен ден. Консолидираните приходи в бюджета пък са официално заложени в рамките на 38,2 млрд. лева. Това означава, че през текущата година ще са необходими малко над 132 дни, за да се попълни хазната и да се подсигурят публичните харчове. Има няколко интересни момента в тези 132 дни, които не бива да се пропускат:Живеещите в Българите ще получат помощ от европейските данъкоплатци, които ще ги „отменят” за малко над 8 дни работа към държавата. Последните отразяват заложените в бюджета близо 2,4 млрд. лв. помощи от ЕС. Местните данъкоплатци ще работим до 4-ти май за държавата, а в дните до 13-ти май ще бъдем отменени от европейските данъкоплатци. Въпреки това деление ние се спираме на 13-ти май за официалната дата на данъчна свобода, тъй като тя с най-голяма точност отчита преразпределението през приходната част на бюджета;През последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да са все повече, което означава, че реално данъчната тежест в страната нараства. През 2018 г. имаме конкретни мерки за повишаване на осигурителната тежест (покачване на осигурителната вноска за пенсия и на минималните осигурителни прагове), както и повишен акциз върху цигарите. Тези мерки са на стойност около 450 млн. лв., тоест това е цената на по-високите данъци през 2018 г., която ще покрият данъкоплатците. За съжаление през последните 10 години, след въвеждането на плоския данък от 2008 г., нямаме примери за намаление на данъчната тежест у нас.Сметката разпределя тежестта върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50%, тоест за тях Денят на данъчна свобода идва чак в края на юни. Всеки сам може да изчисли своите данъци и своя Ден на лична данъчна свобода на специализираната страница \"Моите данъци\" – .   ", "date": "2018.05.11", "title": "Tax Freedom Day тази година е на 13 май"}
{"url": "http://www.novinite.bg/articles/159696/Poslanikat-na-Yujna-Koreya-se-pensionira-s-orden-Stara-planina", "text": "В рамките на мандата си у нас посланик Шин Бу Нам успя да развие изключително активна и ползотворна дейност за сътрудничеството между Република България и Република Корея във всички области от взаимен интерес. Това заяви президентът Румен Радев, след като удостои посланика на Република Корея у нас Шин Бу Нам с орден „Стара планина“ – първа степен.Висшето държавно отличие се връчва за изключителните заслуги на дипломата за развитието на двустранните отношения между Република България и Република Корея. Посланик Шин спомогна за реализирането на редица успешни визити, сред които това на министър-председателя на Република Корея Ли Нак Йон през октомври м.г.Посланик Шин  положи усилия особено за развитието на нашите икономически отношения, посочи Румен Радев и даде пример с посещението на бизнес делегации, организирането на форуми, откриването на Българо-корейската търговско-промишлена камара. Президентът изтъкна и важността на програмите за задълбочаване на инвестиционното сътрудничество в областта на високите технологии, машиностроенето, електрониката, информационните и комуникационни технологии. Румен Радев отбеляза също и работата на посланик Шин Бу Нам за  популяризиране на корейския бит и култура, усилията му в сферата на образованието и спорта.Вие сте посланик, който надхвърли рамките на своята пряка дейност, защото обединявахте и давахте импулс и на целия дипломатически корпус по отношение на Азия, заяви държавният глава. Президентът припомни за работната среща с дипломатически представители от азиатските държави у нас, която бе организирана от посланик Шин през март тази година и на която държавният глава беше гост. Знаковата среща между посланиците на Република Корея и Корейската народнодемократична република тогава е пример как трябва да се работи за изграждането на отношения в дух на мир и сътрудничество.Шин Бу Нам заяви, че за него е чест да получи най-висшето държавно отличие, особено предвид факта, че не само напуска страната ни, но и се оттегля от дипломатическата дейност. „Днес ми е малко тъжно, че си заминавам, но вярвам, че това не е краят на нашите отношения, защото ще остана почетен председател на Българо-корейската търговско-промишлена камара и на сдружението за приятелство между двете страни“, заяви посланик Шин. Той благодари на президента Румен Радев за силния му ангажимент в подкрепа на отношенията с всички азиатски държави. ", "date": "2018.05.11", "title": "Посланикът на Южна Корея се пенсионира с орден \"Стара планина\""}
{"url": "http://www.novinite.bg/articles/159691/M3-Communications-Group-Inc-e-PR-agenciya-na-godinata-za-2018", "text": "M3 Communications Group, Inc.  бе обявена за най-добрата PR агенция в България за 2018 г. в ежегодния конкурс на Българската асоциация на PR aгенциите – BAPRA Bright Awards. На стилна церемония в Rainbow Plaza авторитетно международно жури отличи компанията и в още 8 категории. Така M3 Communications Group, Inc. стана номер 1 и по брой спечелени награди в тазгодишния конкурс.Освен приза „Агенция на годината“, M3 Communications Group, Inc. успя да пребори конкуренцията на над 100 проекта и да спечели още три златни, три сребърни и две бронзови отличия. Това е най-голямото постижение на компанията в 24-годишната й история.Големият благотворителен концерт „Ние обичаме България“, реализиран за BILLA България през 2017 г., донесе на M3 Communications Group, Inc. златния приз в категория „Специално събитие“. Компанията спечели първото място и за Public Affairs кампания за иновативния проект Facebook Amber Alert. В същата категория М3 Communications Group, Inc. бе отличена и с трета награда за проекта „Събираме света заедно“ за Асоциацията на почетните консули в България. Компанията получи златното отличие и за „Изграждане на работодателска марка“ за кампанията #IamWIZZcrew за Wizz Air. Успешното партньорство на M3 Communications Group, Inc. през изминалата година с L’Oreal донесе на компанията две втори награди в категорията „Маркетинг, свързан с кауза“ за инициативата „За жените в науката“ и в категорията „Изграждане на работодателска марка“ за проекта L'Oreal IT Day. Компанията получи сребърен медал и за „Кризисен PR“ за ефективното разрешаване на казуса с оувърбукинг на Wizz Air през 2017 г. M3 Communications Group, Inc. допълни арсенала си от отличия и с трето място за „Корпоративен PR“ за проекта по успешно изграждане на публичния имидж на IT компанията Алтерко в България.„Всеки, който посети офиса на M3 Communications Group, Inc., ще бъде посрещнат от един надпис на стълбите, който гласи: „Няма асансьор към успеха, трябва да изкачиш стъпалата“. Именно това правим и ние в нашата компания. Полагаме ежедневни усилия не само, за да реализираме успешни проекти за нашите клиентите, но и за да развиваме PR бизнеса в България. Вече 24 години M3 Communications Group, Inc.  поддържа високо ниво на работа и следва утвърдените международни стандарти. Затова сме щастливи за поредното важно признание, което получихме. Да бъдем Агенция на годината е истинска чест за нас, но и голяма отговорност и затова ще продължим и занапред да бъдем ценен партньор на нашите клиенти и да реализираме иновативни проекти“, заяви на церемонията Максим Бехар, главен изпълнителен директор на M3 Communications Group, Inc.Наградите BAPRA Bright Awards са най-високите отличия в PR бизнеса на българския пазар. Те се организират от Българската асоциация на PR агенциите (БАПРА) и се оценяват от независимо и авторитетно международно жури от експерти в областта на комуникациите. Тази година над 130-те подадени кандидатури бяха разгледани от жури с председател Андрю Джонсън, управляващ директор на RPP Group.   ", "date": "2018.05.11", "title": "M3 Communications Group, Inc. е PR агенция на годината за 2018"}
{"url": "http://www.novinite.bg/articles/159697/Merkel-kam-Tramp-Podkopavash-doverieto-kam-mejdunarodniya-red", "text": "Германският канцлер Ангела Меркел определи като „неправилно“ решението на САЩ да излязат от договора за иранската ядрена програма. „Това подкопава доверието към международния ред“, заяви тя в град Мюнстер на католическа конференция, която се излъчва по германските телевизии, предаде БГНЕС.„Смятам, че е неправилно едностранно да се разваля споразумение, което е било съгласувано, което е било единодушно прието от Съвета за сигурност на ООН“, подчерта канцлерката. Меркел се съгласи, че редица теми, които имат отношение към Техеран, предизвикват тревога. Сред тях тя посочи балистичната програма на Ислямската република, нейните действия в Сирия и отношението й към Израел.На 8 май американският президент Доналд Тръмп се отказа от споразумението с Иран и обеща да възобнови старите и да въведе нови санкции срещу страната. Едновременно с това той твърди, че САЩ са готови да сключат ново споразумение. Великобритания, Германия и Франция обявиха, че ще продължат да спазват договора с Иран. Икономическият министър на Германия обаче е по-благосклонен към Доналд Тръмп и Вашингтон. САЩ остават ключов партньор на Европейския съюз, въпреки разногласията, включително по търговските въпроси и на фона на излизането на Вашингтон от ядрената сделка с Иран. Това заяви германският министър на икономиката и енергетиката Петер Алтмайер в интервю за радио „Дойчландфунк“.„Мнозина казват, че ние трябва да се обединим с Русия и Китай против САЩ, но САЩ остават наш партньор по НАТО, ние имаме много тясно и добри икономически отношения“, каза той. ", "date": "2018.05.11", "title": "Меркел към Тръмп: Подкопаваш доверието към международния ред"}
{"url": "http://www.novinite.bg/articles/159689/Tejka-katastrofa-s-raneni-v-Sofiya", "text": "Тежък пътен инцидент в столицата. Около 12:15 часа е подаден сигнал за тежко пътнотранспортно произшествие между два леки автомобила в района Околовръстен път и бул. „Цар Борис III“, съобщиха от МВР.По първоначална информация има пострадали. На място има полицейски служители, които са отцепили движението. Насочени са и екипи на Спешна помощ. ", "date": "2018.05.11", "title": "Тежка катастрофа с ранени в София"}
{"url": "http://www.novinite.bg/articles/159690/Prezidentatblagodari-advokata-na-Sergej-Antonov-che-e-zashtitaval-i-balgarskata-chest", "text": "България цени високо Вашата гражданска смелост и проявеното мъжество в онези дни на Студената война, когато опровергаването на т.нар. „българска следа“ в атентата срещу папа Йоан Павел II беше идеологически забранено. Това заяви държавният глава Румен Радев, който се срещна днес на „Дондуков“ 2 с проф. Джузепе Консоло, адвокат на Сергей Антонов по време на съдебния процес срещу българските граждани, обвинени за съучастничество в подготовката на атентата срещу папа  Йоан Павел II. Джузепе Консоло е професор по конституционно право в Университета „Гуидо Карли“ в Рим и е на посещение в България за премиерата на книгата си „Атентатът срещу папата. Истинската история“.„Благодаря Ви от името на целия български народ. Времето отминава, но този случай винаги ще се помни в България. Не става въпрос само за противопоставянето от времето на Студената война, но тогава беше заплашена честта на един малък, но достоен народ,“ подчерта държавният глава.„Приемам тази среща с българския президент като знак за решимостта на българския народ да заличи онова, което макар и малцина вече, наричат „българска следа“ в атентата срещу папата“, заяви Джузепе Консоло. Книгата на Джузепе Консоло ще бъде представена днес в София, а след това и в Пловдив и Стара Загора.", "date": "2018.05.11", "title": "Президентът благодари адвоката на Сергей Антонов, че е защитавал и българската чест"}
{"url": "http://www.novinite.bg/articles/159692/Zemetresenie-ot-32-po-Rihter-kraj-Provadiya", "text": "Земетресение с магнитуд 3,2 по скалата на Рихтер е регистрирано на територията на България близо до Провадия, предаде БГНЕС . Трусът е усетен в 10:26 ч. с епицентър на 3 км югоизточно от Провадия и на 38 км западно от Варна, с дълбочина 3 км.По данни на Геофизичния институт на БАН земетресението е с магнитуд 3,1 по скалата на Рихтер и с епицентър югоизточно от Провадия, между Храброво, Тръстиково и Житница, с дълбочина 2 км. Няма данни за материални щети.", "date": "2018.05.11", "title": "Земетресение от 3.2 по Рихтер край Провадия"}
{"url": "http://www.novinite.bg/articles/159703/Dopalnitelen-bonus-za-uchitelite-za-24-maj", "text": "Учителите ще получат допълнителни пари по случай 24-ти май. Това каза министърът на образованието и науката Красимир Вълчев по време на 21-та церемония по връчването на наградите „Учител на годината“ в София, предаде Нова ТВ, позовавайки се на БГНЕС.„В наредбата за нормирани заплащания на труда е регламентирано допълнително възнаграждение на учителите три пъти годишно и по Колективния трудов договор. Това е традиционното, което е било и през предходни години за 24 май, за 15 септември и за Коледа. То се предоставя в зависимост от възможностите на училищата. През последните години като чели най-голямо е това плащане, което е към края на годината“, заяви образователният министър. Той добави, че размерът на възнаграждението е различно навсякъде и се базира на възможностите на всяко образователно заведение. Вълчев подчерта, че в резултата на промените в системата на делегираните бюджети много повече детски градини и училища имат по-добро финансиране, които се намират в по-малки и отдалечени общини.Министърът подчерта, че около 7-8% от училищата и детските градини през изминалите години не са успели да направят задължителните плащания и да дадат пари за работно облекло.„Надявам се, че тази година в резултат на промените този процент ще бъде по-малък“, коментира Красимир Вълчев. Той подчерта, че в рамките на трите плащания учителите получават допълнително около 6%. Министърът каза, че средната брутната заплата в момента е около 1080 лева за педагогическия персонал, а средната основна е по-ниска и тя е малко над 800 лв. Вълчев допълни, че най-високите заплати са над 1500 лева, но те са само за определени училища и длъжности.Министърът обеща, че планираното двукратно увеличение на заплатите в сектораще бъде изпълнено в следващите четири години като първото трябва да се случи догодина.   ", "date": "2018.05.11", "title": "Допълнителен бонус за учителите за 24 май"}
