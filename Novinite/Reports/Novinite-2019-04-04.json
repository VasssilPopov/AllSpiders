{"url": "https://www.novinite.bg/articles/173554/Rumen-Radev-obsadi-s-germanskiya-si-kolega-Paket-Mobilnost-1", "text": "Пакетът “Мобилност 1” е бил сред темите на срещата между президента Румен Радев и германския му колега Франк-Валтер Щайнмайер.\"Пакетът \"Мобилност\" е срещу някои принципи на европейския пазар\", заяви Радев в изявлението си след разговорите. На първо място държавният глава изтъкна изключителната важност на отношенията с Германия, която е най-големият ни търговски партньор.", "date": "2019.04.04", "title": "Румен Радев обсъди с германския си колега Пакет „Мобилност 1”"}
{"url": "https://www.novinite.bg/articles/173542/Zarkov-Nominaciyata-na-Danail-Kirilov-za-ministar-na-pravosadieto-e-tolkova-skandalna-i-absurdna-che-granichi-s-provokaciya", "text": "„Номинацията на Данаил Кирилов за министър на правосъдието е лоша новина. Тя е толкова скандална и абсурдна, че граничи с провокация. Провокация към общественото мнение, към юридическата общност, като такава. Сякаш се опитват да тестват до къде може да стигне търпението на българските граждани. За нас това търпение е изчерпано“. Това заяви зам.-председателят на ПГ на „БСП за България“ Крум Зарков на пресконференция в централата на партията. Според него това е ясен знак, че правителството няма нито идея, нито желание да преодолее проблемите пред българската съдебна система и да гарантира на гражданите ни елементарна справедливост. „Данаил Кирилов не може да бъде гарант за качествена съдебна реформа. Всъщност той е точно обратното.Последните две години той демонстрира всички лоши практики на законодателството, които човек може да си представи – погазване на правилника, на всички правила за обществена обсъждане, налагане на мнение, неспособност да чуе какъвто и да е различен аргумент, дори и от експерти“, коментира Зарков. По неговите думи Кирилов има почти нечовешка целеустременост да изпълнява всяка прищявка на своите политически опекуни. „Тази целеустременост го вкарваше почти непрекъснато в бутафорни ситуации, в които един ден убедено твърдеше едно, на следващия ден още по-убедено защитаваше обратната ситуация“, каза още народният представител. Зарков обясни, че днес премиерът го номинира, като му дава задача да направи така, че общинските съветници да бъдат в обхвата на прословутия антикорупционен закон. „Именно г-н Кирилов е вносителят на предложенията, с които общинските съветници се изваждат от този обхват. Той го направи на два пъти – веднъж миналата година, когато удължиха срока за приложение на закона по отношение на общинските съветници, и втори път, когато преди месеци вкара законопроект, с който да спаси общинските съветници от тези проверки. Аз не мога да се сетя за законодателен скандал в последните две години, в които Данаил Кирилов да не е лично замесен“, категоричен е Крум Зарков.", "date": "2019.04.04", "title": "Зарков: Номинацията на Данаил Кирилов за министър на правосъдието е толкова скандална и абсурдна, че граничи с провокация"}
{"url": "https://www.novinite.bg/articles/173543/Joncheva-Pred-Evropejskiya-sayuz-pravitelstvoto-na-Borisov-ima-lice-na-korupciyata", "text": "„Пред Европейския съюз правителството на Борисов официално има лице на корупцията”, това заяви водачът на листата за евроизборите на БСП Елена Йончева. Тя обърна внимание на статия, публикувана във влиятелния немски ежедневник ”Щутгартер цайтунг” със заглавие: „Корупцията в България”, придружена от снимка на Цветан Цветанов. Йончева цитира статията, в която пише, че Цветан Цветанов е най- известният търсач на изгодни сделки в България, който изглежда не измъчван от угризения на съвестта.В текста също се говори за лобисткия закон, който управляващите от ГЕРБ гласуват – за закоността на небостъргача „Златен век”. Тя припомни думите на Цветанов, който наскоро е заявил, че няма кой да го накаже. „Той се самоопредели оттук нататък като „Цветанов плюс”. Какво означава „Цветанов плюс”?\", запита Йончева. „Дали това означава, че той вече подготвя мащабни манипулации на изборния процес?”, попита още тя.", "date": "2019.04.04", "title": "Йончева: Пред Европейския съюз правителството на Борисов има лице на корупцията"}
{"url": "https://www.novinite.bg/articles/173527/Mariya-Gabriel-schita-za-normalno-badeshto-obedinenie-s-Elena-Joncheva-po-vajni-temi", "text": "В интервю за „Хоризонт“ еврокомисарят по цифровата икономика и общество Мария Габриел призова за обединение на всички политически сили по дебата за Европа преди европейските избори. Тя определи като нормално евентуално бъдещо обединение между нея и водача на листата на БСП Елена Йончева по важни за България теми.„Съвсем нормално го виждам това. Аз с колегите ми от другите политически групи по време на 8-годишния ми опит в Европейския парламент, това съм видяла. Разликата да те вземат насериозно, да имаш тежест, да можеш да преговаряш, да можеш да налагаш свои позиции, когато зад теб има силата на обединението. Това е факт, това сме правили и с колегата ми Илияна Йотова, когато беше председател на делегацията, и с Фелиз Хюсменова. Уникално е като послание, защото това послание означава и към всички останали, ние сме сила, ние можем да имаме своето влияние“, каза еврокомисарят Мария Габриел.На въпрос как се отразява сагата с апартаментите на предизборната кампания на ГЕРБ, тя отговори така:„В ГЕРБ сме приели за стандарт носенето на отговорност. Имаме време до изборите да се мобилизираме, да направим положителна кампания. Най-голямото ми желание е тази кампания да запази европейския си облик. Европа е на кръстопът и е в изключително трудна ситуацията. Сега е моментът да се състои един дебат за това каква Европа искаме – силна, суверенна, сигурна?“.Мария Габриел подчерта, че трябва да изберем пътя на ясно дефиниране на цели, примери и диалог. „Нека по време на тази кампания дефинираме един определен брой теми, по които всички ще се ангажираме да защитаваме интереса на България в следващия ЕП. Разбира се, ще имаме своите различия, но те не би трябвало да ни пречат в България да зададем тон, че България може да бъде обединител за каузи в Европа“.Евродепутатът коментира и темата за фалшивите новини: „Фалшивите новини се разпространяват в невероятни размери. Защо да не помислим за предложението - да има възможност да се коригира фалшивата новина и да достигне до тези, които са я прочели в случаите, когато тя е надвишила над 10 хил. виждания. В момента има много голяма видимост на фалшивите новини. Когато има корекция, опровержение, то не получава същата видимост“.", "date": "2019.04.04", "title": "Мария Габриел счита за нормално бъдещо обединение с Елена Йончева по важни теми"}
{"url": "https://www.novinite.bg/articles/173528/Prezidentat-svali-doverieto-si-ot-Plamen-Georgiev", "text": "Президентът Румен Радев свали доверието си от председателя на КПКОНПИ Пламен Георгиев, съобщават от президентството. Това е станало в сряда, след като президентът е поканил неговия заместник да изнесе доклад на предстоящото заседание на КСНС.", "date": "2019.04.04", "title": "Президентът свали доверието си от Пламен Георгиев"}
{"url": "https://www.novinite.bg/articles/173539/BSP-vnasya-podpiska-za-otstranyavaneto-na-Plamen-Georgiev-ot-KPKONPI", "text": "Днес премиерът Бойко Борисов спаси от отговорност Пламен Георгиев, като му остави вратичка за измъкване, съветвайки го или да си подаде оставка, или да излезе в дълъг отпуск. Разбира се, Пламен Георгиев веднага се възползва от тази вратичка и излезе в отпуск. Това е начин да се замете случая и да се забрави от обществото. Ние от БСП не приемаме това решение. Ние настоявахме за неговата оставка. Това заяви лидерът на БСП Корнелия Нинова на брифинг в централата на партията.,,Ето защо смятаме още утре да внесем подписка в парламента с искане за отстравянето на Пламен Георгиев от КПКОНПИ, както и на неговия заместник заради неуредици с имотните декларации. Напомням ви, че Георгиев беше избран от ГЕРБ, ДПС, ОП и \"Воля\". Ние бяхме против неговия избор и начина, по който бе създадена комисията'', допълни Нинова и обяви, че няма да влязат в парламента, а просто ще внесат подписката.Лидерът на социалистите обяви, че ще предложи няколко мерки за борба срещу корупцията по високите етажи на властта в рамките на Консултативния съвет по национална сигурност при президента.,,По този начин ще разберем дали имаме волята да се справим с проблема с корупцията'', уточни тя.,,Не смятаме да се връщаме в парламента, защото този парламент е изчерпан политически и морално заради безпринципната търговия с цел опазване на кворума. Ние сме различни, не искаме да участваме в това статукво'', заяви Корнелия Нинова.,,Номинацията на Данаил Кирилов за правосъден министър е лоша новина. Това е ясен знак, че правителството няма желание да преодолее проблемите в съдебната система. Той демонстрира всички лоши практики на законодателството, той е неспособен да чуе различен аргумент, дори от експерти'', коментира по темата с номинацията на Данаил Кирилов Крум Зарков.,,Не мога да се сетя за законодателен скандал, в който да не е бил замесен Данаил Кирилов. Номинацията му е скандална и абсурдна. Тя граничи с провокация към общественото мнение, сякаш правителството се опитва да тества докъде може да стигне търпението на българските граждани'', каза още Зарков.От своя страна Елена Йончева определи Цветан Цветанов като лицето на корупцията в България, цитирайки статия в един от германските вестници.,,Освен това той се определи като \"Цветанов плюс\". Бихме искали да попитаме какво означава това? Дали означава, че той подготвя мащабни манипулации на изборния процес?'', попита говорителят на опозицията.", "date": "2019.04.04", "title": "БСП внася подписка за отстраняването на Пламен Георгиев от КПКОНПИ"}
{"url": "https://www.novinite.bg/articles/173547/VMRO-Uslovnite-prisadi-za-izvergite-ot-Vojvodinovo-sa-proekciya-na-palzyashtata-ciganska-naglost", "text": "Нужни са незабавни законодателни промени и приемане на Концепцията срещу циганизацията! Преди минути стана ясно, че двамата цигани от Войводиново, които пребиха почти до смърт военнослужещия Валентин Димов на Богоявление, са получили условна присъда за деянията си. Това е гавра и обида, защото циганите, нападнали командоса, получават смешни присъди заради това, че са подписали споразумение с прокуратурата, което съдът взима под внимание. Свидетели сме на безпардонна наглост, защото двамата представители на циганския етнос са осъдени на пробация и ще се приберат вкъщи. И какво излиза – пребиваш жестоко някого и след два месеца си у дома?Припомняме, че вицепремиерът по обществен ред и сигурност, министър на отбраната и председател на ВМРО Красимир Каракачанов след този брутален случай обяви, че е готов с концепцията за справяне с циганския проблем. По всичко личи, че нуждата от приемане на нови законодателни промени и концепцията, която от ВМРО изготвихме, е налице. С днешните условни присъди на извергите от Войводиново се затвърди тезата на ВМРО, че трябва да се премахне възможността след подобни деяния, да е съществува вариантът за условна присъда. Народният представител от ВМРО в ПГ на „Обединени патриоти“ Александър Сиди коментира във Фейсбук страницата условната присъда на циганите от Войводиново.Ето какво написа той: По принцип съдебните решения не се коментират, те се изпълняват. Но днешното решение ме изненада. Двама изверга пребиват почти до смърт един български военнослужещ, защото могат. Защото така. Без причина. Просто защото всичко човешко им липсва. С ритници в главата. С думите „остави ме да го убия“. Животински. И срещу това получават условна присъда. Ще се приберат в незаконния си коптор и ще чакат следващата си жертва. Попаднала случайно на кръвожадния им инстинкт. Именно след този случай председателят на ВМРО Красимир Каракачанов написа Концепцията за справяне с циганизацията. И тя ТРЯБВА да бъде приета. Наказателният кодекс трябва да спре възможността да се дават условни присъди за такива престъпления. Извършени от нечовешка злоба и с особена дързост! Ние от ВМРО вече сме готови с такива поправки. И ще настояваме да бъдат приети. Защото българските граждани искат възмездие за тези двамата! И ще получат!", "date": "2019.04.04", "title": "ВМРО: Условните присъди за извергите от Войводиново са проекция на пълзящата циганска наглост"}
{"url": "https://www.novinite.bg/articles/173555/Valeri-Simeonov-namekva-za-oshte-edin-ministar-s-evtin-apratament", "text": "Председателят на НФСБ Валери Симеонов коментира нечие друго имотно състояние. Не каза на кого е, но от думите му стана ясно, че е на министерски пост, посочи и адрес.“То добре е Борисов по-внимателно да си гледа министрите, че и там има такива – \"Овча Купел\", \"Бързарица 2\" – 142 кв. м – 61 хил. лева. Намерете го кой е. 220 евро – знаете ли, че това е всъщност е цената на груб строеж в София. 2008-а, когато беше най – големият пик на цените“.Министърът на туризма Николина Ангелкова живее на адрес - кв. \"Овча Купел\", ул.  \"Бързарица\" 2, научи \"Хоризонт\" от източници в МВР. Справка в имотната декларация на Агелкова също показва, че през 2008 година тя е придобила апартамент 142 кв. м с гараж на обща стойност 75 000 лева, а описаният източник на средствата са дарение и собствени средства. В същата декларация тя описва дарение от дядо си на стойност 48 хил. лева.Параметрите съвпадат с описаните от депутата от НФСБ Валери Симеонов.", "date": "2019.04.04", "title": "Валери Симеонов намеква за още един министър с евтин апратамент"}
{"url": "https://www.novinite.bg/articles/173518/Borisov-za-imotnite-skandali-Zamesenite-i-ot-sadebnata-sistema-da-izlyazat-v-otpusk-dokato-priklyuchat-proverkite", "text": "„Ние в ГЕРБ сме създали стандарт. Когато има такива скандали, дали е депутат, председател на парламентарна група, министър или заместник-министър, се подава оставка. Същото бих препоръчал на замесените в тези скандали сега. Понеже има и хора от съдебната система, а те не обичат да бъдат слагани под общ знаменател или са много чувствителни, а аршинът трябва да бъде еднакъв за всички, или да излязат в дълъг отпуск, докато различни от техните институции направят проверки. Това мога да кажа за замесените в тези скандали, и в КПКОНПИ, и във ВКС, и в следствието“, заяви Борисов. \"Не споменавам имена, защото са много чувствителни\".Минути преди това от Главната прокуратура съобщиха, че са разпоредени проверки по публикации в медиите за придобити недвижими имоти от Пламен Георгиев – Председател на КПКОНПИ, от сина на Борислав Сарафов – директор на Националната следствена служба и от съпругата на Лозан Панов – председател на Върховния касационен съд. ", "date": "2019.04.04", "title": "Борисов за имотните скандали: Замесените и от съдебната система да излязат в отпуск, докато приключат проверките"}
{"url": "https://www.novinite.bg/articles/173556/Pencho-Milkov-Skandalat-s-apartamentite-tova-e-model-na-upravlenie", "text": "\"Не става дума просто за един скандал, формите на уродливото управление започват да се виждат от гражданите. Не е само АРТЕКС, не са само тези лица, които са купували апартаменти на занижени цени - става дума за модел на управление\", това заяви народният представител от ПГ на \"БСП за България\" Пенчо Милков пред БНР. По думите му при по- задълбочена проверка, най-вероятно ще се установят и други хора от висшите ешалони на властта, които са се възползвали от положението.\"Пламен Георгиев с отпуската си се крие от проблема, а не подава оставка\", заяви Милков. Той припомни, че от левицата са възразявали срещу това- председателят на КОНПИ - комисията, която ще разследва политиците за корупция, да бъде избиран от политическото мнозинство от парламента, защото става зависим. По  предложението за нов министър на правосъдието- Данаил Кирилов, Милков коментира: \"Не става дума за очаквания, а за страхове. Данаил Кирилов използва правните си познания, за да забърка всеки скандал през изминалите месеци. Всеки път го изобличавахме от трибуната на Народното събрание, той  огъваше правото по такъв начин, че да изпълни указанията на правителството. Човекът казваше различни неща всеки ден-  с различни правни аргументи\". По повод отсъствието на БСП от пленарна зала, Милков заяви: \"С всяка изминала седмица, фактът, че от БСП не сме в парламента, дава възможността да се види още-по уродлива картина на управлението. Колкото повече тези хора седят в зала, виждате - те управляват заедно и това е вредно. Искаме картината да бъде ясно видяна от хората\". Народният представител коментира още, че парламентарната група на БСП ще внесе искане за отстраняване на Пламен Георгиев.", "date": "2019.04.04", "title": "Пенчо Милков: Скандалът с апартаментите - това е модел на управление"}
{"url": "https://www.novinite.bg/articles/173557/KNSB-Balgariya-ostava-naj-bednata-darjava-v-ES", "text": "\"Въпреки че за последните 10 години средната работна заплата у нас е нараснала с близо 90%, а минималната - със 180%, България остава най-бедната държава в Европейския съюз, а неравенствата между хората продължават да се задълбочават\". Тази картина представи президентът на КНСБ Пламен Димитров по време на конференция за социалните права. Той припомни исканията на синдиката за ръст на заплатите между 12 и 15 на сто през всяка от следващите четири години. \"От 1-ви януари 2020 г. минималната заплата да стане 650 лева и да се въведе стартова работна заплата за висшисти, която да бъде 1000 лева\", настояват още от КНСБ.„Дори и тази средна работна заплата, която всички ние тук коментираме малко ли е, много ли е, кой я получава, кой не я получава, 1180 към декември или 1135, ако трябва да сме точни, по четни данни за 2018 г., на годишна база, 2/3 от българските работници получават по-малко от нея. И точно тези 2/3, тази стратификация на получаващите минимални доходи, които устойчиво са някъде около 400-500 хиляди души около минимална заплата, работещи бедни, сами разбирате, че показват дълбочината на неравенствата сред работещите българи. Те са най-тежките в целия Европейски съюз“ , каза Пламен Димитров.", "date": "2019.04.04", "title": "КНСБ: България остава най-бедната държава в ЕС"}
{"url": "https://www.novinite.bg/articles/173533/Prieha-dvete-formuli-za-izchislyavane-na-pensiite", "text": "Пенсиите ще се изчисляват по две формули през следващите четири години. Това решиха депутатите на първо четене, след като гласуваха промени в Кодекса за социално осигуряване. Промяната се наложи, след като бе установено, че около една трета от хората, които имат право да се пенсионират, ще бъдат ощетени от начина на изчисляване на размера на пенсиите, който влезе в сила в началото на годината.Така хората, подали заявление за пенсия от януари досега, ще могат сами да решат как да бъдат пресмятани - като се взимат трите най-силни години преди 2000 г. или не.В доклада на Комисията по труда, социалната и демографската политика се посочва, че от 1 януари 2019 г. са в сила промени в Кодекса за социално осигуряване, свързани с начина за определяне на индивидуалния коефициент във формулата за изчисляване размера на пенсиите за трудова дейност. По новата методика - в осигурителния доход, от който се изчисляват пенсиите за трудова дейност, не се включва осигурителният доход за период от три последователни, избрани от лицето години от последните 15 години осигурителен стаж до 1 януари 1997 г., както и осигурителният доход за периода 1997 г.- 1999 г., което беше възможно до края на 2018 г.Според вносителите все още при много хора, които се пенсионират в момента, преобладаващият осигурителен стаж и съответният осигурителен доход са придобити преди 2000 г. Част от тях в този период са получавали високи трудови възнаграждения, върху които реално са били осигурявани, а впоследствие, в края на трудовата си кариера, поради различни причини, включително и да могат да натрупат необходимия осигурителен стаж за пенсиониране, са приемали по-нископлатена работа. Така прилагането на новите разпоредби за изчисляването на пенсиите с начална дата след 31 декември 2018 г. е по-неблагоприятно за тези лица.Промените в Кодекса за социално осигуряване предвиждат - когато дадено лице подаде заявление за отпускане на пенсия от 1 януари 2019 г., да може да избере размерът на пенсията му да бъде определен с индивидуален коефициент, изчислен по стария ред, т.е. с включване на дохода за трите най-благоприятни години преди 1997 г. и на целия доход от 1 януари 1997 г. до пенсионирането му.За онези, които след 1 януари 2019 г. вече са подали заявление за отпускане на пенсия, се предвижда шестмесечен срок от влизането в сила на този закон, в който те да могат да упражнят еднократно правото си на избор, като в тези случаи пенсията ще се отпуска в новия размер от същата начална дата. Възможността за избор по коя методика да се изчислява размерът на пенсията ще се прилага до 2023 г. Очаква се дотогава делът на хората, за които изчисляването на индивидуалния коефициент по стария ред е по-благоприятно, да намалее значително.Светлана Ангелова заяви, че се предвижда НОИ да подпомага лицата, които не могат сами да изчислят размера на пенсията си. При тези случаи НОИ на база преценка по изчисляване на старата и новата методика ще избере служебно по-благоприятния размер за хората, обясни тя.", "date": "2019.04.04", "title": "Приеха двете формули за изчисляване на пенсиите"}
{"url": "https://www.novinite.bg/articles/173551/Siderov-iska-refresh-na-koalicionnoto-sporazumenie-s-GERB", "text": "Волен Сидеров ще предложи зам.-председателя на НС от \"Атака\" - Явор Нотев, за шеф на правната комисия, съобщи той за Канал 3.Според него Нотев е блестящо подготвен юрист и трябва да оглави комисията, която ще остане без председател, след като Данаил Кирилов става правосъден министър. Така Сидеров опонира на Валери Симеонов, че в парламента няма достатъчно подготвени юристи. Той не се притеснява, че председателят от правната комисия е от ГЕРБ, защото винаги можело да се договорят с партньорите.По повод развоя на събитията около Апартаментгейт, прокурорските проверки и призива на премиера за оттеглянето на Лозан Панов и Пламен Георгиев,Сидеров наблегна, че по-важното в случая е управляващите да се съберат на голям коалиционен съвет, на който да се разберат да не си отклоняват вниманието с подобни битови скандали повече, а да помислят за довършването на мандата.На тази среща ГЕРБ и ОП да се разберат за подписването на анекс към споразумението, в което да запишат актуалните приоритети на управлението. Нещо като рефреш на досегашното споразумение, обясни Сидеров.", "date": "2019.04.04", "title": "Сидеров иска рефреш на коалиционното споразумение с ГЕРБ"}
{"url": "https://www.novinite.bg/articles/173506/Dneven-horoskop-za-chetvartak", "text": "Помислете за бъдещето си във финансов план днес. Опитайте да измислите начин за спестяване на пари или да ограничите разходите си. Ще имате успех с това.Дори и да сте срамежливи по принцип, което е малко вероятно, днес ще комуникирате с много хора. Ще завържете ценни нови контакти.Хората около вас ще чакат да проявите слабост. Не го правете. Придържайте се към ценностите си и ще постигнете всичко, за което мечтаете.   Вижте повече на : ", "date": "2019.04.04", "title": "Дневен хороскоп за четвъртък"}
{"url": "https://www.novinite.bg/articles/173499/Dnes-nad-Zapadna-Balgariya-oblachnostta-shte-e-predimno-znachitelna", "text": "Днес над Западна България облачността ще е предимно значителна. След обяд на отделни места в планинските райони ще превали краткотраен дъжд. На изток ще е с разкъсана висока облачност. Вятърът ще е слаб, след обяд до умерен от изток-югоизток. Максималните температури ще са предимно между 14° и 19°. Над планините в западната половина на страната облачността ще е предимно значителна и около обяд на отделни места ще превали краткотраен дъжд, над около 2000 метра - сняг. След обяд облачността ще се разкъсва и намалява, най-късно над Рило-Родопската област. Вятърът постепенно ще се ориентира от юг-югозапад и ще е умерен. Максималната температура на височина 1200 метра ще бъде около 7°, на 2000 метра - около 1°.", "date": "2019.04.04", "title": "Днес над Западна България облачността ще е предимно значителна"}
{"url": "https://www.novinite.bg/articles/173534/Emil-Radev-Novi-pravila-za-obsht-format-lichni-karti-shte-ulesnyat-zasichaneto-na-falshivi-dokumenti-v-ES", "text": "Чрез въвеждането на общ формат и правила за валидност, допълнителни мерки за сигурност и пръстови отпечатъци фалшифицирането на европейските лични карти ще бъде много по-трудно. Новите правила, приети от Европейския съюз, същевременно ще улеснят редовните граждани, тъй като личните карти ще могат да се използват за преминаване на електронните изходи по летищата. Това заяви българският евродепутат от ГЕРБ/ЕНП Емил Радев по време на дебатите в пленарната зала на Европейския парламент относно сигурността на личните карти в ЕС. По данни на Европейската комисия в момента в Евросъюза съществуват над 86 различни вида лични карти, 181 различни вида документи, удостоверяващи правото на престой, а над 17 милиона европейски граждани живеят в държава-член, различна от родната им страна. Според Радев фрагментарния подход по отношение на това как трябва да изглеждат личните карти в ЕС и какви данни да съдържат поставя под съмнение тяхната сигурност.„В контекста на миграционната криза и терористичните заплахи случаите на намиране на фалшиви и фалшифицирани европейски документи за самоличност се увеличиха, затова постигнатото споразумение е изключително важно“, категоричен бе българският евродепутат. Съгласно новите правила личните карти ще имат единен формат, този на кредитна карта, ще съдържат машинночетима зона и ще съблюдават минималните стандарти за сигурност на Международната организация за гражданско въздухоплаване. Те ще съдържат също портретно изображение и два пръстови отпечатъка на картодържателя, които ще се съхраняват в цифров формат на безконтактен чип. Върху личните карти, в очертания на знамето на ЕС, ще се посочва кодът на издалата ги държава членка. Минималният срок на валидност ще бъде пет години, а максималният – десет. Държавите членки могат да издават лични карти с по-дълъг срок на валидност на лица на възраст 70 и повече години. Ако се издават лични карти на малолетни лица, те може да бъдат валидни за срок, по-кратък от пет години. Новите правила ще влязат в сила две години след приемането им, което означава, че дотогава всички издавани нови документи трябва да отговарят на новите критерии.По принцип съществуващите лични карти, които не отговарят на изискванията, ще станат невалидни десет години след датата на прилагане на новите правила или при изтичането на срока им на валидност, в зависимост от това кое от двете настъпи по-рано. Личните карти, издадени на граждани на възраст 70 или повече години, остават валидни до изтичането им, при условие че отговарят на стандартите за сигурност и имат машинночетима зона. Най-малко защитените карти, които не отговарят на минималните стандарти за сигурност или нямат машинночетима зона, ще изгубят валидността си в рамките на пет години. Новите правила се отнасят само до сигурността и информацията, която ще бъде съхранявана върху личните карти. Те не предлагат правно основание за създаването на нови бази данни на национално равнище или на равнище ЕС", "date": "2019.04.04", "title": "Емил Радев: Нови правила за общ формат лични карти ще улеснят засичането на фалшиви документи в ЕС"}
{"url": "https://www.novinite.bg/articles/173520/Maj-opita-da-podkupi-katadjii-s-1460-lv", "text": "Водач на лек автомобил, пробвал да омилостиви казанлъшки полицаи с 14 лв. и 60 стотинки в монети, получи условна 6-месечна присъда и глоба от 200 лв.Неосъжданият и безработен 48 –годишен Тодор Т. от мъглижкото село Дъбово бил спрян за проверка преди обяд на 5 март.При огледа на колата те констатирали, че предното стъкло е пукнато и има опасност да се разпадне по време на движението и се обадили на колегите си от сектор \"Пътен контрол\", за да съставят акт на водача.В този момент мъжът се притеснил, че ще закъснение за предварително уговорена среща, бръкнал в джоба си и извадил цeлия си наличен там финансов \"рeсурс\": банкнота от 5 лв, две двулевки, пет еднолевки и 3 двайсетстотинкови монети, които сложил върху капака на патрулката с думите: \"Момчета, халал да са ви, почерпете се, че бързам!\"Веднага след тези си думи Тодор бил закопчан с белезници и отведен в управлението, където му се наложило да прекара денонощие заради образуваното бързо производство.На 2 април мъжът застанал на подсъдимата скамейка в Старозагорския окръжен съд, където изразил искреното си разкаяние за постъпката, но магистратите отсекли: 200 лева глоба и условна присъда от 6 месеца.", "date": "2019.04.04", "title": "Мъж опита да подкупи катаджии с 14,60 лв."}
{"url": "https://www.novinite.bg/articles/173530/Ciganite-prebili-komandos-otarvaha-zatvora", "text": "Циганите от Войводиново, пребили жестоко командоса В. Д. навръх Богоявление в село Войводиново, получиха условни присъди.По-малкият брат от биячите - Б. П., който е роден през 2001 година, получи 1 година условна присъда с 3 години изпитателен срок, а 22-годишният му брат А. П. - 3 години \"условно\" с 5 години изпитателен срок.Извършителите на престъплението срещу 33-годишния мъж сключиха споразумение с Районната прокуратура в Пловдив, признавайки вината си. То беше одобрено от Районния съд под тепетата и влиза в сила веднага. Не може да бъде обжалвано или протестирано.Причина за побоя над В. Д. била направена от него забележка, след като братята изскочили внезапно пред автомобила му като пешеходци. След инцидента Войводиново се вдигна на протест, искайки циганите да бъдат изселени от махалата.", "date": "2019.04.04", "title": "Циганите, пребили командос, отърваха затвора"}
{"url": "https://www.novinite.bg/articles/173535/Alkohol-i-cigari-bez-banderol-sa-izzeti-ot-magazin-v-Botevgrad", "text": "Вчера от служители на РУ- Ботевград била проведена полицейска операция за противодействие на съхранението и разпространението на акцизни стоки без бандерол. В хода й, в един от проверените обекти- магазин за хранителни стоки в жк „Саранск“, са открити и иззети 8 литра алкохол и общо 580 къса цигари, всичките без български бандерол. По случая е регистрирана преписка за извършено административно нарушение по Закона за акцизите и данъчните складове. ", "date": "2019.04.04", "title": "Алкохол и цигари без бандерол са иззети от магазин в Ботевград"}
{"url": "https://www.novinite.bg/articles/173502/Specializiranata-prokuratura-reshava-za-zadarjanite-v-Pernik", "text": "Днес се очаква специализираната прокуратура да даде подробности около акцията, при която бяха задържани служители на \"Автомобилна администрация\" - Перник.Очаква се да им бъдат повдигнати обвинения за участие в организирана престъпна група за подкупи.Разследващите са иззели документи, разпитват свидетели и претърсват различни адреси.", "date": "2019.04.04", "title": "Специализираната прокуратура решава за задържаните в Перник"}
{"url": "https://www.novinite.bg/articles/173550/Ekshan-v-rajonno-v-Slivensko-piyan-zaplashva-i-uvolnyava-policai-za-da-zashtiti-drugar-po-chashka", "text": "Мъж на 29 години бе задържан, след като в сградата на РУ-Нова Загора е отправял обиди и закани към полицейските служители.Екшънът се разиграл на 2 април, около 20:00 часа. 29-годишният Р.П. в явно нетрезво състояние с поведението си грубо е нарушил обществения ред. Отправял е закани и заплахи за саморазправа към полицейските служители, задържали по-рано негов приятел,  съобщават от ОДМВР-Сливен. Започнал и да ги \"уволнява\". Поведението му е било грубо и заплашително и към останалите присъстващи в сградата на РУ-Нова Загора по това време. Мъжът е задържан за 24 часа. Изпробван е с техническо средство за употреба на алкохол като уредът е отчел 2,61 промила.  До това количество достигнал, след като цял ден запивал в дома на приятеля си. Прекалили дотолкова с алкохола, че домакинът започнал да буйства и да се държи неадекватно. Жена му се обадила в полицията, униформените го арестували. Приятелят му бил изведен извън дома на оплакалата се жена. Вместо да си отиде вкъщи, той се запътил към полицията, за да защити арестувания си другар, но и той се озова зад решетките.По случая е образувано бързо производство за хулиганство. ", "date": "2019.04.04", "title": "Екшън в районно в Сливенско - пиян заплашва и \"уволнява\" полицаи, за да защити другар по чашка"}
{"url": "https://www.novinite.bg/articles/173549/Ogromna-specakciya-v-Lom", "text": "Голяма акция срещу контрабанда на нелегално гориво се проведе в Лом вчера. Извършени са множество претърсвания, като има и арестувани.На 03.04.2019 г. във връзка с разследване по досъдебно производство за контрабанда на гориво служители на ОДМВР-Монтана, 4-те РУ в областта и ЗЖУ Монтана са провели специализирана полицейска операция, при която са извършени претърсвания в 17 обекта на територията на гр. Лом - частни домове и МПС, свързани с 6 лица. По случая за срок от 24 часа съгласно разпоредбите на ЗМВР са задържани 4 лица, съобщават от ОДМВР-Монтана.При извършените процесуално-следствените действия от адрес в гр. Лом, обитаван от 45-годишен жител, са иззети мобилни телефона, документи, карта памет, ловна камера, устройства с антени, четири 30-литрови  пластмасови туби с остатъчна миризма на дизелово гориво. В два лекотоварни автомобила, ползвани от 45-годишния, са намерени и иззети 107 пластмасови туби с различна вместимост, повечето празни и такива с дизелово гориво.От адрес в гр. Лом, обитаван от 43-годишен, са иззети пневматична пушка, мобилен апарат и радиостанция. В лек автомобил \"Субару Легаси\", собственост на 35-годишен, са открити 4 пластмасови туби с дизелово гориво, с вместимост 30 литра.В 2 имота в гр. Лом, ползвани от 30-годишен ломски жител, са иззети 20 туби, съдържащи общо 30 литра дизелово гориво, 3 незаконно притежавани пистолета и боеприпаси, компютърна техника и мобилни телефони, 4 туби с гориво за плавателни средства, радиостанция, 2 навигации, неистинска банкнота с номинал 100 лв,  дебитна карта.В ресторант-хотел  в ломската местност Бахчите, стопанисван от 30-годишния, са иззети бутилки, съдържащи общо 114 литра етилов алкохол, както и 4 бидона, съдържащи общо около 40 литра етилов алкохол, всичките без български акцизен бандерол, изискващ се по ЗАДС. Работа по случая продължава под наблюдението на Окръжна прокуратура Монтана. ", "date": "2019.04.04", "title": "Огромна спецакция в Лом"}
{"url": "https://www.novinite.bg/articles/173545/Lozan-Panov-Ne-vijdam-smisal-da-podavam-ostavka", "text": "Излизa, че съм нaй-минaтият чoвeĸ – нe cъм coбcтвeниĸ нa имoт, a oт мeн ce иcĸa дa ce oттĸaжa дa paбoтя, ĸaтo пoдaм ocтaвĸa или излязa в oтпycĸ. Kaĸ мoжeтe дa cи пpeдcтaвитe, чe щe гo нaпpaвя? Не виждам смисъл да подавам оставка.Toвa заяви пpeдceдaтeлят нa Bърховния касационен съд Лозан Панов след приключването на заседанието на Висшия съдебен съвет, предаде defakto.bg. Той коментира за пръв път темата за скандалите с апартаментите, oбявeнaтa днec oт пpoĸypaтypaтa пpoвepĸa cpeщy нeгo и призива на Бойко Борисов всички замесени в скандала да подадат оставки или да излязат в дълъг отпуск. Ha въпpoc дaли e знaeл зa cдeлĸaтa c aпapтaмeнтa, в ĸoйтo в мoмeнтa живee, пpeдceдaтeлят нa BKC oтгoвopи: \"Paзбиpa ce, чe знaex. Нямам апартамент и имущество, което да е мое\".Ha питaнe нa жypнaлиcти ĸoй плaщa нaeмa зa жилищeтo (в мeдии гocпoжa Πaнoвa бe oбяcнилa, чe тo e зaĸyпeнo дaлeч пpeди бpaĸa им oт нeйнaтa фиpмa „Гaнeвa 2000“ и в мoмeнтa вceĸи мeceц й ce плaщa нaeм), Лoзaн Πaнoв ĸaзa: \"Πo зaĸoн, ĸoгaтo coбcтвeниĸ e юpидичecĸo лицe, ecтecтвeнo, чe мy ce дължи нaeм oт oнзи, ĸoйтo гo e нaeл\".Πpeдceдaтeлят нa BKC зaяви cъщo, чe cпeциaлнo cдeлĸaтa c въпpocния aпapтaмeнт вeчe e билa oбeĸт нa paзшиpeнa дaнъчнa peвизия oт HAΠ, ĸoятo тoй нe знae дa e пpиĸлючилa. Πpиĸлючили ca caмo пpoвepĸи cpeщy нeгo ĸaтo физичecĸo лицe.", "date": "2019.04.04", "title": "Лозан Панов: Не виждам смисъл да подавам оставка"}
{"url": "https://www.novinite.bg/articles/173568/Slujiteli-ot-Avtomobilna-administraciya-Pernik-sa-sabirali-taksa-spokojstvie", "text": "\r\nСъбиране на такса „спокойствие“ от собствениците на транспортни фирми, за да не бъдат притеснявани, спирани или санкционирани водачи на техни превозни средства – с това се е занимавала неутрализираната престъпна група от служители в Областна дирекция на Изпълнителна агенция „Автомобилна администрация“ в град Перник. На брифинг в Специализираната прокуратура бяха даде подробности около извършената съвместна акция с ТЗ БОП-Перник, в която бяха извършени множество претърсвания, изземвания и разпити.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.04", "title": "Служители от \"Автомобилна администрация\"-Перник са събирали такса \"спокойствие\""}
{"url": "https://www.novinite.bg/articles/173570/Policiyata-otkri-sobstvenika-na-izgubenite-na-Simeonovsko-shose-pari", "text": "СДВР намери кой е собственикът на изгубените на столичен булевард пари, съобщиха от МВР.Сумата беше намерена на 29-ти март от случаен минувач между булевардите „Г.М. Димитров” и „Яворов”.Докато мъжът минавал с велосипеда си по бул. „Симеоновско шосе“, видял на пътното платно пари,  вързани с ластик. Прибрал ги и незабавно ги предал в най-близкото районно управление.В 4-то РПУ е дошъл представител на търговска фирма, който съобщил, че в същия ден е загубил  голяма сума пари. След подробен разпит е установено, че мъжът казва истината.Човекът, изгубил въпросната сума, видял публикациите в медиите и дошъл в управлението, като съобщил данни и детайли, необходими за удостоверяване истинността на твърдението му, че именно той е собственикът на парите.Той благодари на велосипедиста за доблестната постъпка.", "date": "2019.04.04", "title": "Полицията откри собственика на изгубените на „Симеоновско шосе” пари"}
{"url": "https://www.novinite.bg/articles/173558/Razsledvat-shefa-na-DAI-Pernik-i-zamestnika-mu-za-vzimane-na-podkupi", "text": "Пет служители на Изпълнителна агенция „Автомобилна администрация” – Перник и още едно лице, което не е част от структурата, ще бъдат привлечени към наказателна отговорност заради взимане на подкупи. Това съобщи Димитър Петров, изпълняващ функциите ръководител на Специализирана прокуратура, цитиран от Агенция „Фокус”.Той допълни, че в престъпната група е участвало ръководството на дирекцията – началникът, неговият заместник и редови служители на ДАИ – Перник.Арестуваните лица ще бъдат разследвани за участие в организирана престъпна група.В сряда бяха задържани седем души при акция на спецпрокуратурата по подозрения за събиране на „Такса спокойствие”. Схемата работила при тежкотоварните превози.„Искам да благодаря на служители на ГДБОП от Перник за отлично свършената работа, които успяха за по-малко от година да разкрият това престъпление и да подадат качествена информация и доказателства”, каза Петров.Част от транспортните фирми на територията на Перник са получавали писма, в които са уведомявани, че предстои проверка от ИА „Автомобилна администрация”. Събирани са суми и за лиценз, обясниха от прокуратурата.", "date": "2019.04.04", "title": "Разследват шефа на ДАИ – Перник и заместника му за взимане на подкупи"}
{"url": "https://www.novinite.bg/articles/173536/Simeonov-Borisov-po-vnimatelno-da-si-ogleda-ministrite-vav-vrazka-s-apartamentgejt", "text": "Премиерът Бойко Борисов по-внимателно да си огледа министрите, призова лидерът на НФСБ и депутат от „Обединени патриоти“ Валери Симеонов, предаде БГНЕС.В кулоарите на парламента Симеонов коментира имотния скандал и намекна, че има още членове на кабинета, замесени в него. Лидерът на НФСБ дори посочи конкретен адрес на имота – столичния квартал „Овча купел“, ул. „Бързарица“ 2, но отказа да назове имена. „142 квадратни метра за 61 хил. лв. Намерете кой е“, призова Симеонов журналистите в парламента. Според него имотът на въпросния министър е закупен през 2008 година, която се смята за пикова в цените, което прави по 220 евро на квадрат.Валери Симеонов изрази подкрепа за кандидатурата на Данаил Кирилов за правосъден министър, което предстои да заеме мястото на Цецка Цачева, която също подаде оставка заради „Апартаментгейт“. „Аз имам високо мнение за професионалните качества на Данаил Кирилов, но започвам да придобивам много лошо мнение за нивото и потенциала, който остава в Народното събрание. Без Данаил Кирилов тази правна комисия не мисля, че ще има този професионален капацитет, който имаше до момента“, смята Симеонов.", "date": "2019.04.04", "title": "Симеонов: Борисов по-внимателно да си огледа министрите във връзка с \"апартаментгейт\""}
{"url": "https://www.novinite.bg/articles/173505/Novo-naprejenie-mejdu-NATO-i-Rusiya", "text": "Напрежение между НАТО и Русия. В реч в американския конгрес генералният секретар на НАТО обяви, че НАТО не иска нова Студена война с Русия, но знае как да се защитава, ако е необходимо. Изказването е по повод 70-ата годишнина на Алианса, която се отбелязва във Вашингтон.„Русия нарушава договора за ядрените оръжия. Няма нови американски ракети в Европа, но нови руски ракети в Европа има. Не искаме надпревара във въоръжаването. Не искаме и нова Студена война, но не трябва да бъдем наивни. Споразумение, което се спазва само от едната страна, няма как да ни донесе сигурност”, заяви генералният секретар на НАТО Йенс Столтенберг.В Съединените щати е и вицепремиерът Екатерина Захариева, която обсъди и напредъка по купуването на нови американски изтребители. „Говорихме за F-16. Знаете, че в момента сме в преговори. Ще дойдат преговорни екипи от четирите министерства. Ще направим добра сделка и за двете страни. Ние да можем да купим най-модерния нов самолет, който се произвежда. Цената да бъде все пак коригирана”, коментира министърът на външните работи на България Екатерина Захариева.", "date": "2019.04.04", "title": "Ново напрежение между НАТО и Русия"}
{"url": "https://www.novinite.bg/articles/173511/Nov-udar-sreshtu-Tereza-Mej", "text": "Поредно гласуване за Brexit в британския парламент и пореден удар за Тереза Мей.Долната камара одобри законопроект, който задължава премиера да поиска отлагане на излизането на страната от Европейския съюз с цел избягване на Brexit без сделка.Говорител на британското правителство изрази разочарование от одобрения текст. За да влезе в сила той трябва да бъде гласуван и от Камарата на лордовете.", "date": "2019.04.04", "title": "Нов удар срещу Тереза Мей"}
{"url": "https://www.novinite.bg/articles/173508/Britni-Spiars-vremenno-se-otteglya-ot-scenata", "text": "Американската попзвезда Бритни Спиърс обяви, че за известен период спира да пее и прави музика, за да отдели време за себе си.TMZ твърди, че 37-годишната певица доброволно е постъпила в психиатрична клиника, за да лекува стреса от заболяването на баща си. Според изданието, тя е била приета преди седмица и трябва да изкара вътре 30 дни.През януари тя отмени всичките си концерти, след като баща й едва избегна смъртта заради стомашна криза. Според източник, близък до звездата, тя е преживяла тежко втората операция на Джеймс Спиърс преди три седмици и оттогава не може да се възстанови.Бритни Спиърс и преди е имала проблеми. След като се разведе със съпруга си, тя започна да пие и да се друса. Тогава отново се лекува в психиатрия.", "date": "2019.04.04", "title": "Бритни Спиърс временно се оттегля от сцената"}
{"url": "https://www.novinite.bg/articles/173524/Namalyava-podkrepata-za-krajnata-desnica-v-Ispaniya", "text": "Подкрепата за испанската крайнодясна партия „Вокс“ намалява, сочи ново обобщено проучване, публикувано днес от в. „Ел Паис“. Управляващите социалисти продължават да водят с 28,6%, но без необходимото мнозинство.В Испания на 28 април предстоят парламентарни избори. Нито една партия обаче не успява да събере самостоятелно необходимото мнозинство за контрол над 350-местния парламент, сочат последните анкети.Подкрепата за „Вокс“ пада до 11 процента от 12,1 в предишния сондаж от 13 март.Умерената десница в лицето на Народната партия регистрира лек ръст с 20,2 на сто. Дясноцентристката „Сюдаданос“ има подкрепата на 15,8% от анкетираните, а крайнолявата „Подемос“ е с 13,5% одобрение.Данните са от десетки изследвания, извършени от различни организации, отбелязва Ройтерс. ", "date": "2019.04.04", "title": "Намалява подкрепата за крайната десница в Испания"}
{"url": "https://www.novinite.bg/articles/173537/Napadatelyat-ot-Krajstcharch-se-izpravya-pred-sada", "text": "Човекът, обвинен в извършването на нападенията в джамии в Крайстчърч миналия месец, ще бъде изправен пред 50 обвинения в убийство, когато се появи в съда тази седмица, съобщиха от полицията в Нова Зеландия.\"Във връзка с терористичните атаки в Крайстчърч, арестуваният ще бъде изправен пред обвинения за 50 убийства и 39 опита за убийство, когато се появи във Върховния съд в Крайстчърч в петък\", се казва в изявление на полицията, съобщава БГНЕС.На 15 март, точно преди седмица, 28-годишният австралиец Брентън Тарант разстреля 50 души в две джамии в Крайстчърч. Неговият акт беше осъден остро от цялата новозеландска и световна общественост. Водеща роля в тези тежки за островната страна дни изигра премиерът Джасинда Арънд, с което най-вероятно си е навлякла омразата на крайните екстремистки елементи. ", "date": "2019.04.04", "title": "Нападателят от Крайстчърч се изправя пред съда"}
{"url": "https://www.novinite.bg/articles/173538/Zapochva-glasuvaneto-na-paket-Mobilnost-v-Evropejskiya-parlament", "text": "\r\nПакетът \"Мобилност\", който засяга стотици български превозвачи, днес отново влиза на гласуване в пленарна зала. Европейският парламент в Брюксел ще гласува новите правила на първо четене. Вчера българските депутати се опитаха да извадят точката от дневния ред, но не успяха.\r\n\r\n\r\n\r\n\r\n", "date": "2019.04.04", "title": "Започва гласуването на пакет \"Мобилност\" в Европейския парламент"}
{"url": "https://www.novinite.bg/articles/173522/Tramp-Shumat-ot-vyatarnite-generatori-prichinyava-rak", "text": "\r\nПрезидентът на САЩ Доналд Тръмп казал, че шумът от вятърните турбини причинява рак, предаде АП. Тръмп заявил това на официално събитие на Републиканската партия във вторник.\r\n\r\nКонгресменът републиканец от Айова Чък Грасли нарече коментара на президента \"идиотски\".\r\nТози щат от Средния запад на САЩ е национален лидер в областта на производството на електроенергия от вятъра, с над 4000 турбини, отбелязва АП.\r\nПопитана за коментар, губернаторката на Айова Ким Ренълдс, също републиканка, отказа да опровергае думите на Тръмп. Тя обаче отбеляза, че 40 процента от електроенергията в щата се произвежда от вятъра.\r\n", "date": "2019.04.04", "title": "Тръмп: Шумът от вятърните генератори причинява рак"}
{"url": "https://www.novinite.bg/articles/173525/Britanskite-deputati-glasuvaha-zakonoproekt-prinujdavasht-Tereza-Mej-da-otloji-Brekzit", "text": "Британските депутати гласуваха с мнозинство от едни глас премиерът Тереза Мей да бъде принуден да поиска удължаване на процеса за Брекзит, за да се избегне сценария за излизане от ЕС без сделка.Със 313 гласа „за“ срещу 312 „против“ Камарата на общините прие внесения законопроект от Ивет Купър от Лейбъристката партия. Той обаче ще трябва да бъде одобрен и в Камарата на лордовете преди да стане закон. Освен това ЕС също трябва да вземе решение дали е съгласен с удължаването на срока за Брекзит.Опитът на Ивет Купър да прокара проектозакона бе остро критикуван от брекзитиърите в Консервативната партия на Тереза Мей. Те бяха недоволни от необичайния процес по процедурата, тъй като се стигна до гласуване на предложението само след часове на обсъждане, а не след месеци.Всичко това се случи след като Тереза Мей започна преговори с лидера на опозицията Джеръми Корбин за намиране на изход от кризата около Брекзит. Те ще продължат и днес в опит да съгласуват план за Брекит, който да бъде весен за гласуване в парламента преди извъредната среща на върхана ЕС на 10 април.Ако Мей и Корбин не се договарят, премиерът обеща да предложи на депутатите варианти за гласуване, сред които и нейната сделка за Брекзит, която вече 3 пъти бе отхвърляна.", "date": "2019.04.04", "title": "Британските депутати гласуваха законопроект, принуждаващ Тереза Мей да отложи Брекзит"}
{"url": "https://www.novinite.bg/articles/173574/Paket-za-mobilnost-Parlamentat-prie-poziciyata-si-otnosno-reformata-na-pravilata-v-patniya-transporten-sektor", "text": "Евродепутатите изменят правилата за борба с незаконните практики в сектора на автомобилните превози и подобряват условията на работа на превозвачите. В четвъртък Парламентът прие преговорната си позиция със Съвета относно преработените правила за командировани шофьори, времето за почивки и по-стриктни правила за каботаж. Те също искат да се прекрати нарушаването на конкуренцията от превозвачите, които използват т. нар. фирми „пощенски кутии“. По-справедлива конкуренция и борба с незаконните практики в международния превоз За да подпомогне разкриването на нарушения пътните превозвачи, Парламентът иска да се заменят съществуващите лимити на броя каботажни операции (операции на транспортните дружества, извършвани в рамките на национален пазар извън собствената им страна), с лимит във време (3 дни), както и да се въведе регистриране на преминаването на граници в тахографите на камионите. Трябва също да има „срок на прекъсване“ за камионите, който трябва да бъде прекаран в държавата на произход (60 часа), преди те да могат да извършват по-нататъшни каботажни превози, с цел предотвратяване на систематичен каботаж.За справяне с проблема с т. нар. фирми „пощенски кутии“, транспортните дружества ще трябва да провеждатт значителна част от дейностите си в държавата членка на регистрация. Тъй като превозните дружества все повече използват леки търговски превозни средства за предоставяне на транспортни услуги, тези субекти ще трябва също да спазват нормите на ЕС за транспортни операции, отбелязват евродепутатите. Ясни правила за командироването на шофьорите и по-малко бюрокрация за операторите Правилата на ниво ЕС за командироването на шофьорите ще дадат по ясна правна рамка за прилагането на правилата за командированите работници в силно мобилния транспортен сектор с цел намаляване на бюрокрацията, причинена от различните национални подходи и гарантиране на справедливо заплащане за превозвачите. Евродепутатите искат правилата за командироване да се прилагат и върху каботажните и трансграничните операции, вкл. транзит, двустранните операции и двустранните операции с едно допълнително натоварване или разтоварване във всяка посока (или нула на отиване и две на връщане). Евродепутатите искат използването на дигитални технологии, които да облекчат живота на превозвачите и да намалят броя на проверките. Те също искат националните органи да се концентрират върху дружествата със слаби резултати на спазване на правилата, като от друга страна намалят случайните проверки на операторите, които спазват правилата. По-добри работни услови за превозвачите Евродепутатите също предлагат изменения за гарантиране на по-добри условия за почивки на превозвачите. Дружествата ще трябва да организират разписанията си така, че превозвачите да могат да се прибират у дома на редовни интервали (поне на всеки четири седмици). Задължителната почивка на края на седмицата трябва да се прекарва извън кабината, добавиха евродепуатите. Позицията на ЕП относно правилата за командироването на шофьорите беше приета с 317 гласа „за“, срещу 302 гласа „против“ и 14 гласа ъздържал се“. Позицията относно правилата за периодите за почивки беше приета с 394 гласа „за“, срещу 236 гласа „против“ и 5 гласа „въздържал се“. Позицията относно изменението на правила за достъп до пазара за превози на товари, която включва правилата за каботаж и борбата с т. нар. фирми „пощенски кутии“ с 371 гласа „за“, срещу 251 гласа „против“ и 13 гласа „въздържал се“. ", "date": "2019.04.04", "title": "Пакет за мобилност: Парламентът прие позицията си относно реформата на правилата в пътния транспортен сектор"}
{"url": "https://www.novinite.bg/articles/173500/Lekari-ot-Pirogov-spasiha-dete-s-mnogo-ryadka-anomaliya", "text": "Лекари от \"Пирогов\" спасиха дете с много рядка аномалия. Шефът на детската урология д-р Стоян Пеев и шефът на травматологията проф. Диян Енчев извършиха сложна интервенция на момче в неонатална възраст, което се ражда с екстрофия на пикочен мехур. По време на операцията лекарите изградиха нов пикучен мехур и извършиха сложна реконструкция на тазовите кости. Сложната интервенция продължи над 12 часа.Целта на операцията е да постигне континентност (задържане) на урината и да се осигури стабилност на таза за бъдещите движения в тази област.1 на 100 000 деца у нас се ражда с екстрофия на пикочен мехур, което е една от най-тежките малформации в детската урология. Това е комбинирана малформация, при която липсват предна стена на пикочния мехур, част от коремната стена, а тазовият прустен не е затворен. Детето не може да извършва по нормален начин физиологичните си нужди. В следствие на тази аномалия урината се излива на кожата на корема му. При екстрофия на пикочен мехур се налагат поредица от последващи операции с цел постигане на нормален здравен и социален статус.  В момента детето се възстановява в детската урология на \"Пирогов\". Майката подчерта, че в навечерието на Световния ден на здравето - 7 април, изказва огромни блаогдарности към целия екип, който се грижи за детето й и по-специално към лекарите, които са извършили сложната операция. Тя им пожела да са здрави, за да могат да даряват здраве на пациентите си.", "date": "2019.04.04", "title": "Лекари от \"Пирогов\" спасиха дете с много рядка аномалия"}
{"url": "https://www.novinite.bg/articles/173503/Medicinski-sestri-otnovo-na-protest-vav-Vraca", "text": "Медицински сестри на протест във Враца. Преди дни медици от врачанската болница се събраха пред кабинета на директора на лечебното заведение.Сестрите категорично отказаха да подпишат новите си трудови договори, в които е предвидено да получават едва 560 лева заплата.Тогава от ръководството на болницата обясниха, че чакат пари от министерството. Едва тогава възнагражденията ще бъдат коригирани.", "date": "2019.04.04", "title": "Медицински сестри отново на протест във Враца"}
{"url": "https://www.novinite.bg/articles/173546/Brekzit-Bezvizov-dostap-za-grajdanite-na-ES-i-na-Obedinenoto-kralstvo", "text": "Гражданите на Обединеното кралство ще могат да влизат в ЕС без визи за кратки периоди, след излизане на страната им от ЕС, при условие че гражданите на ЕС се възползват от същите условия, когато пътуват до Обединеното кралство.Евродепутатите подкрепиха в четвъртък с 502 гласа \"за\", 81 гласа \"против\" и 29 гласа \"въздържал се“ проекта на резолюция относно освобождаването на гражданите на Обединеното кралство от визови изисквания при влизане в ЕС за кратък престой, след като страната им се оттегли от ЕС.„Запазването на безвизовото пътуване между ЕС и Обединеното кралство е ключова част от подготовката за последствията след Брекзит. На Острова живеят 3,7 млн. европейски граждани, в това число и около 280 000 българи, чиито права трябва да бъдат гарантирани“, каза докладчикът Сергей Станишев (С&Д, България).Законодателството ще влезе в сила от деня след оттеглянето на Обединеното кралство от Европейския съюз. След тази дата, гражданите на Обединеното кралство с британско гражданство няма да се нуждаят от виза за престой в ЕС до 90 дни в рамките на 180-дневен период.Обединеното кралство ще бъде включено в списъка на повече от 60 страни и територии, чиито граждани не се нуждаят от виза, за да влязат в ЕС с цел бизнес, туризъм или за посещение на роднини или приятели. Освобождаването от изискване за визи не се отнася за правото на работа в ЕС.Отмяната на визовия режим при реципрочностЕС ще отмени визовия режим за граждани на Обединеното кралство едностранно, но на основа на реципрочност, при условие че гражданите на ЕС също се ползват от безвизов достъп при кратки бизнес или туристически пътувания до Обединеното кралство, когато Обединеното кралство се оттегли от ЕС.В случай че Обединеното кралство въведе изискване за притежаване на виза за гражданите на поне една държава членка, „следва да бъде приложен механизмът за реципрочност, предвиден в законодателството на ЕС“, гласи текстът. Това може да доведе до повторно въвеждане на визови изисквания за гражданите на Обединеното кралство.„Докладът ми беше поверен в кризисна ситуация - имаше реална заплаха от блокиране на законодателството. Радвам се, че след последен решаващ кръг на преговори, успяхме да постигнем съгласие и да избегнем хаоса, който щеше да настъпи не само за европейските и британските граждани, но и за цели сектори от икономиките на ЕС и Обединеното кралство“ добави Сергей Станишев (С&Д, България).Следващи стъпкиСлед одобрението в пленарната зала, проектозаконът следва да бъде формално гласуван от Съвета на министрите. Законодателството трябва да бъде публикувано в Официален вестник на ЕС преди 12 април, за подготовка за Брекзит без сделка на тази дата.Премахването на визите ще се прилага във всички държави членки на ЕС (с изключение на Ирландия, която има собствена визова политика) и в асоциираните към Шенген страни (Исландия, Лихтенщайн, Норвегия и Швейцария). Ирландия и Обединеното кралство имат специфично двустранно споразумение, което предвижда безвизово пътуване между двете страни.", "date": "2019.04.04", "title": "Брекзит: Безвизов достъп за гражданите на ЕС и на Обединеното кралство"}
{"url": "https://www.novinite.bg/articles/173504/Sreshtu-paketa-Mobilnost-Nashi-prevozvachi-shte-palyat-tir", "text": "Тежкотоварен камион ще бъде изгорен в Европейската столица на културата Пловдив като крайна мярка на протест от българските превозвачи срещу опитите да бъде одобрен пакетът „Мобилност”. На заседание късно снощи от Съюза на международните превозвачи са взели това решение, в знак на протест срещу новите правила.България засега губи битката за промените в правилата за превозите в Европа. Така нареченият пакет „Мобилност” влиза за гласуване в пленарната зала. Сега целта на българските евродепутати ще е да не допуснат пакетът да стигне до второ четене в средата на април. Една от основните линии, които следваме, е поправките да се бавят максимално дълго с различни процедурни хватки, за да отпаднат от дневния ред на настоящия Европейски парламент и да останат за следващия мандат.", "date": "2019.04.04", "title": "Срещу пакета \"Мобилност\": Наши превозвачи ще палят тир"}
{"url": "https://www.novinite.bg/articles/173510/Organizaciya-na-dvijenieto-i-parkiraneto-vav-vrazka-s-poseshtenie-na-prezidenta-na-Germaniya", "text": "Официално посещение на федералния президент на Федерална република Германия в България налага промяна в реда на паркиране и спиране на 4 април 2019 година в центъра на града:", "date": "2019.04.04", "title": "Организация на движението и паркирането във връзка с посещение на президента на Германия"}
{"url": "https://www.novinite.bg/articles/173516/Zemetresenie-kraj-Svoge", "text": "Слабо земетресение е регистрирано край Своге, показва справка на сайта на Националния институт по геофизика, геодезия и география (НИГГГ) при БАН.Трусът е с магнитуд 2,8 по скалата на Рихтер и е с дълбочина 21 км.Земетресението е регистрирано в 19.48 часа.", "date": "2019.04.04", "title": "Земетресение край Своге"}
{"url": "https://www.novinite.bg/articles/173509/Prodaljava-razsledvaneto-na-aviokatastrofata-kraj-Skopie", "text": "Продължава разследването на авиокатастрофата в Северна Македония, при която загинаха четирима българи. Малкият частен самолет „Чесна” се разби в планинска местност недалеч от Скопие при лошо време.В самолета са пътували пилотът, съпругата му и двете им дъщери.Основната хипотеза на разследващите е, че катастрофата най-вероятно е причинена от лошото време.", "date": "2019.04.04", "title": "Продължава разследването на авиокатастрофата край Скопие"}
{"url": "https://www.novinite.bg/articles/173532/Jena-ot-Pazardjishko-s-infarkt-ot-napadenie-na-domashno-kuche", "text": "56-годишна жена от пазарджишкото село Дебращица е пострадала при нападение от домашно куче.Кучето не е безпризорно, а негов собственик е човек от селото.\"На Христо Тривчев и това не е първи случай, имаше случай с едно детенце преди няколко седмици. И сега пак така. Същото куче идва сутрин, имаме павилион в центъра на селото, човекът е предупреден, и от мен, и от полицая\", каза кметът на село Дебращица Латинка Вълчева. Според нея агресията у животните се поражда от лошите условия, при които се отглеждат. И това е масова практика в селата.\"Ще сигнализирам в Общината. И може би ще бъде настанено кучето в приют, ако собственикът откаже да го гледа\", каза още тя.Състоянието на жената се подобрява. При нападението пострадалата е получила инфаркт.", "date": "2019.04.04", "title": "Жена от Пазарджишко с инфаркт от нападение на домашно куче"}
{"url": "https://www.novinite.bg/articles/173515/Predlagat-po-dalag-srok-za-validnost-na-mejdunarodnite-pasporti", "text": "На пленарното заседание в четвъртък депутатите ще разгледат на първо четене промени в Закона за българските лични документи, с които се предлага удължаване на срока на валидност на международните паспорти.\r\nПредложението е на депутати от групата на „Воля” и предвижда валидността на паспортите, която сега е 5 години, да бъде уеднаквена с тази на личните карти и шофьорските книжки – 10 години. Причините – краткият срок затруднява финансово и физически българските граждани.\r\nВ различните европейски страни въпросът е уреден с различен времеви период, но преобладаващият брой страни-членки на ЕС са избрали 10-годшния срок за валидност за задграничните паспорти на своите граждани.\r\n„Добре е да се придържаме към добрите европейски практики и да следваме техния положителен пример. Българските граждани, живеещи, работещи или просто посещаващи чужди държави са много голям процент от населението на страната, а броят им нараства непрекъснато. Държавата трябва да подпомага тези процеси и да се лиши от малка част от своите приходи за сметка на финансовото облекчаване на своите граждани”, пишат в мотивите си вносителите.\r\nБългарите са изправени и пред друго неудобство – повечето визи за държави извън ЕС са за срок от 10 години, а те се поставят на съответната страница в задграничния паспорт. Така на някои хора им се налага отново да кандидатстват или да заменят виза, само защото изтича срокът на валидност на паспорта им.\r\n", "date": "2019.04.04", "title": "Предлагат по-дълъг срок за валидност на международните паспорти"}
{"url": "https://www.novinite.bg/articles/173540/Sreshtu-paketa-Mobilnost-Prevozvachi-zapaliha-tejkotovaren-kamion-v-Plovdiv", "text": "\r\nВ знак на протест срещу гласуването на пакета \"Мобилност\", в Пловдив превозвачи решиха да изгорят тежкотоварен камион. Акцията цели да покаже, че ако бъде приета новата регулация, това ще унищожи транспортния бизнес у нас.\r\n\r\n\r\n\r\n\r\n\r\n\r\n\r\n", "date": "2019.04.04", "title": "Срещу пакета \"Мобилност\": Превозвачи запалиха тежкотоварен камион в Пловдив"}
{"url": "https://www.novinite.bg/articles/173529/Devet-nadzirateli-sa-obgazeni-pri-pojar-vav-Varnenskiya-zatvor", "text": "\r\nДевет надзиратели от Варненския затвор са приети в Отделението по токсикология на Военноморската болница в града след обгазяване при пожар.\r\nПричината за инцидента, станал във вторник, е късо съединение в електрическата мрежа. Обгазяването се дължи на канализационна тръба, която е започнала да тлее.\r\n\r\n\r\n\r\n\r\n\r\n", "date": "2019.04.04", "title": "Девет надзиратели са обгазени при пожар във Варненския затвор"}
{"url": "https://www.novinite.bg/articles/173548/87-e-rastat-na-srednata-zaplata-u-nas-za-10g", "text": "\r\n7% е ръстът на средната работна заплата в Българя за послените 10 години, каза президентът на КНСБ Пламен Димитров на пресконференция \"Европейският стълб за социални права - стълбът на бъдещето на Европа\".\r\n\r\nОсвен България още десет европейски държави отбелязват растеж на средната заплата. Веднага след страната ни се нарежда Румънич с 34%, Полша с 30%, Латвия 21%, Литва, Словакия и Естония с 20% и Чехия със 17%. Същевременно в десет страни се отчита спад на ръста й – Гърция с 23%, Хърватска с 11%, Кипър със 7%, Португалия, Испания и Италия с по 1%.\r\nПовишаване със 180% през тези десет години у нас има и на минималната работна заплата. Въпреки това българинът остава най-бедния в ЕС, а социалните неравенствата се задълбочават все повече, подчерта Димитров. Затова от синдикалната организация настояват минималните възнаграждения да бъдат 650 лв. от догодина, а за висшистите – 1000 лв.\r\n", "date": "2019.04.04", "title": "87% е ръстът на средната заплата у нас за 10г."}
{"url": "https://www.novinite.bg/articles/173553/111-sluchaya-na-Morbili-v-Pirinsko", "text": "\r\nДо днес в Пиринско са установени 111 случаи на Морбили, съобщиха от РЗИ-Благоевград.\r\n\r\nПродължават да са на болнично лечение 4  потвърдени болни от морбили, на възраст от 6 месеца до 8 годишна възраст, Хоспитализирани са в Инфекциозно отделение на УМБАЛ „Св.Ана“– София и ИО на благоевградската болница. \r\nДо момента издирените контактни са 606 лица, от тях обхванати с ваксина са 387 контактни лица, другите са лица с пропуски в имунизацията срещу морбили. Има и деца, които подлежат на 12 годишна възраст, но се обхващат по – рано.\r\nЕпидемиологичното проучване продължава.\r\n", "date": "2019.04.04", "title": "111 случая на Морбили в Пиринско"}
{"url": "https://www.novinite.bg/articles/173544/Pravyat-DNK-profil-na-blizki-na-zaginaloto-semejstvo-pri-aviokatastrofata", "text": "Близки на загиналото българско семейство при авиокатастрофата ще пътуват до Северна Македония, за да им бъде взет ДНК профил, за да се установи по категоричен начин самоличността им. Това заяви министърът на вътрешните работи Младен Маринов. Веднага след това се очаква властите в Северна Македония да върнат телата у нас. Младен Маринов - министър на вътрешните работи: \"За да се търси бързина ще трябва да пътуват близките до Северна Македония иначе самите процедури ще отнемат време.Трагедията е огромна и ние търсим по всевъзможен начин да облекчим близките. Държавата ще помогне с всички възможности да се намалят страданията на близките. До сега лично аз и Премиера нашите контакти са с оглед да помогнем при първоначалните действия, които са неотложни и да направим така, че да ускорим процедурите, но трябва да внимаваме да се спазват процедурите, за да не допуснем някакви грешки.\"", "date": "2019.04.04", "title": "Правят ДНК профил на близки на загиналото семейство при авиокатастрофата"}
{"url": "https://www.novinite.bg/articles/173561/Zapadnite-Balkani-namaliha-rouminga", "text": "Споразумение за намаляване на роуминга подписаха днес в Белград представители на шестте страни от Западни Балкани, предаде сръбското радио Б92. Министри от Албания, Босна и Херцеговина, Косово, Северна Македония, Сърбия и Черна гора с документа са постановили, че разговорите, текстовите съобщения и преносът на данни по мобилни телефони от 1 юли ще се таксуват на по-ниски цени. Минута разговор няма струва над 0,37 лева, текстово съобщение повече от 0,12 лв, а преносът на данни на един мегабайт не може да надвишава 0,35 лв без ДДС. Белградската медия припомни, че споразумението е било постигнато със съдействието на Европейския съюз.", "date": "2019.04.04", "title": "Западните Балкани намалиха роуминга"}
{"url": "https://www.novinite.bg/articles/173567/Stolichnata-obshtina-zapochva-izpalnenieto-na-merki-za-po-chist-vazduh-sas-sredstva-po-OPOS", "text": "Министърът на околната среда и водите Нено Димов и кметът на Столичната община Йорданка Фандъкова подписаха договор за подобряване качеството на атмосферния въздух в София. Това е вторият проект по Оперативна програма „Околна среда“ (ОПОС) 2014-2020 г. за същински инвестиционни мерки, адресиращи основния източник на замърсяване на въздуха – битовото отопление.Мерките по проекта са ориентирани към опазване на околната среда и здравето на гражданите чрез намаляване замърсяването на атмосферния въздух. С изпълнението на проекта ще се понижи количеството емисии на фини прахови частици (ФПЧ10) на територията на Столична община, които са с източник битовото отопление. Дейностите предвиждат подмяна на отоплителните устройства на домакинствата, които използват уреди с твърди горива, с екологични алтернативни форми за отопление.Проектът е в изпълнение на Програмата за качество на атмосферния въздух 2015-2020 г. на Столичната община. Програмата предвижда намаляване на нивата на замърсителите на въздуха и достигане на нормите за ФПЧ10, намаляване вредните емисии от битови и обществени източници при използването на конвенционални твърди и течни горива за отопление.Размерът на инвестицията е 44,3 млн. лв., осигурени изцяло от ОПОС 2014-2020 г. Срокът за изпълнение на дейностите е 54 месеца.", "date": "2019.04.04", "title": "Столичната община започва изпълнението на мерки за по-чист въздух със средства по ОПОС"}
{"url": "https://www.novinite.bg/articles/173552/Triizmerno-zasnemane-na-Dom-pametnika-na-BKP-na-Buzludja", "text": "От 31 март до 6 април Музеят на хумора и сатирата организира триизмерно заснемане на Дом паметника на БКП на Бузлуджа, по-известен като „чинията”. Заснемането е с цел документация и изготвяне на триизмерен модел и се извършва от изследователи на Кипърския институт и визуални артисти от виенската организация W24 Programm в рамките на съвместния проект MAPS (Картографиране и архивиране на публични пространства), съфинансиран по Програма Творческа Европа на Европейския съюз.Заснемането чрез 360 °-VR-видео и 3D-сканиране се извършва съвместно от три лаборатории на Кипърския институт, изследователска организация с богат опит по документиране и визуализиране на културни наследство – лабораторията за виртуална среда, лабораторията за 2D и 3D документация и изследователския център за околната среда и водите. В резултат на зансменането, ще бъде изготвен и публикуван в интернет точен модел на паметника, който е от изключителна ценност предвид недостъпността на архитектурните чертежи на монумента. Работата на екипа е възможна благодарение на Областна управа Стара Загора, която осигури достъп и за интериорно заснемане. Едновременно с работата по изработка на модел, словенският партньор по проекта, МоТА заснема интервюта с хора от различни възрастови групи в Казанлък, Шейново, Габрово и София, чрез които да проследи доколко те познават историята на паметника и какво е мнението и сантиментите им към него. Откритият на 23 август 1981 г. лично от партийния и държавен лидер Тодор Живков паметник от години се руши. Проектът MAPS цели създаване на подробен архив от материали за паметника на Бузлуджа и над 80 други паметници в Европа, които са изоставени, забравени, занемарени (най-често по идеологически причини). Архивът, който все още е в процес на събиране и обработка може да бъде открит на адрес www.nonument.org и представя паметниците и публичните пространства чрез заснемане, но и с истории на архитекти, урбанисти, историци, строители, както и местни жители. В петък, 5 април, от 17:30 изследовател от Кипърския институт ще представи в Музея на хумора и сатирата работния процес на заснемането и използваните технологии.", "date": "2019.04.04", "title": "Триизмерно заснемане на Дом паметника на БКП на Бузлуджа"}
{"url": "https://www.novinite.bg/articles/173571/Balgariya-shte-provede-svoe-razsledvane-za-aviokatastrofata-v-Makedoniya", "text": "България ще проведе свое паралелно разследване за авиокатастрофата, при която в началото на тази седмица в Северна Македония загина четиричленно българско семейство. Това заяви във великотърновското село Балван министърът на вътрешните работи Младен Маринов.,,Разследването на авиокатастрофата е сложно и ще продължи дълго, като България ще се включи. При всеки случай на загинали български граждани на чужда територия се води паралелно следствие и в нашата държава. Материалите трябва да дойдат от разследващите в Северна Македония по официален път'', обясни вътрешният министърМладен Маринов заяви още, че най-близките роднини на загиналото семейство при самолетната катастрофа предстои да отпътуват за Северна Македония, за да дадат ДНК проби за категоричното разпознаване на четирите жертви,,За да се търси бързина, ще трябва да пътуват близките до Северна Македония, иначе самите процедури ще отнемат време. България ще окаже помощ на близките'', сподели министър Маринов.", "date": "2019.04.04", "title": "България ще проведе свое разследване за авиокатастрофата в Македония"}
{"url": "https://www.novinite.bg/articles/173559/Stroitelstvoto-na-Zlaten-vek-spira", "text": "​На среща при министър-председателя Бойко Борисов кметът на София Йорданка Фандъкова отново заяви, че разрешението за строеж на сградата „Златен век“ в столичния квартал „Лозенец“ е изтекло. Фандъкова поиска от министъра на регионалното развитие и благоустройството Петя Аврамова да бъдат предприети действия по спиране на строителството на сградата. Министър Аврамова информира премиера Борисов, че след окончателното приключване на проверката на ДНСК са констатирани съществени отклонения при строителството, които дават достатъчно основания за спиране на строежа. На базата на всички факти и обстоятелства по приключилите проверки на ДНСК и Столична община, и докладваното от министър Петя Аврамова и от кмета Йорданка Фандъкова, премиерът Бойко Борисов разпореди на ДНСК да действа съобразно своите компетенции и строежът да не продължава.", "date": "2019.04.04", "title": "Строителството на „Златен век“ спира"}
{"url": "https://www.novinite.bg/articles/173507/Cacarov-razporedi-proverki-na-Plamen-Georgiev-sina-na-Borislav-Sarafov-i-saprugata-na-Lozan-Panov", "text": "Главният прокурор Сотир Цацаров  разпореди на Върховна касационна прокуратура извършване на проверки по публикации в медиите за придобити недвижими имоти от Пламен Георгиев – Председател на КПКОНПИ, от сина на Борислав Сарафов – директор на Националната следствена служба и от съпругата на Лозан Панов – председател на Върховния касационен съд, съобщиха от държавното обвинение.        По материалите, касаещи Пламен Георгиев Димитров – Председател на КПКОНПИ //, Върховна касационна прокуратура възлага на ТД на НАП – София извършване на данъчни проверки на физическото лице Пламен Димитров – Председател на КПКОНПИ и на неговата съпруга, за определяне на задълженията им по ЗДДФЛ във връзка със съответствия между декларираните и/или получени доходи от лицата и имущественото им състояние в периода 2013 г. - 2018 г.Държавното обвинение изисква нотариалния акт за жилището, придобито от Пламен Димитров и съпругата му, описано в публикациите и нотариалната дейност - и копие от нотариалното дело за тази сделка, както и изисква от банката - ипотекарен кредитор, цялата информация по кредитирането на покупко – продажбата. По материалите, касаещи сина на директора на НСлС, както и  директора на НСлС – Борислав Сарафов //,  Върховна касационна прокуратура изпраща медийните публикации по компетентност на КПКОНПИ, с оглед правомощията на органите и възлага на ТД на НАП – София извършване на ревизия на физическо лице /на сина на Борислав Сарафов/, за определяне на задълженията по ЗДДФЛ във връзка със съответствия между декларираните и/или получени доходи от лицето и имущественото му състояние в периода 2015 г. -  2018 г. По материалите, касаещи придобиване на недвижим имот от търговско дружество с едноличен собственик на капитала съпругата на председателя на ВКС //, както и по материалите с твърдения за конфликт на интереси на председателя на ВКС Лозан Панов /постъпил сигнал/, Върховна касационна прокуратура изпраща медийните публикации, ведно със сигнала, по компетентност на Инспектората към Висшия съдебен съвет, с оглед правомощията на ИВСС по Закона за съдебната власт да извършва проверки за конфликт на интересиОбвинението възлага на ТД на НАП - София извършване на данъчна проверка за установяване на факти и обстоятелства във връзка с придобиването и ползването на имот, описан в медийните публикации от „Ганева 2000“ ЕООД. В рамките на данъчната проверка се разпорежда да се установи произхода на средствата за закупуване на имота, начина на ползването му, както и спазването на данъчното законодателство във връзка с тази сделка. ", "date": "2019.04.04", "title": "Цацаров разпореди проверки на Пламен Георгиев, сина на Борислав Сарафов и съпругата на Лозан Панов"}
{"url": "https://www.novinite.bg/articles/173501/Borisov-predloji-Danail-Kirilov-za-pravosaden-ministar", "text": "Министър-председателят Бойко Борисов предлага Данаил Кирилов за министър на правосъдието. Това обяви в централата на ПП ГЕРБ лидерът на партията Бойко Борисов след среща на ГЕРБ с ПП \"Обединени земеделци\" за подписване на политическо споразумение за подкрепа на евроизборите.Първата задача на Кирилов като правосъден министър ще бъде да работи за включване на общинските съветници в обхвата на антикорупционния закон.В момента Кирилов е председател на Законодателната комисия в НС.„Ние в ГЕРБ сме създали стандарт. Когато има такива скандали, дали е депутат, председател на парламентарна група, министър или заместник-министър, се подава оставка. Същото бих препоръчал на замесените в тези скандали сега. Понеже има и хора от съдебната система, а те не обичат да бъдат слагани под общ знаменател или са много чувствителни, а аршинът трябва да бъде еднакъв за всички, да излязат в дълъг отпуск докато се направят проверки. Това мога да каЖа за замесените в тези скандали, и в КПКОНПИ, и във ВКС, и в следствието“, заяви Борисов без да споменава имена.Веднага след обявяването на номинацията му Данаил Кирилов направи първото си изявление, в което благодари за гласуваното му доверие. Смятам, че с общи усилия ще се борим да постигнем положителен резултат. Много направихме досега. Признават се резултатите от Главна дирекция „Правосъдие“ на ЕК, надявам се да стигнем до положителен резултат“, каза той.Припомняме, че Цецка Цачева подаде оставка като правосъден министър след като стана ясно, че е закупила на ниска цена апартамент в престижен столичен квартал. Миналата седмица с постовете си на председател на ПГ на ГЕРБ, председател на Комисията по вътрешна сигурност и депутат се раздели Цветан Цветанов. ", "date": "2019.04.04", "title": "Борисов предложи Данаил Кирилов за правосъден министър"}
{"url": "https://www.novinite.bg/articles/173512/Zaharieva-ot-Vashington-Shte-napravim-dobra-sdelka-za-nov-samolet", "text": "Започна срещата на НАТО по повод 70-годишнината от създаването на Алианса.В реч пред конгреса и сената във Вашнигтон, където именно е създадена организацията, генералният секретар Йенс Столтемберг обяви НАТО за най-успешния съюз.Вицепремиерът Екатерина Захариева подчерта, че е имала разговор със икономическия съветник на американския президент Доналд Тръмп - Питър Наваро по темата за превъоръжаването ни с изтребители F-16.\"Ще дойдат преговорни екипи от 4 министерства, така че да направим добра сделка и за двете страни- ние да можем да купим най-модерния нов самолет, който се произвежда, а цената за бъде все пак коригирана”, отбеляза на срещата външният министър Екатерина Захариева.", "date": "2019.04.04", "title": "Захариева от Вашингтон: Ще направим добра сделка за нов самолет"}
{"url": "https://www.novinite.bg/articles/173513/GERB-i-Obedineni-zemedelci-podpisvat-sporazumenie", "text": "ГЕРБ и \"Обединени Земеделци\" ще подпишат споразумение за подкрепа на кандидатите от листата на ГЕРБ за членове на Европейския парламент.Преди дни стана ясно, че еврокомисарят по цифрова икономика Мария Габриел е водачът на листата на ГЕРБ и СДС за евроизборите на 26-ти май. Шестото избираемо място е за Александър Йорданов от СДС.Последното в листата също е за сините - за Илия Лазаров. Програмата максимум за тези евроизбори за ГЕРБ е осем евродепутати.Тази пролет България ще избере 17  евродепутати колкото има и в момента.", "date": "2019.04.04", "title": "ГЕРБ и \"Обединени земеделци\" подписват споразумение"}
{"url": "https://www.novinite.bg/articles/173576/Obrabotvat-parkovete-i-zelenite-ploshti-vav-Veliko-Tarnovo-sreshtu-karleji-i-balhi", "text": "Парковете във Велико Търново ще бъдат обработени срещу бълхи и кърлежи. Третирането ще обхване както зоните за отдих в центъра, така и в останалите части на Старата столица. Пръскането ще бъде на 8, 10 и 12 април, а работата ще започне след 20,00 ч. В трите вечери ще бъдат третирани парковете „Дружба”, „Майка България”, „Марно поле”, „Никола Габровски“ „Руски”, „Бузлуджа”, „Колю Фичето”, „Картала”, „Акация” – боровата гора, „Света гора”, „Лакото“ /Арбанаси/, „Ксилифор“. Около всяка локация ще бъдат поставени необходимите стикери за използваните препарати и за 24-часовия карантинен период. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени. Паралелно, в периода от 11 до 30 април ще бъдат третирани всички зелени площи в дворовете на детските градини и яслите във Велико Търново, както и 44 детски площадки в междублоковите пространства и кварталите на Старата столица. Същото важи и за зелените зони край детските градини и социалните центрове в населените места от общината.", "date": "2019.04.04", "title": "Обработват парковете и зелените площи във Велико Търново срещу кърлежи и бълхи"}
{"url": "https://www.novinite.bg/articles/173517/Paketat-Mobilnost-vliza-za-glasuvane-v-Evroparlamenta", "text": "Спорният пакет \"Мобилност\" отново влиза за гласуване в пленарната зала на Европейския парламент. Пакетът ще бъде гласуван на първо четене заедно с над 1000 поправки одобрени от комисията по транспорт. На сесията на Европейския парламент в Брюксел българските евродепутати се опитаха да внесат искане точката да отпадне от дневния ред, но то беше отхвърлено. Евродепутатите отхвърлиха предложението на българските си колеги пакетът \"Мобилност\" да бъде свален от дневния ред и да не се гласува на пленарното заседание на ЕП днес. Очаква се вотът да започне в 12:30 часа българско време.Всичките направени промени ще бъдат гласувани \"анблок\", тоест наведнъж. Преди вота евродепутатът Андрей Новаков посочи, че това означава, че със сигурност ще има гласуване по пакет \"Мобилност\" и ако това е съотношението на силите, ще бъде много трудно да се прекарат текстове, които са важни за България. Каквото и да се случи, гласуваното ще бъде на първо четене, а не окончателното и финално гласуване\", уточни той. Пакетът \"Мобилност\" продължава да разделя държавите от Европейския съюз на Източна и Западна Европа. Според нашите евродепутати пакетът е сделка между френския президент Макрон и групата на либералите в Европейския парламент. Пакетът \"Мобилност\" влезе в дневния ред на пленарната сесия на ЕП на 27 март по предложение на председателя на (АЛДЕ) Ги Верхофстат. На гласуването на 25 март за дневния ред на редовната сесия трима български евродепутати не присъстваха. Оказа се, че точно толкова трябваха, за да падне предложението, което в крайна сметка беше прието с 156 гласа \"за\" срещу 154 - \"против\". На 27 март обаче текстовете бяха върнати в транспортната комисия. Въпреки това български превозвачи организираха 2 протеста - в Страсбург и София.", "date": "2019.04.04", "title": "Пакетът \"Мобилност\" влиза за гласуване в Европарламента"}
{"url": "https://www.novinite.bg/articles/173521/Protest-sreshtu-Zlaten-vek-blokiraha-bulevard-v-Sofiya", "text": "Жителите на столичния квартал \"Лозенец\" и столичани от други квартали излязоха на протест и блокираха за около 30 минути булевард \"Черни връх\".Протестът е главно срещу изграждането на 34-етажната сграда \"Златен век\" на \"Артекс\". Хората обаче недоволстват и от незаконното строителство като цяло.Протестиращите започнаха да пресичат постоянно пешеходната пътека при изхода на метростанция \"Джеймс Баучер\" в посока църквата \"Св. Мина\".Хората пропускаха само трамваите, което предизвика от своя страна недоволство сред водачите на леки коли, информира bTV.Чуваха се викове \"Оставка\", насочени към шефа на Дирекцията за национален строителен контрол (ДНСК) арх. Иван Несторов, както и към заместник-министъра на регионалното развитие Валентин Йовев.Въпреки твърденията от страна на главния архитект на София Здравко Здравков, че сградата няма необходимите разрешителни, от \"Артекс\" са категорични, че всичко е изрядно. Междувременно ДНСК не откри нарушения.Кметът на столицата Йорданка Фандъкова пък е на мнение, че толкова висока сграда няма място в \"Лозенец\".", "date": "2019.04.04", "title": "Протест срещу „Златен век“, блокираха булевард в София"}
{"url": "https://www.novinite.bg/articles/173514/Mareshki-Shte-podkrepim-kandidaturata-na-Danail-Kirilov-za-pravosaden-ministar", "text": "Ще подкрепим кандидатурата на Данаил Кирилов за правосъден министър. Това каза пред журналисти лидерът на „Воля“ Веселин Марешки по повод обявената по-рано днес номинация на Кирилов. „Още от началото на мандата заявихме, че ГЕРБ и Борисов са си спечелили доверието на българските избиратели и имат право да си назначават, който искат за министър. След това те ще носят отговорността за тези назначения. Ние не можем да кадруваме в Министерски съвет и авансово не можем да кажем някой дали е добър, или лош на министерска позиция“, каза още лидерът на \"Воля\" „Поощряваме всеки един, за когото има съмнения, да бъде проверяван. В крайна сметка всеки е невинен до доказване на противното“, завърши Марешки по темата за образуваната проверка на имотите на шефа на КПКОНПИ Пламен Георгиев.", "date": "2019.04.04", "title": "Марешки: Ще подкрепим кандидатурата на Данаил Кирилов за правосъден министър"}
{"url": "https://www.novinite.bg/articles/173562/Prezidentat-Imame-problem-s-doverieto-v-darjavnostta", "text": "Имаме проблем с доверието в държавността, важно е органите, които следят за наличие на корупция, да бъдат пример за чистота. Снел съм доверието от председателя на КПКОНПИ Пламен Георгиев. Това обяви президентът Румен Радев по повод поредната серия от събития покрай скандалите с евтините апартаменти на висши държавници и магистрати.По-рано днес премиерът Бойко Борисов призова всички, замесени в \"апартаментгейт\" да подадат оставка или да излязат в отпуск, а след като започна и проверка и от прокуратурата, Пламен Георгиев наистина излезе в отпуск.\"Имаме проблем. Той е сериозен. Това е проблем на доверието в държавността и както виждате как реагират партиите в момента – с оставките те казват, че проблемът е приключен. Той може да е приключен за партиите, но не трябва да бъде приключен за държавата. Ако искаме да имаме убеденост, че имаме истински функционираща правова държава, който се е отклонил от закона, съответно към него трябва да бъде подходено с цялата строгост на закона. Това е моето категорично мнение\", заяви Румен Радев след срещата си президента на Германия Франк-Валтер Щайнмайер.За 8 април той свика Консултативен съвет по националната сигурност, а темата му е именно корупцията по високите етажи на властта.\"Въпросът е не на този съвет само да разглеждаме какви мерки да бъдат прилагани в това отношение, въпросът е да отиваме много по-дълбоко. Това, за което винаги съм настоявал - не да вземаме мерки спрямо нарушителите само, а да създаваме такава среда, която да бъде безкомпромисна и да не допуска корупция. Това означава прозрачност, отчетност и отговорност на управлението, ясни механизми, пълна прозрачност при разпределяне на публични средства, открити процедури с ясни критерии и равен достъп за всички. Корупцията трябва да се бори с всички възможни условия и механизми. И много е важно органите, които точно следят, правоохранителните органи за наличие на борба с корупцията, да бъдат пример за чистота. Аз мисля, че вече започва един процес на очистване и на оздравяване на тези органи. Без здрава съдебна система, нямаме правова и просперираща държава\", допълни държавният глава.Конкретно за Пламен Георгиев той коментира:\"С писмата и исканията за докладите, които изисквам за КСНС, на практика – да, съм снел доверието от председателя на Антикорупционната комисия. Изпратих писмо с искане за доклад към неговия заместник. Считаме, че така е редно, докато не се установи с едно пълноценно разследване истината, е редно той да бъде най-малкото встрани\".", "date": "2019.04.04", "title": "Президентът: Имаме проблем с доверието в държавността"}
{"url": "https://www.novinite.bg/articles/173564/Maya-Manolova-na-protesta-vav-Vraca-Shte-bada-navsyakade-kadeto-machkat-grajdanski-prava", "text": "„Смятам за изключително недостойно поведението и опитите да бъдат натискани медицински специалисти, да не протестират. Това е конституционно право - да изразяваш мнение и да протестираш. И никой – бил той началник на болница, министър или кмет, не може да го забрани. Вие сте в правото си, а аз като омбудсман, който защитава правата на гражданите, ще бъда във всяка една ситуация, на всяко едно място, където някой се опитва да натиска хората, да ги мачка, да им извива ръцете и да не им дава да си кажат мнението и да си отстояват правата“. Това каза омбудсманът Мая Манолова днес пред протестиращите медицински специалисти във Враца, а думите й бяха посрещнати с бурни ръкопляскания. Заради оказван натиск да не протестират, медицинските специалисти от Враца днес са организирали два протеста - пред сградата на МБАЛ „Христо Ботев“ и пред общината, подкрепени от техни колеги от областта и от столицата. „Бях в Казанлък, бях в Кюстендил, през следващата седмица ще съм в Стара Загора, после сме в Бургас, в Русе - навсякъде, където някой се опитва да мачка медицински работници“, заяви общественият защитник.Тя подчерта, че е имало опити от страна на ръководството на болницата да упражнява натиск, но вчера ситуацията била взривена допълнително с предложението да им бъдат увеличени заплатите с 50 лв., т.е. да станат 610 лв., което в условията на национален протест на медицинските специалисти било подигравка. В отговор на създалата се ситуация,  професионалистите по здравни грижи заявиха, че ще подготвят нов национален протест, който ще се състои на 15 май 2019 г. пред сградата на Министерския съвет в столицата. Манолова заяви, че идва за четвърти път във врачанската болница, но подчерта, че ако трябва ще я посети още 44 пъти, докато проблемите в МБАЛ „Христо Ботев“ не бъдат решени. По думите й нито едно от обещанията, които са били поети за решаване на проблемите във врачанската болница, не се изпълняват, включително обещаните средства около 1,5 млн. лв. за ремонт на инвазивно отделение, за монтиране на ангиограф, за ремонт на родилното отделение, където мазилката пада върху родилки и бебета, за ремонт на отделението по хемодиализа с нова апаратура. „Нищо не се случва и съм дошла да попитам за пореден път изпълнителния директор на болницата – защо?През месец декември той пое ангажимент, че буквално до дни ще бъде обявена обществена поръчка за ремонт на родилното отделение. Отпуснати са над 600 000 лв. Не са малко пари и нямам никакво обяснение, защо този човек не си държи на думата и защо откровено говори неистини“, попита общественият защитник. Тя информира присъстващите, че преди да дойде във Враца се е свързала с Министерството на здравеопазването, откъдето са я уверили, че са осигурили парите и че нямат обяснение, защо ръководството на болницата не ги усвоява. „Всички сме наясно, че с тези 1,5 млн. лв., които са добре дошли и са важни, проблемите на болницата във Враца няма да се решат, няма да се решат и проблемите на други многопрофилни общински болници, изискват се смели и експертни действия от страна на министерството, което няма да стане със замазване на проблемите и със запълване частично и то вече не на дупки, а на ями“, каза Манолова. В отговор ръководството на болницата я увери, че до два месеца ще бъде готово отделението по инвазивна кардиология, а до седмица ще бъде обявена обществена поръчка и за ремонта на АГ отделението.", "date": "2019.04.04", "title": "Мая Манолова на протеста във Враца: Ще бъда навсякъде,  където мачкат граждански права"}
{"url": "https://www.novinite.bg/articles/173560/Na-parvo-chetene-Proizvoditelite-na-tok-da-preminat-kam-pazarna-cena-ot-1-yuli", "text": "От 1 юли тази година производителите на ток с инсталирана мощност между 1 и 4 Mw да преминат от преференциална към пазарна цена и договор за компенсиране с премия. Не се предвижда преходен период, в който общественият доставчик да изкупува на префернциална цена електроенергията и да я предоставя след това на борсата, за което да бъде компенсиран от фонда \"Сигурност на електроенергийната система\".Това реши парламентът като прие на първо четене предложените от ГЕРБ /Делян Добрев и Валентин Николов/ промени в Закона за енергетиката.Централите, които влизат в обхвата, следва до 30 юни т.г. да подпишат договор за компенсиране с фонда, предаде БТА.Според авторите на текстовете поправките ще осигурят допълнително количество електроенергия за повишаване ликвидността на енергийната борса като по-голямата конкуренция ще доведе до предлагането на по-голям брой продукти. Промените ще засегнат 12 броя централи с високо ефективно комбинирана производство с обща мощност 27,5 Mw и 360 веи централи с мощност 723 Mw с годишно производство на 1 500 000 мегаватчаса електроенергия, обобщи Валентин Николов.Предвижда се да бъде въведено конкурсно начало за получаване на преференциална цена или премия от всеки новоприсъединяващ се производител на енергия чрез високоефективно комбинирано производство.Депутатите регламентираха и възможността за поставяне на интелигентни измервателни системи и безплатен достъп до данни в реално време, което би помогнало за по-добър енергиен мениджмънт за крайните клиенти и търговците на ток. Разходите за монтиране на устройствата ще са за сметка на клиента, а уредът остава собственост на оператора.Записани са и промени в правомощията на КЕВР, с които от новия ценови период регулаторът ще определя прогнозна месечна разполагаемост като така ще бъде дадена възможност за по-коректно планиране на необходимите количества, които да бъдат предложени на свободния пазар.На опасенията на Рамадан Аталай от ДПС, че поставянето на смарт устройствата ще натовари много потребителите, Николов разясни, че те нямат задължителен характер. Всеки може да поиска да му се инсталира такова устройство и се поставя срок на мрежовия оператор да подмени измервателния уред, посочи той.По думите му, с този закон продължава либерализирането на пазара, защото всички производители от 1 до 4 Mw ще излязат на българската борса и ще могат да се състезават с другите производители на ток.Между първо и второ четене да отпаднат лобистките текстове, настоя Аталай. По думите му, либерализирането на пазара само с веитата в момента няма да даде отражение на недостига на енергия през зимните периоди. Сега казваме, че ще предоставим повече енергия на борсата, но слънцето не е тази енергия през зимата, поясни той. Аталай изрази съмнения за намеса отвън, при това не от :инистерството на енергетиката, при писането на някои от промените. Търговците и индустриалците са доволни, защото ще получават ток на по-ниска цена, но не са доволни производителите, нито тецовете, нито АЕЦ-Козлодуй. Декапитализирате тецовете и АЕЦ-а, добави той. Според него възниква въпросът дали е намерен необходимият за енергетиката баланс.", "date": "2019.04.04", "title": "На първо четене: Производителите на ток да преминат към пазарна цена от 1 юли"}
{"url": "https://www.novinite.bg/articles/173526/Selo-Belozem-s-predlojenie-za-sazdavane-na-muzej-za-beliya-shtarkel", "text": "Щъркелите вече са тук, дори легнаха да мътят“, каза пред БНР кметът на европейското село на белия щъркел Белозем Иван Тачев.От селото са изпратили свое предложение до немската фондация „Евронатур“ за създаване на музей и информационен център за белия щъркел. Кметът очаква до края на май да стане ясно дали ще има финансиране за проекта или не. Предвидено е този музей и център да се помещават в общинска сграда.Включени сме в програмата „Пловдив – европейска столица на културата“, обяви още Тачев и добави, че имат договор за сътрудничество. В този смисъл той очакват повече туристи да посетят селото.Тачев посочи, че в училището на селото има цял клас, който се занимава с щъркелите – кога е дошъл първият, колко двойки гнездят на покрива на училището, колко малки щъркели излитат и т.н.  Всяка година от „Зелени Балкани“ правят мониторинг и почистват гнездата, както и ги пръскат с препарати срещу паразити.Иван Тачев разказа и за щъркела Белчо: „Няколко вечери трябваше да дебнем щъркела Белчо, за да го хванем с един кеп за риба. Накрая успяхме. „Зелени Балкани“ му сложиха проследяващо устройство. Белчо стигна до Южна Африка, направи 8000 км в едната посока и след това отново се върна в Белозем и даде поколение“.Щъркелът е индикатор за добра околна среда, отбеляза още кметът.На 18 май предстои Фестивал на щъркела.", "date": "2019.04.04", "title": "Село Белозем с предложение за създаване на музей за белия щъркел"}
{"url": "https://www.novinite.bg/articles/173566/Ministar-Petkov-Prez-poslednite-godini-ima-dvucifren-rast-na-minimalnata-zaplata-v-Balgariya", "text": "През последните години има двуцифрен ръст на минималната заплата в България. Увеличението на най-ниските доходи е в основата на ускорения темп на нарастване на средната заплата в страната. Това каза министърът на труда и социалната политика Бисер Петков пред журналисти след откриването на кръгла маса за напредъка при приложението на принципите в Европейския стълб за социални права, организирана от КНСБ. Той допълни, че за да бъде устойчив ръстът на доходите, е необходимо да има по-голямо нарастване на производителността на труда. В изказването си по време на форума министър Петков акцентира, че през първата половина на 2018 г.Българското председателство на Съвета на ЕС е поставило необходимостта от постигане на резултати от приложението на Европейския стълб за социални права сред приоритетите в областта на заетостта и социалната политика. В отговор на специфичните препоръки, адресирани към изпълнение на принципите на Европейския социален стълб, Министерството на труда и социалната политика (МТСП) реализира редица инициативи за подобряване на положението на представителите на уязвимите групи, сред които са Законът за хората с увреждания, Законът за социалните услуги и Законът за предприятията на социалната и солидарна икономика, посочи той. Министър Петков подчерта, че към момента едно от най-големите предизвикателства пред политиката за хора с увреждания е гарантирането на възможностите им за заетост. За изпълнението на тази цел с новия закон се въвежда квота за наемане на хора с трайни увреждания и се определят нови форми на подкрепа, чийто вид се идентифицира чрез индивидуална оценка на потребностите на всеки човек. МТСП предприе мерки за увеличаване на размера на помощите за целево енергийно подпомагане, както и за разширяване на обхвата на подпомаганите лица.Средствата по това перо за 2019 г. бяха увеличени с 40,4 млн. лв., припомни той. За приложението на заложените в Европейския стълб за социалните права принципи ключово значение има и развитието на социални услуги за подкрепа на децата и семействата и услугите в областта на дългосрочната грижа за възрастните хора и хората с увреждания, които са един от най-успешните инструменти за насърчаване на тяхното социално включване. Министерството на труда и социалната политика инициира реформа в сектора. Тя ще се осъществи чрез Закона за социалните услуги, който ще влезе в сила от 01.01.2020 г. и ще гарантира правото на социални услуги на всички хора в България, които се нуждаят от такава подкрепа, каза министър Петков. Той припомни, че правителството полага усилия за увеличаване на средствата за делегираните от държавата социални услуги. През 2019 г. те бяха увеличени с приблизително 30 млн. лв. и са в размер на 260,9 млн. лв. Паралелно с това беше развита мрежа от услуги в домашна среда чрез осигуряване на личен асистент, социален асистент и домашен помощник. Към края на февруари 2019 г. услугите в домашна среда са ползвали приблизително 24 400 хора с увреждания и възрастни, които не могат да се обслужват сами. За тази цел в държавния бюджет за тази година са отделени 71,5 млн. лв., които са извън планираните средства за финансиране на социалните услуги.", "date": "2019.04.04", "title": "Министър Петков: През последните години има двуцифрен ръст на минималната  заплата в България"}
{"url": "https://www.novinite.bg/articles/173569/Zam-glavniyat-prokuror-za-imotnite-proverki-Shte-sadejstvam-dejstviyata-mi-sa-zakonni", "text": "\"Изразявам готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка\". Това заяви заместник-главният прокурор и шеф на Националната следствена служба Борислав Сарафов, часове след като Цацаров нареди проверка на сина на Сарафов, шефа на КПКОНПИ Пламен Георгиев и жената на шефа на ВКС Лозан Панов по повод имотни сделки.\"Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членове на моето семейство, са декларирани по надлежния ред\", допълни Сарафов, цитиран от \"24 часа\".", "date": "2019.04.04", "title": "Зам.-главният прокурор за имотните проверки: Ще съдействам, действията ми са законни"}
{"url": "https://www.novinite.bg/articles/173573/Borisov-i-prezidentat-na-Germaniya-obsadiha-dvustrannoto-partnorstvo-i-predizvikatelstvata-pred-Evropa", "text": "Търговско-икономическите отношения между България и Германия, както и въпроси от сферата на сигурността, миграцията и европейския дневен ред бяха във фокуса на разговора между министър-председателя Бойко Борисов и президента на Федерална Република Германия Франк-Валтер Щайнмайер по време на работния им обяд в резиденция „Лозенец“. Премиерът Борисов отбеляза ползотворното сътрудничество между двете страни по темите от взаимен интерес и изтъкна отличния политически диалог между България и Германия.Министър- председателят Борисов изпрати специални поздрави на германския канцлер Ангела Меркел. По време на срещата премиерът Бойко Борисов и президентът Щайнмайер поставиха акцент върху темата сигурност. Българският министър-председател подчерта, че страната ни успешно изпълнява ангажимента по опазване на външната граница на ЕС. „Без много шум и спазвайки европейските норми и добросъседските отношения с Турция, България сведе мигрантския поток до нулев“, заяви в разговора Борисов. По думите му е необходим устойчив общоевропейски механизъм, който да дава отговор на миграционните въпроси. „България е стабилизиращ фактор за региона“, каза германският президент, коментирайки ролята на страната ни в икономически аспект. От своя страна премиерът Бойко Борисов изтъкна добрите финансови показатели на България и изключителната финансова дисциплина, благодарение на която страната ни е една от трите държави в Европа с най-нисък външен дълг. „Външният дълг за тези 2 години, когато бе последната ни среща през 2017 г., от 28% сега е 20%“, посочи още българският премиер.Борисов подчерта, че при стабилни данъци, стабилна икономическа среда и огромен фискален резерв, чуждестранните инвеститори, включително германските, имат добра икономическа основа за бизнес у нас. По време на срещата министър-председателят Бойко Борисов изтъкна положителното развитие на двустранните икономически отношения. „Няма сфера, в която икономическото сътрудничество между двете страни да не бележи постижения и да не открива нови възможности за взаимодействие. Това е ясен и важен сигнал, че Германия вижда в България надежден и стабилен икономически партньор“, заяви Борисов. Министър-председателят Бойко Борисов обърна внимание, че стокообменът между България и Германия за 2018 г. надвишава 8 млрд. евро и бележи ръст от над 8% спрямо 2017 г. Показателно е също, че Германия отново заема водещи позиции като чуждестранен инвеститор с инвестиции в размер на 3,219 млрд. евро за периода 1996 – 2018 г. Само за 2018 г. инвестициите от Германия са в размер на 153.7 млн. евро. По данни на Българска агенция за инвестиции около 30% от 100-те най-големи инвеститори в България са германски или с германско участие. Българският премиер Борисов и германският президент Щайнмайер обсъдиха и оттеглянето на Обединеното кралство от ЕС, като бяха единодушни, че при преговорите между ЕС и Великобритания правата на гражданите винаги трябва да бъдат първи приоритет.", "date": "2019.04.04", "title": "Борисов и президентът на Германия обсъдиха двустранното партньорство и  предизвикателствата пред Европа"}
{"url": "https://www.novinite.bg/articles/173565/Ministar-Dimov-otkri-konferenciya-za-opazvane-na-morskata-okolna-sreda", "text": "Министърът на околната среда и водите Нено Димов откри международна конференция за сътрудничество в областта на морските отпадъци днес в София. Форумът за опазването на морската околна среда от замърсявания е с фокус върху река Дунав и Черно море.„Между 150 000 и 500 000 тона пластмасови отпадъци попадат в моретата и океаните всяка година, а веднъж изхвърлени – те остават там“, каза министър Нено Димов. Той допълни, че перфектната кръгова икономика е природата, защото в нея думи като „отпадък“ и „неполезно“ не съществуват, всичко има стойност и всъщност това е фундаментът на идеята за „кръгова“ икономика.Миналата година по време на Българското председателство на Съвета на ЕС със законодателния пакет за „Кръгова икономика“ бяха положени основите за насърчаване на устойчивия икономически растеж и „затваряне на кръга“ от производството и потреблението до управлението на отпадъците. Конкретен пример в посока за решаване на проблема с отпадъците в морето е инициативата на МОСВ за нормативни промени при разделното събиране на отпадъци от опаковки (пластмаса, хартия, картон и стъкло) и въвеждането на нови задължения на ползватели на търговски обекти на морските плажове.Според министър Димов пред нас се откриват нови хоризонти, които ни дават увереност за справянето с все по-нарастващия екологичен проблем – замърсяването на реките, моретата и океаните. Балансът „човек – икономика – природа“ е предизвикателство в глобален мащаб. Пример за това е именно районът на Черно море, където въпреки различията между черноморските страни и тяхната принадлежност към различни международни организации и икономически съюзи, усилията трябва да се обединени в посока прилагане на мерки и политики за неговото опазване и устойчиво управление.Конференцията е част от календара на ротационното Българско председателство на Организацията за Черноморско икономическо сътрудничество в периода 1 януари - 30 юни 2019 г. В нея участваха още зам.-министърът на външните работи Емилия Кралева и генералният секретар по околна среда на Румъния Йон Чимпеану. Във видео обръщение към участниците във форума еврокомисарят по околна среда, морско дело и рибарство Кармену Вела припомни, че миналата година ЕС прие общоевропейска стратегия за намаляване на замърсяването с пластмаси. Той беше категоричен, че в каузата срещу пластмасовите отпадъци в моретата и океаните е необходимо всички да обединят усилията си в общи действия – и рибари, и НПО, и академични среди, и политици.", "date": "2019.04.04", "title": "Министър Димов откри конференция за опазване на морската околна среда"}
{"url": "https://www.novinite.bg/articles/173519/Srokat-za-godishnite-otcheti-na-firmite-izticha-utre", "text": "\r\nНа 5 април изтича крайният срок, в който фирмите са длъжни да представят в Националния статистически институт годишните отчети за дейността си.\r\n\r\n\r\n\r\n\r\n\r\n\r\n\r\n\r\n", "date": "2019.04.04", "title": "Срокът за годишните отчети на фирмите изтича утре"}
{"url": "https://www.novinite.bg/articles/173572/Radev-Ako-iskame-pravova-darjava-tryabva-da-vodim-borba-s-korupciyata-po-visokite-etaji-na-vlastta", "text": "„Ако искаме да имаме правова, демократична и просперираща държава, трябва да водим борба с корупцията по високите етажи на властта“. Това коментира президентът Румен Радев днес в отговор на въпрос по време на съвместната си пресконференция с германския президент Франк-Валтер Щайнмайер, който е на официално посещение у нас. Румен Радев посочи, че поради тази причина вчера е свикал Консултативния съвет за национална сигурност. „С писмата и исканията за докладите, които изисквам за този Съвет, на практика съм снел доверието от председателя на антикорупционната комисия, защото изпратих писмо с искане за доклад към неговия заместник. Смятам, че така е редно - докато не се установи с пълноценно разследване истината, той да бъде най-малкото встрани“, категоричен бе държавният глава. Румен Радев отбеляза, че е важно органите, които следят за наличие на корупция да бъдат пример за чистота. „Имаме сериозен проблем на доверието в държавността и с оставките партиите казват, че проблемът е приключен. Той може да е приключен за партиите, но не трябва да бъде приключен за държавата“, допълни президентът. Българският държавен глава беше категоричен, че ако искаме наистина функционираща правова държава, към всеки, който се е отклонил от закона, трябва да се подходи с цялата строгост на самия закон.  „Въпросът е на този КСНС не само да разглеждаме какви мерки да бъдат прилагани в това отношение, а да отидем и много по-надълбоко към това, за което винаги съм настоявал – не да вземаме мерки само спрямо нарушителите, а да създаваме такава среда, която да бъде безкомпромисна и да не допуска корупция. Това означава прозрачност, отчетност и отговорност на управлението, ясни механизми при управленски решения, пълна прозрачност при разпределяне на публични средства, открити процедури с ясни критерии и равен достъп за всички“, подчерта президентът.", "date": "2019.04.04", "title": "Радев: Ако искаме правова държава, трябва да водим борба с корупцията по високите етажи на властта"}
{"url": "https://www.novinite.bg/articles/173575/GERB-pita-Ninova-probvala-li-e-da-otkupi-s-30-mln-liderskiya-post-ot-Mikov", "text": "ГЕРБ разполага с информация, че Корнелия Нинова е предлагала 30 млн. лв. на бившия соцлидер Михаил Миков да се откаже от поста. Това обявиха на извънреден брифинг от управляващата партия и зададоха въпросите си към председателката на БСП.\"Предлагала ли е г-жа Нинова 30 млн. на Михаил Миков, за да се откаже от лидерското място в БСП?\", попита Тома Биков.\"Имаме доста сериозни източници в тази посока. Ако тя замълчи по този въпрос, ще приемем, че отговорът е да, след като тя има претенциите, че е морален стожер, трябва да отговори на тези въпроси\", допълни той. \"Имаме определена информация откъде са дошли, но ще изчакаме г-жа Нинова да отговори\", уточни той.\"Лично аз не бих дал толкова пари да стана лидер на БСП, но има хора, които не са толкова прагматични\", вметна Биков. \"По отношение на 30-те милиона, ние искаме да разберем, защото според мен това е силно надценена цена на лидерска позиция на една партия, която постоянно губи избори\", заяви депутатът от ГЕРБ.Има Отечествен фронт срещу управляващото мнозинство, заключи Биков по повод атаките от последните дни.Депутатът от ГЕРБ коментира, че чест му прави на шефа на КПКНПИ Пламен Георгиев за решението да излезе в отпуск, докато трае проверката, като каза, че на негово място Нинова и от ГЕРБ да беше, нямаше да го направи.Да застане пред обществото тази госпожа, спусната като ангел небесен, обикаля страната с черна кобила и сее отрова непрекъснато, включи се и Спас Гърневски.", "date": "2019.04.04", "title": "ГЕРБ пита: Нинова пробвала ли е да откупи с 30 млн. лидерския пост от Миков"}
{"url": "https://www.novinite.bg/articles/173523/Bojko-Borisov-prizova-Lozan-Panov-i-Plamen-Georgiev-Ili-podavajte-ostavka-ili-izlezte-v-dalag-otpusk", "text": "Председателят на Върховния касационен съд Лозан Панов, председателят на Комисията за противодействие на корупцията и за отнемане на незаконно придобитото имущество Пламен Георгиев  и шефа на Национална следствена служба Борислав Сарафов да подадат оставки или да се оттеглят в дълъг отпуск. Това ги призова лично премиерът Бойко Борисов, а изказването му бе във връзка със скандала с евтините апартаменти от фирма \"Артекс\", в който бяха замесени и висшите магистрати.Бойко Борисов даде пример с кадрите на неговата партия и правителство като Цветан Цветанов и Цецка Цачева, които също подадоха оставки.\"Ние в ГЕРБ сме създали стандарт  и когато има такива скандали, дали е министър, зам.-министър или председател на парламентарна група се подава оставка. Същото бих препоръчал на замесените в тези скандали сега. Но понеже има и хора от съдебната система, но те не обичат да бъдат слагани под общ знаменател или са много чувствителни, а аршинът трябва да бъде еднакъв за всички, или да излязат в дълъг отпуск, докато различни от техните институции направят проверките.  И в КПКОНПИ, и във ВКС, и в Следствието. Не споменавам имена неслучайно, защото са много чувствителни. Но аршинът и стандарътът трябва да бъде един и същ. Или незабавна оставка, или дълъг отпуск, докато не минат проверките, и то максимално прозрачни проверки\", обяви Борисов на пресконференция в централата на ГЕРБ.", "date": "2019.04.04", "title": "Бойко Борисов призова Лозан Панов и Пламен Георгиев: Или подавайте оставка, или излезте в дълъг отпуск"}
{"url": "https://www.novinite.bg/articles/173531/Lozan-Panov-pak-se-skri-i-ne-otgovori-na-priziva-za-ostavka", "text": "Председателят на Върховния касационен съд Лозан Панов не пожела да отговори на призива за оставка или дълъг отпуск, отправен лично от премиера Бойко Борисов.Панов пристигна на днешното заседание на Висшия съдебен съвет малко след пресконференцията на министър-председателя. Запитан от събралите се журналисти дали ще се съобрази с препоръката на Борисов Панов си замълча и подмина представителите на медиите. Мълчанието на председателя на ВКС продължава вече повече от седмица. Той е като онемял след разкритието, че съпругата му си е купила на рекордно ниска цена луксозен апартамент от \"Артекс\", а собствениците на скандалната фирма - семейство Мирянови са негови кумове.По-рано днес Бойко Борисов призова всички, замесени в скандала с евтините апартаменти от \"Артекс\" да подадат незабавно оставки или да излязат в дълъг отпуск, докато срещу тях текат проверки, като визираше конкретно председателя на ВКС Лозан Панов, шефа на КПКОНПИ Пламен Георгиев и директора на НСлС Борислав Сарафов. Такива бяха разпоредени и от главния прокурор Сотир Цацаров.Пламен Георгиев веднага реагира и обяви, че се оттегля в отпуск.", "date": "2019.04.04", "title": "Лозан Панов пак се скри и не отговори на призива за оставка"}
{"url": "https://www.novinite.bg/articles/173563/Djambazki-Paketat-Mobilnost-nyama-da-bade-fakt-v-tozi-mandat-na-EP", "text": "Европейският парламент одобри на първо четене и трите промени в пакета \"Мобилност\", на които се противопоставят българските превозвачи. Според одобрените текстове, шофьорите трябва да почиват извън кабината на камиона, да се връщат на всеки четири седмици в България, а размерът на командировъчните да бъде според държавата, в която са изпратени.Българските евродепутати вече заявиха, че ще се опитат да предотвратят гласуването на пакета на второ четене от сегашния състав на ЕП.Той стигна до пленарна зала, след като бе връщан няколко пъти в транспортната комисия, а българските превозвачи организираха протест срещу него два пъти - в началото на януари в Брюксел и миналата седмица в Страсбург.На последното заседание в транспортната комисия нейните членове гласуваха над 1000 поправки, като 90 на сто от тях бяха приети. Вчера евродепутатът Андрей Новаков заяви, че едва ли при днешния вот ще бъдат приети благоприятни текстове за страната ни, но увери, че каквото и да се случи, предстоят преговори в Съвета, а после внасяне на второ четене в пленарна зала, което едва ли ще стане в рамките на мандата на този Европейски парламент.Вносителят на предложението камионът да се връща в старата отправна точка на всеки четири седмици Исмаил Ертуг заяви, че винаги е търсил компромис по пакета, но не е срещнал същото от другата страна:\"Превозваческият пазар в ЕС в момента не е нито справедлив, нито устойчив. Ако погледнете паркингите на  страните в Централна Европа, ще видите, че те са изцяло заети от камиони, а шофьорите водят живот, който изобщо не е добър. Ако карате месеци наред по пътищата на Европа без да можете да се върнете да видите семействата си, това не може да е отговор на проблемите в този сектор през 2019 година\".  \"Половината европейски представители са против това законодателство. Това показва, че ЕП е разделен. Няма как едно такова законодателство да бъде прието. Видна е арогантността на част от западните ни колеги, те разделят ЕС съгласно своите егоистични държавни интереси. Това е нередно. Съвсем очевидни са нуждите от промени в ЕП\", каза в предаването \"12+3\" евродепутатът Ангел Джамбазки.\"Пакетът няма да бъде факт в този мандат на ЕП, цялата битка се пренася в следващия. Затова е важно какви и колко представители изпраща всяка държава. Очевидна е нуждата от преосмисляне как се формират тези текстове\".Не допуснахме мандат за преговори, това постигнахме днес, подчерта още Джамбазки. \"Процедурата беше нарушена поне три пъти днес. Нямахме възможност да гласуваме собствените си предложения, защото мнозинството беше решило така. Това е абсолютен диктат. Протестирахме, но те не се съобразиха. От срам и гузна съвест се обединиха и с много малки мнозинства гласуваха срещу правилника и проведоха скандално гласуване, което ще бъде обжалвано. Ще поискаме българското правителство е да обжалва този документ в Съда на ЕС в Люксембург\". ", "date": "2019.04.04", "title": "Джамбазки: Пакетът \"Мобилност\" няма да бъде факт в този мандат на ЕП"}
{"url": "https://www.novinite.bg/articles/173541/Targovcite-na-cigari-s-elektronna-registraciya-v-sistemata-za-nablyudenie", "text": "От 20 май 2019 г. в целия ЕС влиза в сила новата система за наблюдение и проследяване на цигари и тютюн за пушене. Всяка потребителска опаковка на цигари и тютюн за пушене, произведена след 20 май 2019 г. ще бъде маркирана с уникален код.Системата изисква всички търговци на едро и на дребно да се регистрират, за да получат свои кодове за търговското си дружество, за всеки свой магазин и/или склад.Съгласно чл.35ф от Закона за тютюна, тютюневите и свързаните с тях изделия издател на уникални идентификатори е Печатница на БНБ АД .Регистрацията на търговците ще се извършва само по електронен път от 15.04.2019 г. на адрес: www.bgtpd.comВсеки търговец трябва да подаде онлайн заявление на адрес: www.bgtpd.com, за да получи по един идентификационен код за икономически оператор и за обект(и), който (които) той управлява. Системата за регистрация ще бъде достъпна от 15.04.2019 г.!Например, ако дружеството Х има два магазина (обекта), е необходимо той да заяви три идентификационни кода:Код \"1\" за самото търговско дружество Х (код за икономически оператор като търговец)Код \"2\" за магазин (код за обект 1, който търговецът управлява)Код \"3\" за магазин (код за обект 2, който търговецът управлява)За да се регистрира в системата и да получи кодовете си всеки търговец е необходимо задължително да притежава:Валидно разрешително за търговия с тютюневи изделия, регистрирано в публичния Регистър, поддържан от Агенция \"Митници\";Валиден квалифициран електронен подпис по Закона за електронния документ и електронните удостоверителни услуги, издаден на юридическото лице-заявител, което може да е търговецът или упълномощено от него лице (в случай, че търговецът не притежава електронен подпис);Валиден и-мейл адрес, на който ще бъде изпратено потвърждение от Печатницата на БНБ за успешна регистрация в системата, както и самите кодове;Телефон за връзкаПодробни указания за регистрацията и получаването на кодовете в най-кратък срок ще бъдат публикувани на сайта на Печатницата на БНБ www.bnbprint.com, на посочения по-горе адрес на системата за регистрация: www.bgtpd.com, както и на сайта на Агенция Митници www.customs.bg", "date": "2019.04.04", "title": "Търговците на цигари с електронна регистрация в системата за наблюдение"}
