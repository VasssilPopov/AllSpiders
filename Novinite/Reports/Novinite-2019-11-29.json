{"url": "https://www.novinite.bg/articles/183060/Startira-Eksporten-hab-Balgariya-Nameri-novi-pazari-Prodavaj-navan", "text": "На 2 декември от 11:00 часа в сградата на иновационен форум „Джон Атанасов“ в София Тех Парк ще бъде даден стартът на най-новата инициатива, целяща да развие експортния потенциал на България - Експортен хъб България (Export Hub Bulgaria).Събитието, чийто медиен партньор са \"Новините груп\", ще отбележи подписването на Споразумението за учредяване на Експортен хъб България и ще бъде открито от министъра на икономиката на Република България г-н Емил Караниколов.Сред гостите на събитието ще бъдат над 130 посланици, търговски аташета, представители на работодателски организации и двустранни камари и журналисти.Зад Експортен Хъб България стоят 12 организации, представители на правителствения и частния сектор на Република България – държавни институции, работодателски организации, висши учебни заведения, клъстерни, комуникационни и бизнес организации.- Изпълнителна агенция за насърчаване на малките и средните предприятия – инициатор- Конфедерация на работодателите и индустриалците в България- Клийнтех България- Българска консултантска организация- Българска агенция за експортно застраховане- София Тех Парк – домакин- Българската стартъп асоциация (BESCO)- СофтУни- М3 Комюникейшън Груп- Асоциацията на бизнес клъстерите-Висше училище по застраховане и финанси-Българска стопанска камараЦелта на инициативата е да осигури необходимото пространство, в което представителите на българските предприятия да получат правилните насоки относно стъпките, които трябва да предприемат, за да продават успешно на международните пазари.Основателите на Експортен хъб България си поставят за цел да развият среда, в която бизнеса, държавата и международната общност с представителство в България да общува, обменя опит и създава нови партньорства.Експортен хъб България, чийто домакин е София Тех Парк, ще работи активно за интернационализацията на бизнеса и повишаване на българската експортна дейност чрез платформа, която ще улесни българските предприятия при навлизането им на чужди пазари и ще им осигури достъп до информация за спецификите и особеностите на пазарите по света.Инициативата ще предостави възможност на фирмите да развият и усъвършенстват своите умения и познания, както и да участват в мрежа за обмяна на пазарна информация, опит и знания чрез онлайн и офлайн събития. В рамките на експортния хъб ще бъде предоставена възможност на всяка страна с посолство в Република България да направи презентация на бизнес климата си и да представи възможностите за навлизане на чуждестранни фирми, както и да информира за спецификата, регулаторните режими и др. на своя пазар и да даде практически съвети, полезни за развитието на двустранната търговия.В допълнение, всеки един от основателите ще предоставя актуална информация относно своите дейности, които биха били полезни за експортната дейност в страната.Експортен хъб България ще организира експортна програма за 15 български компании с реализиран на пазара продукт, която ще окаже съдействие за излизането им на външни пазари чрез серия практически обучения, менторски насоки от експертите на инициативата и оказване на съдействие за разрешаване на казуси от дейността им.Стартът на програмата ще бъде обявен в началото на 2020 година, като допълнителна информация и регистрационна форма за компаниите ще бъде предоставена своевременно.Подавайки си ръка в подкрепа на каузата за развитие на икономическия потенциал на България, основателите на Експортен хъб България искат да покажат, че успехът на българския бизнес в интернационална среда е възможен с общи усилия между правителствения и частния сектор на Република България.Основателите на инициативата са убедени, че страната може да бъде лидер в редица търговски сектори, като се насърчи предприемаческия дух и желанието за иновативно развитие сред представителите на бизнеса.Оперативната дейност на Експортен хъб България ще стартира в началото на 2020 година.Очаквайте календар със събития, както и представяне на онлайн платформата на инициативата.", "date": "2019.11.29", "title": "Стартира Експортен хъб България: Намери нови пазари. Продавай навън"}
{"url": "https://www.novinite.bg/articles/183037/Evropejskiyat-parlament-obyavyava-izvanredno-polojenie-v-oblastta-na-klimata", "text": "ЕСЕС трябва да се ангажира с нулеви нетни емисии на парникови газове до 2050 г. на предстоящата Конференция на ООН по изменението на климата, заявява Парламентът.В навечерието на Конференцията на ООН по изменението на климата (COP25) в Мадрид от 2 до 13 декември Парламентът одобри в четвъртък резолюция, която обявява извънредно положение в областта на климата и околната среда в Европа и света. Той също така изисква от Комисията да гарантира, че всякакви законодателни и бюджетни предложения напълно съответстват на целта за ограничаване на глобалното затопляне под 1,5 °C.В отделна резолюция Парламентът изисква ЕС да представи пред Конвенцията на ООН по изменение на климата своята стратегия за постигане възможно най-скоро и най-късно до 2050 г. на климатична неутралност. Евродепутатите призовават новия председател на Европейската комисия Урсула фон дер Лайен да включи цел от 55% за намаление на парниковите газове до 2030 г. в Европейския зелен пакт.Намаляване на емисиите от въздушния и морски транспорт в глобален мащабЕвродепутатите заявяват, че сегашните амбиции за намаляване на емисиите от морския и въздушния транспорт не са достатъчни. Всички страни трябва да включат емисиите от тези видове транспорт в своите планове за национален принос за опазването на околната среда, отбелязват те, и призовават Европейската комисия да предложи включването на морския сектор в схемата на ЕС за търговия с емисии (СТЕ).По-голяма финансова подкрепа за борбата с климатичните измененияСтраните на ЕС трябва най-малко да удвоят своя финансов принос към Зеления фонд за климата, заявява Парламентът. Държавите членки на ЕС са най-големите донори на публично финансиране за климата и бюджетът на ЕС трябва да съответства напълно на международните му ангажименти. Евродепутатите също така отбелязват, че обещанията на развитите държави не постигат общата цел от 100 млрд. долара годишно след 2020 г.В заключение ЕП настоява държавите членки на ЕС да спрат поетапно директните и индиректните субсидии за изкопаеми горива до 2020 г.Цитат„Европейският парламент прие своята амбициозна позиция в навечерието на предстоящата Конференция на ООН по изменението на климата (COP25) в Мадрид. Взимайки предвид извънредното положение в областта на климата и околната среда, е важно да намалим парниковите газове с 55% до 2030 г. Това е ясно и навременно послание към Европейската комисия няколко седмици преди публикуването на съобщението й относно Зеления пакт“, заяви Паскал Канфен (Обнови Европа, Франция), председател на комисията по околна среда, обществено здраве и безопасност на храните, по време на дебата в понеделник.Бързи фактиРезолюцията за обявяване на извънредно положение в областта на климата и околната среда беше приета с 429 гласа „за“, срещу 225 гласа „против“ и 19 гласа „въздържал се“. Европейският парламент прие резолюцията относно Конвенцията на ООН по изменение на климата (COP25) с 430 гласа „за“, срещу 190 гласа „против“ и 34 гласа „въздържал се“.Редица страни, местни власти и научни изследователи обявиха, че нашата планета е изправена пред извънредно положение в областта на климата.Европейската комисия вече предложи цел от нулеви нетни емисии до 2050 г., но Европейският съвет още не го е приел, тъй като Полша, Унгария и Чехия се противопоставят.Парламентът на срещата COP25Конференцията на ООН по изменението на климата (COP25) ще се състои в Мадрид от 2 до 13 декември 2019 г. Председателят на Парламента Давид Сасоли ще вземе участие в официалното откриване. Делегация от Европейския парламент, водена от Бас Ейкхаут (Зелените, Нидерландия), ще участва в проявата от 9 до 14 декември.", "date": "2019.11.29", "title": "Европейският парламент обявява извънредно положение в областта на климата"}
{"url": "https://www.novinite.bg/articles/183022/Otnovo-protest-zaradi-bezvodieto-v-Pernik", "text": "Протестиращите ще настояват за оставката на областния управител Ирена СоколоваПореден протест в Перник заради безводието. Той е обявен за 9 сутринта в петък пред Община Перник. Протестиращите ще настояват за оставката на областния управител Ирена Соколова.От 18 ноември в Перник е въведен воден режим и хората имат вода по 10 часа в денонощието. Причина за крайната мярка е ниското ниво на водата в язовир „Студена”. Заради старата водопроводна система след въвеждането на водния режим някои от селата в областта въобще нямат вода, а в други тя не е спирала. Заради ситуацията в пернишка област бе уволнен шефът на ВиК в района Иван Витанов.", "date": "2019.11.29", "title": "Отново протест заради безводието в Перник"}
{"url": "https://www.novinite.bg/articles/183027/Muzeite-v-Lovech-s-praznichen-grafik-za-Koleda-i-Nova-godina", "text": "Обектите на Регионалния исторически музей – Ловеч ще имат нов работен график за предстоящите Коледни и Новогодишни празници. Графикът бе съобщен на пресконференция в Община Ловеч на 28 ноември от Капка Кузманова, директор на РИМ – Ловеч. Става дума за Ловешката крепост, музей „Васил Левски“, Етнографския комплекс, музейна сбирка „Атанас и Васил Атанасови“ и Къкринското ханче. На 24, 25 и 26 декември 2019 година те ще са отворени за посетители от 9.00 до 15.00 часа. На 31 декември ще работят от 9.00 до 13.00 часа, а на 1 януари 2020 година – от 13.00 до 17.00 часа. Припомняме, че още от 28 октомври 2019 г. обектите на РИМ – Ловеч за непразничните дни преминаха на зимно работно време. Ловешката крепост, музей „Васил Левски“, Етнографският комплекс и музейна сбирка „Атанас и Васил Атанасови“ са отворени за посетители така: 9:00-12:00 и 13:00-17:00 ч. Къкринското ханче работи с посетители със следното работно време - 8:30-12:00 и 13:00-17:00 ч.", "date": "2019.11.29", "title": "Музеите в Ловеч с празничен график за Коледа и Нова година"}
{"url": "https://www.novinite.bg/articles/183029/Kakvo-yadem-Maj-ot-Gabrovo-nameri-karton-v-zakupen-hlyab", "text": "Жител на град Габрово намери в закупен хляб смачкан картон. „Изненадата” се появила в нарязан бял хляб, произведен от фирма със седалища в градовете Пазарджик и Павликени. Зрителят, който ни изпрати сигнала настоява за по-строг контрол, а производителят заподозря нелоялна конкуренция. 42-годишният Светозар Нечев купува преди седмица от кварталният магазин, фолиран и нарязан бял хляб за семейната вечеря.И открива в него изненада. „Вечерта жената реши да направи принцеси за децата. Отворихме хляба и за наша изненада намерихме велпапе”, каза Нечев. Това, което семейството почувствало Светозар определя с една дума – погнуса. „И децата бяха покрай нас и се наложи да купим друг хляб”, допълни Светозар. Разбрали са случая от магазинчето връщат парите на семейството. „1,15 лв. струва хлябът. Парите са най-малкия проблем. Никой не е за един хляб. Трябва да има по-голям контрол – дали ще е хляб, или месо…Трябва да има контрол”, категоричен е Светозар Нечев. Габровецът подава сигнал до фирмата, която има цехове в градовете Пазарджик и Павликени, чрез сайта и горещите им телефони, но до този момент няма реакция. Производителите подозират, че хлябът в тяхната опаковка е подменен. Нямало, как да попадне велпапе в тестото, тъй като системата бил сигурна и автоматизирана, педава Нова телевизиа. За Светозар и семейството му, обаче, има само едно сигурно – повече няма да купуват хляб от тази фирма.", "date": "2019.11.29", "title": "Какво ядем?: Мъж от Габрово намери картон в закупен хляб"}
{"url": "https://www.novinite.bg/articles/183018/Dnes-predi-obyad-vse-oshte-shte-ima-prevalyavaniya-ot-dajd", "text": "Днес преди обяд все още ще има превалявания от дъжд. Около пладне валежите ще спрат, облачността ще намалее и след обяд над по-голямата част от страната ще бъде предимно слънчево. Повече облаци над Северозападна България. Вятърът ще се ориентира от запад-северозапад, в Дунавската равнина и западната част на Горнотракийската низина ще е умерен и временно силен. Максималните температури ще са между 12° и 17°, в София около 13°.Над планините облачността ще е променлива, по-значителна в сутрешните часове и с повече слънце след обяд. През деня само на отделни места ще превали слаб дъжд, над 1800-2000 метра – слаб сняг. Ще духа умерен и силен запад-северозападен вятър. Максимална температура на 1200 метра – около 9°, на 2000 метра – около 3°.Над Черноморието преди обяд ще е облачно с превалявания от дъжд. След обяд валежите ще спрат и облачността ще се разкъса. Ще духа умерен, по северното крайбрежие и временно силен западен вятър. Максимални температури между 13° и 17°. Температурата на морската вода е 13-15°. Вълнението на морето ще бъде 2-3 бала.", "date": "2019.11.29", "title": "Днес преди обяд все още ще има превалявания от дъжд"}
{"url": "https://www.novinite.bg/articles/183036/Mladen-Marinov-V-Pirogov-ne-e-imalo-vzriv", "text": "„Оказва се, че няма стена, която да е разрушена, има напукана стена при инцидента в „Пирогов“. Най-вероятно първо е започнало горене, след което се е чуло нещо като пукот от високата температура”. Това коментира в кулоарите на парламента вътрешният министър Младен Маринов, цитиран от БГНЕС.Маринов потвърди, че разследващите работят и по версията, че инцидентът е възникнал заради запалена цигара.„Трябва да видим откъде е тръгнала искрата“, заяви той и каза, че е необходимо да се изчака излизането на експертизите.", "date": "2019.11.29", "title": "Младен Маринов: В „Пирогов“ не е имало взрив"}
{"url": "https://www.novinite.bg/articles/183046/Nyama-da-bade-zakrivano-intenzivnoto-otdelenie-na-Pediatriyata", "text": "Няма да бъде закривано интензивното отделение на Педиатрията. По-рано тази седмица, съвместно с представители на Центъра за спешна медицинска помощ – София и на болниците „Проф. д-р Иван Митев“, „Н. И. Пирогов“, „Александровска“ и Националната кардиологична болница, е създадена  пълна организация – алгоритъм на действие, начин на комуникация между отделните лечебни заведения – така че на всички деца да бъде оказана адекватна и навременна медицинска помощ. И трите болници – „Пирогов“, НКБ и „Александровска“ разполагат с необходимия кадрови ресурс, апаратура и техника, за да гарантират лечението на децата. Това стана ясно от изказването на министъра на здравеопазването Кирил Ананиев от парламентарната трибуна във връзка с преустановения прием на деца в интензивното отделение на СБАЛДБ „Проф. д-р Иван Митев“.Той посочи, че усилията на Министерството на здравеопазването са насочени към изчистване на кадровите проблеми, които стоят в момента пред интензивното отделение на Педиатрията. „Назначил съм комисия, която ще направи пълен анализ на капацитета на отделението и ще бъдат предприети всички необходими действия за привеждането му в нормален работен режим“, беше категоричен Ананиев.„Използвам случая, за да се обърна отново към всички родители – няма да остане нито едно дете, на което да не бъдат оказани необходимите медицински грижи. Ние имаме прекрасни лекари и лечебни заведения, които се грижат за децата“, посочи още министър Ананиев.Той припомни, че през май месец тази година правителството отпусна 1,7 млн. лв. за Педиатрията. Освен това бяха увеличени цените на основните клинични пътеки, по които работи лечебното заведение, а лимитирането на легла в детските отделения и клиники беше премахнато.От парламентарната трибуна министър Ананиев призова въпросът да не се политизира, защото са предприети всички необходими мерки за справяне със ситуацията.Относно резултатите от проверката във връзка с починалото 3-годишно дете здравният министър информира, че по-рано днес е получил втори предварителен доклад. Причината е, че все още в Изпълнителна агенция „Медицински надзор“ не са постъпили всички медицински документи по случая, в т.ч. и докладите от независимите експерти. „За съжаление се изисква още технологично време и за да бъде проверката напълно обективна, се налага срокът да бъде удължен отново“, коментира министър Ананиев пред журналисти.Пред медии министърът взе отношение и по случая с проявената спрямо лекар агресия в Окръжна болница „Св. Анна“: „Не приемам и осъждам всякакви форми на насилие към медицинския персонал в нашата страна. Върху жената е оказано и физическо, и психическо насилие, което е недопустимо за всяко уважаващо себе си общество. Очаквам от директора на „Св. Анна“ доклада по случая и веднага ще го предам на главния прокурор. Имаме споразумение с прокуратурата за съвместни действия в такива ситуации, като аз и моят екип винаги оказваме пълно съдействие“.През бюджета на МЗ за следващата година ще бъде реализирана хоризонтална политика, имаща за цел да ограничи нападенията над работещите в сферата на здравеопазването – ще бъде инвестирано във видеонаблюдение за местата в лечебните заведения, на които рискът от проява на агресия спрямо персонала е най-висок. Това стана ясно още от думите на здравния министър. ", "date": "2019.11.29", "title": "Няма да бъде закривано интензивното отделение на Педиатрията"}
{"url": "https://www.novinite.bg/articles/183062/Seriya-teroristichni-ataki-v-Evropa", "text": "Втора атака с нож в европейски град за послединте часове. Трима души бяха ранени на главната търговска улица в холандския град Хага. В изявление полицията съобщи, че издирва мъж на около 45-50 години и го описа с дума, която често се изпорлзва за хора от северноафрикански произход. Според властите, той носел шал и сив анцуг. Говорителка на полицията каза по телефона за АП, че за момента не е ясно дали става въпрос за тероризъм.Службите за спешна помощ са на мястото. Нападението е извършено в момент, когато главната улица в Хага е била пълна с хора, дошли да пазаруват изгодно, възползвайки се от \"черния петък\".Двама души бяха убити, когато мъж, носещ фалшиво взривно устройство, е нападнал хора с нож, преди да бъде прострелян на Лондонския мост, съобщиха британските медии в петък, цитирани от AFP.BBC цитира неназовани правителствени източници за на загиналите но засега няма официално потвърждение от столичната полиция.Британският премиер Борис Джонсън ще проведе спешни разговори по сигурността по-късно в петък, съобщи неговият кабинет, след като двама души са загинали от терористично нападение в центъра на Лондон.\"Комитетът КОБРА ще се събере в 21:30 часа местно време (23:30 часа българско време)и ще бъде председателстван от министър-председателя\", заяви говорител на Даунинг стрийт, цитиран от +Фокус\".Северната гара в Париж за кратко беше евакуирана в петък вечерта заради подозрителен пакет. Според железопътната компания днес това е бил вторият или третият сигнал за деня.Гарата е останала затворена само за 40 минути и то част от нея. Движението на влакове не е било засегнато. В социалните мрежи много потребители на интернет публикуваха снимки и видеоклипове, показващи хора извън евакуираната станция.", "date": "2019.11.29", "title": "Серия терористични атаки в Европа"}
{"url": "https://www.novinite.bg/articles/183028/Vremeto-se-razvalya-25-zaginali-v-22-katastrofi-v-stranata-prez-denonoshtieto", "text": "Двама са загинали, а 25 души са ранените при станалите 22 катастрофи в страната през изминалото денонощие. Това съобщиха от МВР. В София са регистрирани една тежка и 38 леки катастрофи. При пътните инциденти в столицата един човек е ранен. От началото на месеца в страната са станали 518 катастрофи. При тях са загинали 49 човека, а 631 са ранените, показва още статистиката на МВР.", "date": "2019.11.29", "title": "Времето се разваля: 25 загинали в 22 катастрофи в страната през денонощието"}
{"url": "https://www.novinite.bg/articles/183026/Avtobusnite-prevozvachi-planirat-simvolichen-protest", "text": "Автобусните превозвачи планират да започнат от 13 декември символичен протест, който да стане ефективен от 13 януари.Причини за недоволството им са нерегламентираният превоз, липсата на средства за финансиране на бранша, на ясна законодателна рамка, елементът „бонус-малус“ при застраховката Гражданска отговорност и неяснотите около тол системата. Това обясни за БНР Магдалена Милтенова - председател на Браншовия съюз за стопанска инициатива в транспорта и член на Националното сдружение на автобусните превозвачи и на Конфедерацията на автобусните превозвачи, която обединява сдруженията в автобусния сектор.Тя отчете, че проблемите, които превозвачите са поставили в началото на тази година на среща при премиера Борисов, не са били разрешени.В бюджета за догодина са „предвидени повече средства за субсидии компенсации, които отново няма да бъдат достатъчни, но все пак имаме някакъв напредък. Но проблемът не е само предоставянето на тези средства и в начина им на разпределение. В момента големите градове усвояват почти цялата субсидия и за останалите общини остават много малко средства, много малко като компенсация“.В Шуменско има населени места, които рискуват да останат без транспорт догодина, обясни Милтенова в предаването \"Преди всички\" по \"Хоризонт\". Масово се съкращават транспортните схеми, допълни тя:„Ако хората са имали транспорт всеки ден, сега имат през ден. Ако са имали през ден, имат през два…“.Милтенова изтъкна, че ако се въведат предложенията за бонус-малус и тол системата, според МРРБ би това да се отрази с около 7% на цените, но според превозвачите завишението „ще бъде много по-голямо“.", "date": "2019.11.29", "title": "Автобусните превозвачи планират символичен протест"}
{"url": "https://www.novinite.bg/articles/183034/Maj-vilnya-v-bolnica-Sv-Anna-udryal-i-dushil-lekari", "text": "Лекари в болница „Св. Анна“-София са били обект на брутална агресия. Около 4 ч. сутринта през нощта срещу петък в Клиниката по хирургия е извикана за консултация лекар от КАИЛ на болницата. Консултацията се е налагала заради лечението на тежко болен пациент, предава БГНЕС.В това време друг пациент, който е приет в УМБАЛ „Св.Анна“-София за планова операция, започва да вилнее в коридора на Първо отделение на Клиника по хирургия. Удря, блъска, души и обижда лекари и сестри, оплакаха се от лечебното заведение.Размахва и белезници и заплашва с арест. Предварително е сложил на камерите гумени ръкавици, с цел да предотврати видеозаснемането. Чупи и врата на клиниката.Пострадалите лекари и сестри освен физически травми са в психически шок. Подадено е оплакване и тече разследване. Ръководството на УМБАЛ „Св. Анна“-София категорично застава зад лекарите работещи в болницата и вярва, че спрямо виновника ще бъде приложена цялата сила на законите в България, заявяват от болницата. ", "date": "2019.11.29", "title": "Мъж вилня в болница „Св. Анна“, удрял и душил лекари"}
{"url": "https://www.novinite.bg/articles/183039/Ubijstvo-vav-Vraca-ima-zadarjan", "text": "Убийство във Враца, задържан е съпричастен към престъплението 50-годишен мъж, съобщиха полицията, цитирани от .На 28 ноември в 19:10 часа, е получен сигнал за намерен мъртъв 77-годишен мъж. Трупът е открит в жилището в което живее, а сигналът е подаден от член на семейството.Полицейски служители и съдебен лекар са установили наранявания по трупа. След разследване е установено, че съпричастен към извършеното престъпление е 50-годишен мъж, който е задържан.", "date": "2019.11.29", "title": "Убийство във Враца, има задържан"}
{"url": "https://www.novinite.bg/articles/183040/Zadarjaha-maja-vilnyal-v-stolichna-bolnica", "text": "Задържаха мъжа, за който се предполага, че е вилнелият в столичната болница „Св. Анна”. Той е на 50 години и се казва Здравко Инджов. След нападението той успя да избяга и беше обявен за общодържавно издирване.В петък по обяд Инджов сам дойде пред лечебното заведение. Пред NOVA заяви, че е бивш полицай и твърди, че не е посягал на никого. Казва, че сестрите не му давали да пуши в отделението. Според него една от тях се е свила сама в ъгъл на стаята, без той да я е удрял. ", "date": "2019.11.29", "title": "Задържаха мъжа вилнял в столична болница"}
{"url": "https://www.novinite.bg/articles/183042/Eto-mitichniya-maj-ot-Montana-zavartyal-glavata-na-naivnata-bankerka", "text": "Стана ясно кой е митичният Казанова от Монтана, който измами наивната банкерка, съобщи БЛИЦ. Ексклузивни снимки на хитрия виртуален любовник се появиха, след като стана ясно истинското му име. Той се представил с името \"Михаил\", но всъщност е Сергей Михайлов.Дълги години той живеел в Монтана, но от известно време се подвизава в столичния квартал \"Люлин\". Мъжът, който е роден на 7 август 1989 година, води активен социален живот. От кадри във фейсбук профила му става видно, че той обича шумните купони, големите и пищни веселби, а винаги компания му прави някоя засукана мадама. Въпреки, че в профила му пише, че е необвързан Сергей видимо има сериозна връзка с жена на име Сиси. Освен това се оказва, че те имат две деца.Виртуозният измамник често не се сдържа и публикува доста пиперливи коментари в личния си фейсбук профил. В един от тях той уточнява, че \"не е сложил табела \"Банка\" пред дома си\". Сергей обаче успял да омае варненската банкерка и още от 2017 въртели \"виртуална любов\".И двамата разказали пред разследващите, че са се запознали през въпросната година чрез платформата АБВ. Писали си, ни според твърденията и на двамата, не са се виждали никога. Сергей обаче признава пред разследващите, че е получил на два пъти конкретни суми от банковата служителка Невена Йорданова, но те далеч не са толкова колосални като установената вреда за над 1 милион лева. ", "date": "2019.11.29", "title": "Ето митичния мъж от Монтана, завъртял главата на наивната банкерка"}
{"url": "https://www.novinite.bg/articles/183049/Protest-v-zashtita-na-Valeri-Simeonov", "text": "\r\nНов протест в подкрепа на новоизбрания заместник-председател на Народното събрание Валери Симеонов се проведе пред парламента.\r\n\r\n\r\n\r\n\r\n\r\n\r\n", "date": "2019.11.29", "title": "Протест в защита на Валери Симеонов"}
{"url": "https://www.novinite.bg/articles/183030/V-pamet-na-Lambo-Poslednite-uchenici-na-aktora-igrayat-premierno-Lodkaryat", "text": "Последният актьорски клас на Стефан Данаилов ще посвети на своя учител премиерния си спектакъл „Лодкарят“. Постановката ще се играе на Голяма сцена в НАТФИЗ. \"Нека се съберем заедно. Стефан Данаилов би искал така\" - призовават последните 22-ма студенти на Мастера - четвъртокурсници от специалност „Актьорство за драматичен театър“. В негова памет те ще играят дипломния си спектакъл „Лодкарят“ от Джез Бътъруърт.Пиесата е писана през 2017 година и е вдъхновена от темите за силата на безмълвната любов, другостта, илюзорният свят и вечно сигурната смърт. Постановката е на д-р Сава Драгунчев, възпитаник и асистент на покойния Стефан Данаилов, който уверено заявява, че Мастера може да се гордее с това, което студентите са постигнали с техния дипломен спектакъл Премиерата на \"Лодкарят\" ще се играе днес, 29 ноември, и утре от 19.00 ч., Голяма сцена, Театър НАТФИЗ. Големият актьор си отиде в сряда на 76-годишна възраст. Всички срещи в професионалния футбол у нас през уикенда ще започнат с минута мълчание в почит към Стефан Данаилов. Данаилов беше привърженик на ЦСКА и винаги открито е говорил за страстта си към спорта. Той беше чест посетител на стадионите допреди няколко години. Поклонението пред великия български актьор Стефан Данаилов ще се състои на 2 декември (понеделник) от 11.00 часа във фоайето на Народния театър „Иван Вазов“ в София.", "date": "2019.11.29", "title": "В памет на Ламбо: Последните ученици на актьора играят премиерно \"Лодкарят\""}
{"url": "https://www.novinite.bg/articles/183043/Deca-ot-Cenovsko-shte-zasadyat-novi-150-dravcheta", "text": "Училищата и детските градини в община Ценово масово се включиха в инициативата „Гората бг -100 000 садим гора“. Образователните комплекти за засаждане на дървета вече са разпределени във всички учебни заведения. „Основната цел е децата още от ранна възраст да се научат да обичат и да пазят природата. Всеки малчуган не само ще засади, но и ще има възможност да полага грижи за дръвчето си. Учебните заведения от общината за първи път се включват в инициативата, но в бъдеще ще я подкрепяме безрезервно“, сподели Иванка Боянова – старши специалист „Образование и култура“ в общинската администрация.Всеки комплект съдържа саксия от рециклиран материал, биотор и жълъди от червен дъб. Подготвен е и специален етикет, който ще се залепи на всяка саксия с информация кога и от кого е засадено дървото. След като децата и техните преподаватели изпълнят инструкциите по засаждане и отглеждане в скоро време в населените места на община Ценово ще зашумят 150 нови фиданки. „Образователните комплекти са дарение от Фондация „77“ и „Гората бг - 100 000 садим гора“ и са предназначени за децата от детските градини и учениците от началния курс в училищата. По-големите ученици ще се включат при засаждането на дръвчетата“, допълни г-жа Боянова. „.Гората бг -100 000 садим гора“ е инициатива, която има за цел да подпомогне засаждането на дървета в България. За последните осем години в различни райони на страната са засадени близо 700 000 дръвчета. Досега на предложението за доброволно отглеждане на фиданки и залесяване са откликнали близо 140 общини.", "date": "2019.11.29", "title": "Деца от Ценовско ще засадят нови 150 дръвчета"}
{"url": "https://www.novinite.bg/articles/183047/GDBOP-razbi-grupa-tochila-bankomati-sas-skimirashta-tehnika", "text": "Cпeциaлизирaнaтa oпeрaция e прoвeдeнa вчeрa нa тeритoриятa нa Coфия и c. Нoви Хaн. Дeйcтвиятa ca ocъщecтвeни oт cлужитeли нa ГДБOП, пoд ръкoвoдcтвoтo нa Cпeциaлизирaнaтa прoкурaтурa. В хoдa им e нeутрaлизирaнa чeтиричлeннa oргaнизирaнa прecтъпнa групa – двaмa oт кoитo ca брaтя oт Нoви хaн. Рaзcлeдвaнeтo пo oбрaзувaнoтo дocъдeбнo прoизвoдcтвo e във връзкa c пoлучeнa в ceктoр „Фaлшификaция“ в ГДБOП oпeрaтивнa инфoрмaция зa бългaрcки грaждaни, извършвaщи дeйcтвия cъc cкимирaщи уcтрoйcтвa и тeглeни пaрични cрeдcтвa oт пoдпрaвeни бaнкoви кaрти. Изяcнeнo e, чe eдиният oт учacтницитe e cъдeн прeз 2015 г. във Виeтнaм зa cкимирaнe нa бaнкoви кaрти, друг e зaдържaн прeз 2017 г. в Чили зa нeпрaвoмeрнo тeглeнe нa cрeдcтвa и e излeжaл eфeктивнa приcъдa, трeти e зaдържaн зa cъщoтo в Тaлин, Ecтoния, cъoбщи гoвoритeлят нa Cпeциaлизирaнaтa прoкурaтурa Cийкa Милeвa. Групaтa e дeйcтвaлa при cтрoгa кoнcпирaция, eдин oт тях e изрaбoтвaл caмитe cкaнирaщи уcтрoйcтвa, други нaбирaли и oбучaвaли мулeтa, кoитo дa тeглят пaритe, кaтo тoвa cтaвaлo в cтрaни кaтo Индoнeзия, Бaли, Тaйлaнд, Пeру, къдeтo бaнкoмaтитe нe ca ocигурeни c ЧИП и ПИН cиcтeмa. Финaнcoвитe пocтъплeния ce връщaли в Бългaрия нa мaлки cуми.Мулeтaтa, cлeд кaтo тeглeли cрeдcтвaтa, ги прeвeждaли чрeз cиcтeмитe зa бързo рaзплaщaнe нa имeнaтa нa рoднини нa члeнoвeтe нa прecтъпнaтa групa. Cкимирaщaтa тeхникa ce прaщaл пo шoфьoри нa трaнcпoртни кoмпaнии или cпeдитoрcки фирми и билa нaй-вeчe зa cтрaни oт Eврoпeйcкия cъюз. В рaмкитe нa oпeрaциятa ca прeтърceни 7 aдрeca и 3 aвтoмoбилa, уcтaнoвeни ca двe пoмeщeния - рaбoтилници. Oт тaм ca иззeти външни хaртдиcкoвe, зaгoтoвки, флaш пaмeти, мeмoри кaрти и други уcтрoйcтвa, прeднaзнaчeни зa изгoтвянeтo нa cкимирaщи уcтрoйcтвa, чacт oт кoитo бивaли пocтaвяни в caмия cлoт нa бaнкoмaтитe, кaтo пo тoзи нaчин тe cтaвaли нeзaбeлeжими, утoчни прoкурoр Милeвa. Мнoгo кoмпeтeнтни дeйcтвия бяхa ocъщecтвeни oт кoлeгитe oт oтдeл \"Рaзcлeдвaния\" и ги пoздрaвявaм зa рaбoтaтa, дoбaви зaмecтник-дирeктoрът нa ГДБOП cт. кoмиcaр Cтoян Тeмeлaкиeв. Рaбoтихмe уcилeнo пoчти двe гoдини, зaщoтo цeлтa ни нe бeшe дa зaдържим мулeтaтa, a дa cтигнeм дo oргaнизaтoритe и лицaтa, кoитo рeaлнo изрaбoтвaт уcтрoйcтвaтa. Пo думитe му групи oт тaкъв хaрaктeр ca мнoгo кoнcпирaтивни и труднo ce cтигa дo тях - липcвaт тeлeфoни, пaзят ce oт кoнтaкти. Пo думитe му зaлoвeнитe члeнoвe нa прecтъпнaтa cхeмa ca прoдaвaли изрaбoтeнитe уcтрoйcтвa и нa други групи, зaнимaвaщи ce c aнaлoгични прecтъплeния. Тoй oтнoвo припoмни, при тeглeнe нa пaри, грaждaнитe дa зaкривaт въвeждaнeтo нa ПИН кoдoвeтe cи. Чeтиримaтa члeнoвe нa групaтa ca зaдържaни, пoвдигнaти ca им oбвинeния и ca им нaлoжeни мeрки „пaричнa гaрaнция“.", "date": "2019.11.29", "title": "ГДБОП разби група, точила банкомати със скимираща техника"}
{"url": "https://www.novinite.bg/articles/183048/Logoto-na-Evroviziya-2020-e-vdahnoveno-ot-flaga-na-Balgariya-i-vsichki-41-uchastvashti-darjavi", "text": "Организаторите на Евровизия 2020 представиха новата графична опаковка на конкурса, която е създадена специално за изданието в Ротердам. Тя е вдъхновена от 65-ата годишнина на престижната музикална надпревара  и представя по минималистичен и иновативен начин от флаговете на всички 41 участващи държави. Дизайнът, който включва и тазгодишното мото „Open Up”, ще се използва по време на двата полуфинала и големия финал, които ще се проведат съответно на 12, 14 и 16 май в залата Rotterdam Ahoy. Иновативното лого ще украси и града домакин и ще бъде поставено на билборди, сгради и градския транспорт.  Графичната опаковка на конкурса логично продължение на дизайните от предишните домакинства на Холандия – през 1970, 1974 и 1980 година.   \"Графичната опаковка следва характеристиките на дизайна в нашата страна и е минималистичен, експериментален и иновативен“, споделя Систе Бакер, изпълнителен продуцент на Евровизия 2020. „Освен това той разказва история, цветен и празничен е и има много практически приложения.“  В понеделник на специална пресконференция беше обявено и името на българския представител на Евровизия 2020. Това е младата певица Виктория Георгиевa - VICTORIA. Българското участие в конкурса се реализира като публично-частно партньорство между БНТ и Ligna Group. Очаква се българската песен на Евровизия да бъде представена в началото на месец март 2020 година, като успоредно с това се работи и по първия самостоятелен албум на VICTORIA.Видео представяне на VICTORIA:  Двата полуфинала и големият финал на грандиозното шоу ще бъдат излъчени на живо по БНТ1 на 12, 14 и 16 май. На 28 януари ще се изтегли жребий, на който ще стане ясно в кой от двата полуфинала ще участва България.     Холандия спечели правото да домакинства Евровизия 2020 след победата на младия и дотогава неизвестен изпълнител Дънкан Лорънс с песента „Arcade“. Тя се превърна в хит в цяла Европа и Австралия.", "date": "2019.11.29", "title": "Логото на Евровизия 2020 е вдъхновено от флага на България и всички 41 участващи държави"}
{"url": "https://www.novinite.bg/articles/183020/Polskoto-izdanie-na-biografiyata-Hristo-Stoichkov-Istoriyata-sabra-stotici-balgari-i-polyaci-vav-Varshava", "text": "Първото чуждоезиково издание на култовата биография „Христо Стоичков. Историята“ (изд. „Софтпрес“) със съавтор Владимир Памуков беше представено в Полша. В рамките на два дни Стоичков раздаде стотици автографи, снима се с всички свои фенове, които бяха дошли, за да го видят, срещна се с българската общност във Варшава, както и с местните футболни клубове. Първата среща по време на визитата на Камата беше организирана от местното българско училище „Дора Габе“ в Българския културен институт.И макар събитието да беше обявено само на български, присъстваха и много полски читатели. „Много съм щастлив, че съм сред вас – обърна се Христо към българите. – Изминаха три десетилетия от онези славни мачове, когато биехме с лекота полските съперници. Надявам се децата да прочетат моята „История“ и да следват мечтите си. Винаги съм го казвал – аз следвах моята и я постигнах. „Златна топка“ я спечелих преди 25 години. Надявам се някое от тези прекрасни деца, които виждам във Варшава, да стане най-добрият в своята област.“Децата от училище „Дора Габе“ изненадаха госта си със специално изработен фотоалбум, посветен на Стоичков, който видимо го трогна. Фенове на полския тим „Ягелония“ пък му връчиха фланелка по случай 32 години от мач на националния отбор на България срещу Полша на техния стадион. Той отдели време и на фенклуба на „Барселона“ във Варшава, където раздаде още куп автографи. На модерния стадион на местния гранд „Легия“ се състоя и официалната премиера на полското издание на „Христо Стоичков. Историята“ (изд. SQN).Шефът на школата Яцек Зиелински подари на Стоичков фланелка на отбора и му припомни история отпреди 20 години. Посещението във Варшава е четвъртата визита на „Историята“ пред родна общност в чужбина. От началото на годината най-продавана биография у нас за 2019-а гостува в Лондон, Чикаго и Торонто. „Двата дни в Полша бяха истинска радост за мен, вече съм разписал над 50 000 книги от „Историята“, коментира Стоичков на тръгване за Букурещ. Там той ще е водещият анализатор на екипа на „Унивижън“ за жребия за Евро 2020.А „Историята“ продължава своя тур. Най-продаваната книга в последната година ще има още една спирка през 2019 г. – на 17 декември в Габрово. А след международните визити в Лондон, Чикаго, Торонто и Варшава предстои галаспектакъл в Барселона през пролетта. stoichkov-korica-polsha „Софтпрес“ е едно от най-големите издателства в България. Богатото портфолио на компанията включва над 1400 заглавия и напълно отговаря на мотото „Книги за цялото семейство“ – книги, които читателите купуват за удоволствие и забавление и постепенно превръщат в семейна библиотека. През ноември 2019 г. издателството ще отбележи 25-ата годишнина от основаването си.", "date": "2019.11.29", "title": "Полското издание на биографията „Христо Стоичков. Историята“ събра стотици българи и поляци във Варшава"}
{"url": "https://www.novinite.bg/articles/183056/Arest-za-oshte-chetirima-ot-razbitata-grupa-za-razprostranenie-na-narkotici-v-Sofiya", "text": "Апелативният специализиран наказателен съд измени мерките за неотклонение „Парична гаранция“ в „Задържане под стража“ на четирима от обвинените на 19 ноември 2019 г. 15 лица за участие в група за разпространение на наркотици в София. Това съобщиха от пресцентъра на Апелативна специализирана прокуратура.На един от задържаните под стража на първа инстанция съдът смекчи мярката за неотклонение в „Домашен арест“.Групата бе неутрализирана на 18 ноември 2019 г. при съвместни действия по разследването на Специализираната прокуратура и ГДБОП. У всеки от участниците бяха намерени наркотици, подготвени за продажба на черния пазар – общо 10,5 килограма, 240 000 лева, електронни везни, машинки за нарязване на марихуана и други доказателства.На 21 ноември 2019 г. първоинстанционният съд остави в ареста 8 от обвинените, а на 7 определи парични гаранции от по 5000 лева с мотива, че не са осъждани, че са на младежка възраст (родени между 1991 г. и 1999 г.), както и че степента на участието им в престъпната група е по-малка.С окончателното си определение Апелативния специализиран наказателен съд остави в ареста 11 от участниците в групата. Потвърди определената парична гаранция от 5000 лв. на един от обвинените, а на другите двама увеличи размера на гаранциите, съответно на 10 000 и 25 000 лева.Определението на Апелативния специализиран наказателен съд не подлежи на обжалване.", "date": "2019.11.29", "title": "Арест за още четирима от разбитата група за разпространение на наркотици в София"}
{"url": "https://www.novinite.bg/articles/183050/Rekonstruirat-Notr-Dam-v-kraya-na-2020-g", "text": "Началото на възстановителните работи на катедралата Нотр Дам след априлския пожар се очаква не по-рано от края на 2020 г., съобщи френският министър на културата Франк Риестер в ефира на телевизионния канал Би Еф Ем, пише БГНЕС.Забавянето е свързано с осигуряването на общата безопасност на зданието за строителите. \"В края на 2020 и началото на 2021 г. ще започне реконструкцията. Защо не по-рано? Защото на първо място трябва да осигурим безопасността на Нотр Дам\", заяви Риестер.Министърът уточни, че трябва да бъде раздигнато скелето, изградено около срутилата се стрела на храма, трябва да се разчисти зданието от останалите отломки и да се повиши устойчивостта на конструкцията.По оценка на Риестер съответните строителни работи трябва да завършат до пролетта на 2020 година. Паралелно с тях ще се подбират проектите за възстановяването на зданието. Ръководителят на културното ведомство не уточни дали става дума за реконструкция в предишния вид на катедралата или ще бъдат създадени по-съвременни конструкции.", "date": "2019.11.29", "title": "Реконструират  Нотр Дам в края на 2020 г."}
{"url": "https://www.novinite.bg/articles/183052/BBC-izlachva-dokumentalniya-film-za-Balgariya", "text": "съобщава БНР. Автор на филма е Кейт Блюит, която с друг свой филм - „Изоставените деца на България“, през 2007 година извади на бял свят трагичната немарливост в дома за социални грижи в село Могилино за млади хора с умствени и физически увреждания.Сега тя се завръща в България, за да установи и отново разкрива истината за живота, този път в новите домове от семеен тип.Откакто филмът на Кейт Блюит през 2007 г. разтърси зрителите с кадрите от Могилино, да замени държавните институции с по-малки домове от семеен тип, отбелязва BBC.Пред завърналата се в България авторка на филма член от персонала на един от домовете заявява: „Светът трябва да види какво се случва“. Това съвпада с препоръка в нов доклад на международната правозащитна организация Disability Rights International, че защото съществува риск от емоционални и физически травми.Изводът на екипа, посетил България, е, че е заменена системата от сиропиталища с нова и по-малка система от институции, но, грижите и отношението към децата и повечето от тях са обречени за цял живот на изолация от обществото.В същото време три неправителствени организации в България, редовно сигнализиращи за неправомерно изразходвани евросредства, Те дори заведоха дело срещу Европейската комисия поради отказ да бъде спряно финансирането. ", "date": "2019.11.29", "title": "BBC излъчва документалния филм за България"}
{"url": "https://www.novinite.bg/articles/183055/V-Istanbulskiya-universitet-zapochva-izuchavaneto-na-balgarski-ezik", "text": "На церемония днес в Истанбулския университет официално ще дадат началото на преподаването на български език във висшето училище. До момента на университетско ниво българският език и литература се изучаваха само в университета в Анкара. На церемонията ще присъстват заместник-министърът на образованието Деница Сачева, ректорът на Истанбулския университет проф. Махмуд Ак и представители на висшето училище, генералният консул на България в Истанбул и български дипломати. Очаква се официалните гости от България да подарят на Истанбулския университет учебници и учебни помагала по български език. \r\nПреподаването на български език ще бъде част от Катедрата по славянски езици и литератури към Факултета по литература на Истанбулския университет, който има дълга традиция.\r\n„Към края на 19 век, след Танзимата - това е периодът на европеизация в Османската империя, се въвежда по-съвременен вид на образование. Този облик нашият университет придобива след основаването на Република Турция“, разказва Емине Инанър, ръководител на програмата по русистика. За модернизирането на образованието в Истанбулския университет помагат много учени от Германия, които намират в Турция убежище от режима на Хитлер.\r\n \r\nВъв факултета по литература на Истанбулския университет сега са записани около 13 000 студенти. Те изучават история, философия, археология и 25 древни и съвременни езици, като българският ще заеме място сред тях и ще стане 26-ият.\r\nОт славянските езици се изучават още руски, полски, украински и т. нар. „македонски“ език, който под формата на курсове се предлага и в други университети. Проф. Емине Инанър обяснява въвеждането на обучение по тези езици от края на миналия век насам в Истанбулския университет:\r\n \r\n„Понеже това са ни съседни страни, с които отношенията на Турция са задълбочени в икономическо, културно отношение, а също така имаме общи интереси, общо културно наследство, общи исторически моменти.“\r\nНачалото на обучението по български език е показателно за доброто развитие на българо-турските отношения в последните години, коментира още Емине Инанър.\r\nОт тази година българският език, литература и култура се въвежда като факултативен език в обучението. Предвижда се първоначално заниманията да се провеждат веднъж седмично като свободно избираем предмет. Студентите, които запишат този курс, ще получат съответните академични кредити. Група студенти вече са проявили желание да изучават нашия език, но очакванията са с времето техният брой да нараства. Програмата тази година ще обхване студентите от втори и трети курс.\r\n„По програмата „Еразъм“ нашите студенти имат възможност да учат един семестър или два семестъра в България. Със Софийския университет има, с Пловдивския университет. Наши студенти са учили в тези два университета“, допълва Джанан Ерсой, която ще преподава български език. Водят се разговори за сключване на споразумения за обмен на студенти и с Шуменския университет „Епископ Константин Преславски“. Според Джанан Ерсой близостта на българския и руския език би ускорила напредъка на студентите, които изберат да изучават български.\r\nСъседството с Турция, доброто качество на обучението, сходната кухня и начин на живот също са сред факторите, които обуславят академичния обмен.\r\n", "date": "2019.11.29", "title": "В Истанбулския университет започва изучаването на български език"}
{"url": "https://www.novinite.bg/articles/183025/Iskat-do-8-godini-zatvor-za-psihiatarkata-iztochvala-NZOK", "text": "Oкръжнaтa прoкурaтурa в Плoвдив щe пoиcкa нaй-тeжкaтa мяркa зa нeoтклoнeниe – \"зaдържaнe пoд cтрaжa\", зa пcихиaтъркaтa, кoятo бeшe aрecтувaнa зaрaди cхeмa зa изтoчвaнe нa близo 500 хил. лв. oт Здрaвнaтa кaca. Дo тoзи мoмeнт ca рaзпитaни 80 cвидeтeли. Зaкoнът прeдвиждa oт eднa дo oceм гoдини зaтвoр, кaктo и кoнфиcкувaнe нa имущecтвoтo, припoмня \"Бългaрия oн eр\". Жeнaтa издaвaлa рeцeпти зa шизoфрeния нa фиктивни пaциeнти. Cхeмaтa e дeйcтвaлa oт 2017 гoдинa. Пcихиaтъркaтa фaлшифицирaлa прeглeди нa пaциeнти и тaкa нeзaкoннo пoлучaвaлa cкъпи cпeциaлизирaни лeкaрcтвa зa шизoфрeния, кoитo cлeд тoвa прoдaвaлa нa пoлoвин цeнa нa \"чeрния\" пaзaр.", "date": "2019.11.29", "title": "Искат до 8 години затвор за психиатърката, източвала НЗОК"}
{"url": "https://www.novinite.bg/articles/183058/Erdogan-Neopitniyat-Makron-e-v-sastoyanie-na-mozachna-smart", "text": "Турският президент Реджеп Ердоган се нахвърли днес върху Еманюел Макрон заради критиките на френския му колега към НАТО, предаде АФП. „Обръщам се към президента на Франция Еманюел Макрон и ще кажа това на НАТО. Първо, провери собствения си мозък. Тези изказвания подхожда само на хора като теб, които са в състояние на мозъчна смърт“, каза Ердоган. Коментарът му бе по повод широко обсъжданото твърдение на Макрон пред сп. „Икономист“, че НАТО е в състояние на „мозъчна смърт“.„Ти си новак, дори не можеш да платиш, както трябва, за НАТО. Повярвайте ми, Макрон е много неопитен. Той не знае какво е борба с тероризма. Поради това жълтите жилетки нахлуха във Франция“, допълни турският президент. Макрон е критик на турската военна офанзива срещу кюрдите в Сирия и настоя вчера, че операцията застрашава действията на антиджихадистката коалиция, на която НАТО е член", "date": "2019.11.29", "title": "Ердоган: „Неопитният“ Макрон е в състояние на мозъчна смърт"}
{"url": "https://www.novinite.bg/articles/183051/Ostaviha-v-aresta-bankovata-slujitelka-iztochila-nad-12-mln-leva", "text": "Окръжният съд във Варна остави за постоянно в ареста 38-годишната банкова служителка, източила над 1,2 милион лева от сметки на 19 вложители.Невена Йорданова заяви пред магистратите, че съжалява за случилото се и поиска домашен арест. Защитата й се аргументира с факта, че родителите на банковата служителка са с влошено здраве и Невена Йорданова е оказала пълно съдействие на разследващите.Преди съда във Варна да гледа мярката, банката, където жената е работила, изпрати писмо, в което уточнява точната сума, която е изтеглена – над 1,2 милиона лева. Парите са били превеждани от 19-те сметки по сметка на нейния баща и още едно лице.Изтеглените банкноти са били изпращани по куриер до монтанското село Мокреш на 29-годишен мъж, с когото служителката е имала виртуални любовни взаимоотношения от 2 години. Решението на съда подлежи на обжалване в тридневен срок.", "date": "2019.11.29", "title": "Оставиха в ареста банковата служителка, източила над 1,2 млн. лева"}
{"url": "https://www.novinite.bg/articles/183023/Rumen-Radev-dava-nachaloto-na-novoto-izdanie-na-Balgarskata-Koleda", "text": "Президентът Румен Радев ще обяви началото на 17-ото издание на благотворителната инициатива „Българската Коледа“, която се провежда под патронажа на държавния глава в помощ на болни деца. Темата и целите на кампания 2019/2020 ще бъдат представени в 14.00 часа в университетската болница „Света Марина“ във Варна. Президентът Радев ще отчете и резултатите от кампания 2018/2019 на благотворителната инициатива, чийто фокус беше подкрепата за деца с тежки заболявания и увреждания. Те получиха възможността за диагностика, лечение, рехабилитация, медицински изделия и помощни средства, благодарение на даренията на хиляди българи. Държавният глава и неговата съпруга Десислава Радева ще се срещнат с лекари и деца – пациенти на УМБАЛ „Света Марина“.", "date": "2019.11.29", "title": "Румен Радев дава началото на новото издание на \"Българската Коледа\""}
{"url": "https://www.novinite.bg/articles/183024/Korneliya-Ninova-se-sreshtna-s-polskiya-poslanik", "text": "Председателят на НС на БСП Корнелия Нинова се срещна с посланика на Република Полша Мачей Шимански. На срещата, състояла се в централата на БСП, на Позитано 20, бяха обсъдени редица въпроси от взаимен интерес. Нинова запозна посланика с основните приоритети в работата на БСП. Акцент в срещата бяха предложенията на социалистите във „Визия за България” и позициите на партията по актуални обществени проблеми. Бяха обсъдени и възможностите за сътрудничество и развитие на отношенията между България и Полша както на двустранно ниво, така и в рамките на ЕС.", "date": "2019.11.29", "title": "Корнелия Нинова се срещна с полския посланик"}
{"url": "https://www.novinite.bg/articles/183038/Radev-Chista-i-svyata-republika-ne-se-gradi-s-apatiya-i-moralni-kompromisi-a-s-osaznata-otgovornost-kam-pokoleniyata", "text": "Руско-турската война от 1877-1878 г. предначерта пътя на нашето отечество. Но 142 години след онези знаменателни събития сме призвани не просто да почетем поредната дата в историческия календар, а да потърсим в нея свой съвременен нравствен ориентир. Това заяви държавният глава Румен Радев, който днес в Ботевград присъства на тържественото отбелязване на празника на града и 142-ата годишнина от неговото Освобождение.„Чиста и свята република“ не се гради с апатия и морални компромиси, а с осъзната отговорност към поколенията и непримиримост“, подчерта Румен Радев. Президентът припомни и приноса на българските възрожденци, отхвърлили мрака на робството и завещали на народа ни своя стремеж към свобода, справедливост и човешко достойнство. Свободата никога не е била получавана даром, а е „зачената с делото на многобройните възрожденци и революционери, с подвига на опълченците и доброволците, за да изгрее с братската саможертва на руските войници и офицери“.В словото си пред ботевградчани държавният глава изтъкна и че днешният празник е израз на силната връзка с предците ни и с уроците от миналото. Румен Радев поздрави жителите на града и местното ръководство за това, че обединени градят настоящето, въпреки предизвикателствата, и гледат уверено в бъдещето. „Защото имате здрави темели, защото зад вас е духът на онези непримирими възрожденци и това е най-важният урок, който завещавате на бъдещите поколения – да бъдат решителни, да не се огъват пред трудностите – днес и в бъдеще“, посочи още президентът. Държавният глава положи цветя и отдаде почит пред паметниците на Христо Ботев, Васил Левски и пред паметника на Свободата. По-рано Румен Радев проведе среща и с кмета на Община Ботевград Иван Гавалюгов.", "date": "2019.11.29", "title": "Радев: „Чиста и свята република“ не се гради с апатия и морални компромиси, а с осъзната отговорност към поколенията"}
{"url": "https://www.novinite.bg/articles/183044/Darjaven-vestnik-obnarodva-ukaza-za-naznachavaneto-na-Geshev", "text": "Назначавам Иван Стоименов Гешев за главен прокурор на Република България. Това постановява президентът Румен Радев с указ № 273. Решението е обявено днес в Държавен вестник, съобщава БГНЕС.Припомняме, че Пленумът на Висшия съдебен съвет (ВСС) гласува повторно избора на Иван Гешев за нов главен прокурор на 14 ноември 2019 г.С 20 гласа „за\" и 4 „против\" пленумът на ВСС повторно гласува за кандидата за главен прокурор Иван Гешев. На първото гласуване на 24 октомври Гешев беше избран с 20 гласа „за\" и 4 „против\". На 7 ноември, президентът Румен Радев върна обратно във ВСС избора на Гешев с мотива, че не е имало истинско състезание между кандидати.След повторното гласуване на Гешев, президентът Радев подписа указа за назначаването на новия главен прокурор. Конституцията казва, че главният прокурор се назначава и освобождава от президента по предложение на пленума на Висшия съдебен съвет за срок от седем години без право на повторно избиране. Президентът не може да откаже назначаването или освобождаването при повторно направено предложение.", "date": "2019.11.29", "title": "Държавен вестник обнародва указа за назначаването на Гешев"}
{"url": "https://www.novinite.bg/articles/183054/Yunker-pohvali-Borisov-Toj-e-sred-naj-izkusnite-komunikatori-s-koito-sam-rabotil", "text": "Рисунките наистина могат да кажат хиляди думи. Един от най-изкусните комуникатори сред премиерите, с които съм имал удоволствието да работя, е човек, с когото никога не съм споделял общ език (макар донякъде да се смятам за полиглот): моят приятел Бойко Борисов. Това написа в рубриката Playbook на “Политико” Жан-Клод Юнкер, който в петък изкара последния си работен ден като шеф на Европейската комисия. По този повод той сам описа някои от най-ярките си спомени от годините, в които беше на поста. Сред тях бе и този за рисунка на Борисов, която е закачена в кабинета му. “Когато през 2015 г. той опита да ми обясни важността на твърде сложния проект “Южен поток” за енергийната сигурност на България и нейните съседи от региона, Борисов го направи без брифинг и без да използва думи, а просто чрез няколко драскулки върху лист хартия. Бях толкова впечатлен от творбата му, че я сложих в рамка и я закачих на стената в офиса си като напомняне на важността на енергийната свързаност”, продължава Юнкер. Той разказва още как няколко месеца по-късно българска делегация го посетила за разговори за българския газов хъб. “Аз гордо им показах, че съм го разбрал благодарение на прекрасните рисувателни умения на премиера им, след което научих, че член на делегацията е направил снимка на рамкираната рисунка и тя е изтекла в българската преса. Не се съмнявам, че скоро бъдещите творения на Бойко ще красят някоя художествена галерия в София”, завършва Юнкер>", "date": "2019.11.29", "title": "Юнкер похвали Борисов: Той е сред най-изкусните комуникатори, с които съм работил"}
{"url": "https://www.novinite.bg/articles/183031/Ninova-Predlagame-da-se-naloji-sadeben-kontrol-varhu-bezkontrolni-aktove-na-prokuraturata", "text": "„Днес внасяме промени в Закона за изменение и допълнение на наказателно-процесуалния кодекс, с който предлагаме да се наложи контрол върху безконтролни досега актове на прокуратурата. Много време в българското общество се води дискусия за необходимите промени в съдебната власт, за правомощията на прокуратурата и главния прокурор. Това заяви в Народното събрание председателят на БСП Корнелия Нинова.Тя обясни, че ако някой подаде сигнал до прокуратурата и тя откаже да заведе досъдебно производство по различни причини - икономически, лобистки, политически, този процес приключва той е затворен в рамките на прокуратурата и до главния прокурор. „Това създава чувство за несправедливост у хората и предпоставки за произвол - ето защо, принципно и от доста време настояваме за налагането на контрол върху действията на прокуратурата. Внасяме предложение този контрол да се осъществява от независимия български съд“, заяви още Нинова. Председателят на левицата поясни предложението на БСП - всеки, който е подал сигнал и не е получил според него адекватен отговор, може да обжалва действията на прокуратурата пред съда.Съдът може да потвърди решението на прокуратурата или да го отмени и да го върне обратно, със задължителни указания за прилагане на закона. „Смятаме, че това е възможност – чрез закона да се създаде рамка, в която да не се допускат произволни действия, злоупотреби от страна на прокурори и че ще се възстанови чувството за справедливост у онези, които очакват истинско правосъдие в България“, каза още Нинова. Тя обърна внимание, че този въпрос е поставен на дискусия многократно от Комитета на министрите на Съвета на Европа, от осъдителни решения в Съда в Страсбург, в заключенията на проведения наскоро форум на европейски прокурори, независим анализ на българската прокуратура, но досега нищо не е правено. „Днес предприемаме конкретни действия, за да се наложи контрол върху действията на прокуратурата“, заключи тя.", "date": "2019.11.29", "title": "Нинова: Предлагаме да се наложи съдебен контрол върху безконтролни актове на прокуратурата"}
{"url": "https://www.novinite.bg/articles/183041/Tejka-humanitarna-situaciya-v-Albaniya-broyat-na-jertvite-uvelichi-do-48-dushi", "text": "\r\nБроят на жертвите на опустошителното земетресение в Албания се увеличи до 48 души, а на ранените - повече от 790, съобщава Министерството на отбраната. От развалините бяха извадени, живи, 45 души.\r\n\r\n\r\n\r\n\r\n\r\n\r\n\r\n\r\n\r\n", "date": "2019.11.29", "title": "Тежка хуманитарна ситуация в Албания, броят на жертвите увеличи до 48 души"}
{"url": "https://www.novinite.bg/articles/183057/Svetovnoizvestniyat-arhitekt-Masimiliano-Fuksas-pecheli-konkursa-za-pl-Sv-Nedelya", "text": "Архитектурното студио на световноизвестния архитект Масимилиано Фуксас е победителят в международния конкурс на Столичната община за ремонтиране на площадното пространство на пл. „Св. Неделя“. На второ място журито постави идейният проект на обединението Al Architects, а на трето - консорциумът OW/MA/CL.Резултатите бяха обявени от международното жури в присъствието на кмета на София Йорданка Фандъкова, съобщи \"24 часа\".Вчера международно жури обсъди постъпилите 7 кандидатури от: Консорциум: OW/MA/CL (УУ/МА/КЛ) с членове на консорциума: One Works, - Maofficina, Сracknell; Студио Паола Вигано; \"Конкурент-90\" ЕООД; Студио Вилмот; Студио Фуксас;Обединение AI Architects LLD, CLAB Architettura, Юрий Шередега, Дина Дридзе, Евгений Ширинян; Обединение \"ДжиТиЕрЕф & Студио Морфе“ с участници в обединението: Студио „Морфе“ и „Джовани Тортели Роберто Фрасони Аркитети“.На победителя Столична община ще възложи изработването на проектите за обновяване на пл. „Св. Неделя“. Ремонтните дейности се очаква да започнат от 2021 година. Наградният фонд е 250 000 лева, като премии получават петте най-високо оценени проекта. Конкурсът бе обявен през февруари тази година. Целта е да площадът да съхрани културната си идентичност и същевременно се откликне на съвременната градска среда.Членове на журито, което определи победителя, са: арх. Борислав Игнатов и доц. Йорданка Кандулкова – представители на Камарата на българските архитекти, арх. Григор Дойчинов – представител на Съюза на архитектите в България, арх. Сергей Кузнецов – главен архитект на Москва, арх. Марлена Хапах – главен архитект на Варшава, арх. Йони Бабоци – директор на департамента по териториално планиране и градско развитие на Тирана, арх. Мартин Аарц от Ротердам, арх. Сотирис Цолус от Атина, работещ в Дубай, арх. Галина Тачиева, която работи в САЩ, представителите на Регионален исторически музей София – д-р Венета Ханджийска, инж. Борис Чилев и арх. Валентина Върбанова, арх. Ясен Кьосев от Университета по архитектура, строителство и геодезия и Мария Маханджиева – юрист от Направление „Архитектура и градоустройство“ на Столична община. Председател на журито е Малина Едрева – председател на постоянната комисия по образование, наука, култура и културно многообразие към СОС.", "date": "2019.11.29", "title": "Световноизвестният архитект Масимилиано Фуксас печели конкурса за пл. “Св. Неделя”"}
{"url": "https://www.novinite.bg/articles/183032/KZP-Kampaniyata-Cheren-petak-tazi-godina-zapochna-po-rano-no-kato-cyalo-proticha-korektno", "text": "Комисията за защита на потребителите е проверила около 260 физически магазина в страната и е извършила над 100 проверки в онлайн пространството във връзка с Черния петък, съобщи председателят Димитър Маргаритов в рубриката „Чети етикета“ по bTV. Установени са 15 нарушения, като част от проверките все още не са приключили. В продължение на близо месец в 15 електронни магазина са проследени цените на 150 от най- търсените според проучвания по време на кампанията стоки - дрехи, обувки, електроника, парфюми и козметика, битова техника и играчки, за да се установи реални ли ще бъдат намаленията на самия Черен петък. Димитър Маргаритов и водещата Биляна Гавазова проследиха в ефир заедно със зрителите как се е движила през периода 31 октомври – 22 ноември цената на три от тези стоки – лаптоп, фотоепилатор и мъжки обувки, както и какви са те днес в реално време. Мъжките обувки са запазили цената си през цялото време до вчера. Днес обаче търговецът е обявил кампания Черен петък, като съобщава, че стоката може да бъде закупена с 30% отстъпка с ползването на код BLACK. Димитър Маргаритов коментира, че комисията ще се проследи дали и как е възможно потребителят да се възползва от анонсираното намаление. За фотоепилатора се оказа, че е бил намален с 40% предишния петък, когато е била кампанията на този търговец, а на днешния ден вече е изчерпан. Сходна е ситуацията и с проследявания лаптоп, за който обаче още миналия петък се появява маркер: „Запитване“. „Според мен това означава, че трябва да бъде проверено дали има наличност, тъй като е възможно при извършеното намаление в конкретния случай на 25 ноември (при удължена кампания Черен петък) да е имало повече покупки и съответно да се е изчерпала наличността на продукта. Във всички случаи виждаме, че тук има коректно поднесено намаление, т.е. през период от почти един месец – откакто сме започнали да следим, стоката е продавана на старата цена и след това е обявено намалението“, обясни Маргаритов. Председателят на КЗП обобщи: „За две от трите стоки видяхме, че има коректно поднесени намаления, тъй като старата цена е прилагана достатъчно дълго време. Това обаче не се е случило на същинската дата според това как е възникнал въобще този ден в САЩ – след Деня на благодарността, а поради пазарни съображения по-голямата част от търговците са изтеглили малко по-напред кампанията за намаление и след като известно време са продавали тези стоки с отстъпки, някои то тях са се изчерпали“. Димитър Маргаритов даде пример за случай от търговската мрежа, по който Комисията работи: „Стоката е закупена с коректно посочен на етикета процент намаление, човекът се прибира в къщи, отлепва етикета и отдолу вижда друга цена, която изобщо не е старата цена, от която би трябвало да е направено намалението“. Председателят на КЗП сподели още общото си впечатление за протичането на тазгодишната кампания Черен петък. Според него тя се е изтеглила по-рано „основно заради това, че датата 29 ноември идва малко късно, а повечето търговци искат да направят своето намаление по- рано. През изминалите години беше по-скоро към средата на ноември Черният петък и повечето потребители сигурно също го очакват. Затова по-предприемчивите търговци го изтеглиха и затова вече се получава този ефект“.", "date": "2019.11.29", "title": "КЗП: „Кампанията Черен петък тази година започна по-рано, но като цяло протича коректно”"}
{"url": "https://www.novinite.bg/articles/183059/Manolova-S-uvelichenieto-na-danacite-Fandakova-podvede-stolichani", "text": "„Може и да е законно, не не е морално 3 седмици след изборите“, смята Манолова и нарече предложението „данъчен трик“   „В предизборната кампания г-жа Фандъкова подведе обществото, като внуши, че няма да се вдигат данъците на София. Сега обаче предлага драстичен ръст на данъка за автомобили и данъка възмездно придобиване.“ Такава позиция изрази във фейсбук Мая Манолова по повод повишаването на данъците в София.  „До изборите на 3-ти ноември мантрата на ГЕРБ беше, че София е дясна и десните трябва да подкрепят десния кандидат Йорданка Фандъкова“, смята още Манолова, като добавя, че с предложението си ГЕРБ доказват, че в момента управлението на столицата е всичко друго, но не и дясно, а в името на вземането на властта са готови безцеремонно да заблуждават гражданите.  „Три седмици след приключването на изборите се предлага покачване на данъците, при положение че процесът по изготвянето на бюджета трае месеци“, подчертава Манолова.   По думите й това показва, че докато г-жа Фандъкова в кампанията търсеше доверие от хората с аргумента, че 10 години не е вдигала данъците в София, през същото това време е подготвяла с екипа си повишението им с до 40%. Законно е, но не е морално.  „И е заложена мина, върху която всички ние ще стъпим още на 1-ви януари. Столичната община е рекордьор по задлъжнялост в България със заеми от над 700 млн. лв. Половината от всички общински дългове в страната са именно задължения на София.  Бюджетът само за 2019 г. е с 230 млн. лв. дефицит и в края на годината се очаква сметките на Общината да са празни. Т. е. кацата е вече празна и ГЕРБ бърка в джоба на хората, за да я напълни.   Самото предложение за увеличение на данъците е слабо аргументирано и с неясни критерии: - Рискът с механичното увеличаване на данъка за възмездно придобиване на имущество е, че това няма да доведе до обещаните 20 млн. лева в хазната и гражданите ще продължат да изповядват сделки на данъчна основа. Вместо ръст на данъците, управляващите можеха да опитат да постигнат ефект със засилен контрол и повишаване на събираемостта. - Ръстът на данъка за автомобили е още по- необясним. Управляващите вместо да увеличават данъците за доказаните замърсители, избират лесния подход за увеличаване на данък на база мощност и не на база реален екологичен клас на газовете, излизащи от ауспуха, а на база екологичния клас записан в талона на автомобила. Така коли без катализатори ще продължават да замърсяват, а ще плащат тези, които не могат да си позволят нови коли. - Конкретните размери на увеличенията също са необосновани. Автомобили клас „Евро 3“, които са по-стари и на теория по-замърсяващи от по-високите екологични класове, получават ръст на данъка от 10%, на фона на 25% ръст за по-новите коли „Евро 4“.  Намаляването на проблема с автомобилите и замърсяването на въздуха не става с механично увеличаване на данъците, а с целенасочена политика за стимулиране на устойчивите начини на придвижване. Както и с насърчаване използването на електромобили. Затова смятам, че с този данъчен трик ГЕРБ и г-жа Фандъкова осигуряват пари за себе си, вместо чист въздух и нормална икономическа среда за гражданите“, посочва още Манолова.", "date": "2019.11.29", "title": "Манолова: С увеличението на данъците Фандъкова подведе  столичани"}
{"url": "https://www.novinite.bg/articles/183021/S-ochi-za-vsichki-Kampaniya-na-UNICEF-i-partnori-postavya-v-centara-decata-i-mladejite-s-uvrejdaniya", "text": "През месец ноември се навършват 30 години откакто световните лидери поеха историческия ангажимент да приемат Конвенцията на ООН за правата на детето. През декември 2006 г.Общото събрание на ООН одобри и Конвенцията за правата на хората с увреждания, прилагайки нови задължения за страните членки, най-вече за премахването на бариерите, които ограничават тяхното участие във всички сфери на живота.България e ратифицирала и двете конвенции. През последното десетилетие предприехме важни стъпки към социалното включване на децата с увреждания. Смята се, че те са около 32 000 в цялата страна, въпреки че няма пълни данни за точния им брой в страната. През учебната 2018 – 2019 г., 22 035 деца с увреждания и специални потребности посещават училища и детски градини. Това означава, че около 10 000 деца не получават подходящо образование. Въпреки националните усилия те продължават да са една от най-изолираните и невидими групи в обществото. При тях има повишен риск от раздяла от биологичните си семейства, по-голяма вероятност да разчитат на институционални грижи или да останат извън училище или детска градина.Множеството бариери и стереотипи продължават да пречат на децата с увреждания да се радват на пълните си права. Те ограничават възможностите им да развият пълния си потенциал и впоследствие на професионалната им реализация и пълноценно участие във всички сфери на живота.Това са причините, УНИЦЕФ България да започне кампанията „С очи за всички“, с която цели да повиши информираността, разбирането и чувствителността в обществото, когато става въпрос за правата на децата и младите хора с увреждания. Чрез различни канали се разказват вдъхновяващите им истории за постижения и успехи, въпреки трудностите, с които се налага да се справят ежедневно. На 20 ноември 2019 г. се проведе и национален форум заедно с Българската асоциация за лица с интелектуални затруднения, посветен на младежите и младите хора с увреждания.Защото, както отбеляза по време на дискусията на форума един от присъстващите младежи – няма вие, няма те, всички ние сме едно.", "date": "2019.11.29", "title": "С очи за всички: Кампания на УНИЦЕФ и партньори поставя в центъра децата и младежите с увреждания"}
{"url": "https://www.novinite.bg/articles/183045/EVN-otkri-novoobzavedena-klasna-staya-v-Profesionalna-gimnaziya-po-mehanoelektrotehnika-i-elektronika-Burgas", "text": "Инициативата е част от подкрепата на дружеството за развитие на дуалното обучение в сферата на електротехниката На 29 ноември 2019 г. ЕVN България откри нова класна стая в Професионална гимназия по механоелектротехника и електроника (ПГМЕЕ) Бургас. Оборудването в класната стая е дарение от компанията и включва всичко необходимо за учебния процес - мебели за учениците и учителя, обучителни табла на стените, мултимедия, лаптоп и допълнителна техника. Заедно с това на една от вътрешните стени в училището EVN откри и учебна стена „По пътя на електрическия ток“, която представя пътя на електрическата енергия – производство, пренос и разпределение.Кампанията е част от инициативата на EVN България за развитие на дуалното обучение в сферата на електротехниката. В ПГМЕЕ Бургас има 2 паралелки под формата на дуално обучение – в 8-ми и 9-и клас с общо 28 ученици. На откриването на класната стая в ПГМЕЕ Бургас присъства инж. Здравко Братоев, изп. член на съвета на директорите на Eлектроразпределение Юг (част от EVN), проф. Севдалина Турманова, председател на Общински съвет Бургас, Йорданка Ананиева, зам.-кмет на община Бургас, представители на търговско-промишлена палата Бургас и др. Учениците се запознаха и с кратко видео, посветено на безопасността и качеството при работа по електроразпределителната мрежа. В рамките на сътрудничеството между EVN и ПГМЕЕ Бургас ще се подготвят кадри за професионалното им развитие в сферата на електротехниката.Целта е изграждане на професионални умения в реална бизнес среда у учениците. Тези умения ще им дадат възможност за професионално развитие на младежите в сферата на електротехниката и енергетиката.", "date": "2019.11.29", "title": "EVN oткри новообзаведена класна стая в Професионална гимназия по механоелектротехника и електроника Бургас"}
{"url": "https://www.novinite.bg/articles/183053/Slavi-Korgi-jurnalisti-pripkaha-okolo-Borisov-v-Amerika-SNIMKA", "text": "Шоументът и председател на новата политическа партия Слави Трифонов коментира визитата на Бойко Борисов в САЩ и журналистите, изпратени да отразят събитието. Публикуваме материала без редакторска намеса. Вече е в историята срещата между американския президент Доналд Тръмп и белгийския премиер Бойко Борисов. Поне така беше обявена срещата от американската телевизия Fox. На мястото на събитието обаче бяха безгрешните български журналисти, гордо отстояващи онова 111-о място.  Специални пратеници във Вашингтон имаха bTV и Nova, а телевизията на Кошлуков даже изпрати двама журналисти. Наричам БНТ “телевизията на Кошлуков”, от уважение към миналото на БНТ. И разбира се - без уважение към Кошлуков, който, по собствените му думи, от “нехайство и небрежност” 5 месеца не е забелязал, че взима с 40% по-голяма заплата. И Кошлуков се оказа слепец, досущ като българските партии, които пък години наред не забелязваха, че получават много повече пари от полагащото им се по закон. И сега Кошлуков щял да се самонакаже с две заплати. Хем смешно, хем тъжно. Тъжното е, че това става с нашите пари. Дали пък слепците не сме ние, че не виждаме всичко това? Кои други журналисти бяха във Вашингтон? Как кои - Илиана Беновска, Валерия Велева и Звездомира Мастагаркова - репортер на кафевия сайт ПИК. Те сътвориха и най-големия виц за българската журналистика въобще в историята. Вицът е следният: \"Беновска, Мадам В. и една репортерка на Недялко влезли в Овалния кабинет\".Хем смешен, хем тъжен виц. Хич не беше добре българските журналисти да бъдат допускани в Овалния кабинет. Те написаха такива френски любовни репортажи за срещата Тръмп-Борисов, че видимо се бяха вдъхновили от мястото, където го е правила Моника Люински. Ето какво написа например репортерката на ПИК: “Тръмп признал на Борисов, че му бил приготвил два подаръка за половинката. После обаче разбрал, че е щастливо разведен и след като на живо видял колко снажен и силен е, решил, че интересът към него със сигурност е доста по-сериозен. И едва ли ще му стигнат само два подаръка.” “Щастливо разведен”, “снажен и силен” - ето така се пише репортаж за премиера. Беновска не написа репортаж, тя преразказа какво й е споделил самият Бойко Борисов.Във фейсбук тя написа, че лично Тръмп проявил интерес към нея, като попитал: “Коя е тази в зеленото”?Може това да е така, не знам. Но ако е така, вероятно после Тръмп е допълнил: “Ми, няма да й дадем виза.” Всъщност, можеха ли пратениците на българските медии да отразят адекватно визитата на Борисов в САЩ? Може ли да бъдеш свободен журналист, когато си взет като слуга? Какво имам предвид? Не знам дали знаете, но двайсетината български журналисти пътуваха за САЩ с… правителствения Еърбъс. Пътуваха заедно с Бойко Борисов, Томислав Дончев, Красимир Каракачанов, Владислав Горанов.Пътуваха безплатно с властта. Дори богатите частни телевизии, които могат да си позволят да изпратят репортери отделно, а не с правителствения самолет, не го направиха. Явно угодническата позиция струва един самолетен билет. А епохално свидетелство за това какво се е случило в самия самолет, получихме от журналистката Валерия Велева, известна и като Мадам В.: \"На третия час от полета Борисов в добро настроение идва при журналистите. (…) Укори медиите за публикациите по повод прегръдката му с посланичката на САЩ г-жа Херо Мустафа. И вметна, че журналистите не знаели, че нейните деца го наричат “чичо Бойко”. И още от Велева: “Кацаме в Рейкявик. Летище Кефлавик ни посреща - празно, сиво и скучно. И точно в тази празнота на шест часа път от София Борисов отново попада в прегръдки - на Васко от Плевен, който работи в едно от заведенията на огромното летище…(…) Но, както казват, неведоми са пътищата Господни, а по тях Борисов винаги намира някой фен.(…) 15 часа. Качваме се отново в самолета - директно към Вашингтон. Два часа преди да кацнем Борисов отново идва при журналистите. Възбуден е…” Тук разбираме, че когато Борисов е възбуден, отива при журналистите. А какво правят журналистите с него, научаваме пак от Валерия Велева. За обратния полет с Еърбъс-а, тя пише следното: “Едва настанили се в самолета и ето Борисов пристига при нас. Свалил е черният официален костюм, запретнал е ръкавите на тъмносиня фланелка и усмихнат чака да го питаме… И ние го “почваме”. Сега разбрахте ли - Борисов ходи възбуден при журналистите, сваля сакото и те го почват. Въобще, Валерия Велева е омесила невероятен текст. Даже това е не просто текст, това е любовен бестселър, който надминава предишния й шедьовър - одата за срещата на Борисов с папа Франциск, където двамата бяха представени “като баща и син - видимо доволни един от друг, с някаква химия помежду им”. Всъщност, това пътуване на журналистите с властта до Вашингтон и назад ми напомня за английската кралица и за прословутите й кученца, които припкат около нея. Не знам дали знаете, но кученцата на кралицата са от породата корги - това са дружелюбни и весели кученца, което ги прави и идеалните кученца за компаньони. За пореден път се доказа, че българският премиер, като една същинска кралица, също си отглежда кученца за компаньони. Тия компаньони аз бих ги кръстил “български журналисти от породата корги” или “корги журналисти”. Тия корги журналисти няма как да попитат Борисов защо САЩ и България “ще си партнират в защитата на свободата на словото”, както беше обявено в общото изявление. Въпрос, който би трябвало силно да ги вълнува, имайки предвид какво работят. Никой не попита премиера дали се чувства близък с Тръмп, след като политиката им по отношение на медиите е една и съща - всеки, който е срещу тях, е “платен” и разпространява “фейк нюз”. Никой не попита дали България има проблем със свободата на словото, след като в общото изявление се говори за нейната защита. Журналистите, пътували с правителствения Еърбъс, обаче не ги интересува свободата на словото. Да, те просто бяха селектирани корги журналисти.", "date": "2019.11.29", "title": "Слави: \"Корги-журналисти\" припкаха около Борисов в Америка (СНИМКА)"}
{"url": "https://www.novinite.bg/articles/183033/Burgas-kani-noseshtite-imeto-na-sveti-Nikolaj-Chudotvorec-za-obshta-snimka", "text": "* Малко над 7000 са имениците в общината, а в града са близо 6000За седма поредна година Община Бургас кани всички, които носят името на покровителя на морския град - свети Николай Чудотворец, да продължат една от новите традиции на 6-ти декември, като се съберат в 13.30 часа на площад \"Атанас Сиреков\" за обща снимка.Инициативата се превърна в запазена бургаска марка и е неизменна част от тържествата за празника на града - Никулден. \"Златната\" снимка ще бъде изпратена за съхранение в Държавен архив - Бургас, където ще бъде запазена за идните поколения.Преди общата фотография с кмета Димитър Николов, всеки именик ще получи като подарък моряшко шалче и специалната отличителна значка по повод своя празник с придобилия местна популярност надпис - \"На Никулден имам имен ден\".Всички участници във фотоса пред сградата на Община Бургас ще могат да си вземат безплатно копие от историческия кадър за спомен. И тази година снимките ще се раздават на щанда на общинското социално предприятие \"Морски знаци\", разположен в Туристическия информационен център срещу Часовника, всеки делничен ден от 10.00 до 19.00 часа.Статистиката показва, че точният брой на имениците на територията на община Бургас е 7 251, а в града - 5 853. Най-много носещи името на светеца живеят в Централна градска част - 1500, в к-с \"Меден рудник\" - 1300 и в к-с \"Славейков\" - 900.Запазва се и тенденцията името на Чудотвореца или други негови варианти да се носи предимно от мъже - 5399, жените са 1657. Сред празнуващите от мъжки пол безспорен фаворит е името Николай - 3 716, следвано от Никола - 1683, а сред дамите - Николина 729, следвано от Никол с 594 и Николета - 334.Най-възрастният именик е дядо Никола Мечев от ж.к. \"Меден рудник\", който тази година навърши 101 години, а най-възрастната именичка е баба Николинка Бояджиева от к-с \"Лазур\", която е на 95 години", "date": "2019.11.29", "title": "Бургас кани носещите името на свети Николай Чудотворец за обща снимка"}
{"url": "https://www.novinite.bg/articles/183035/Kaloyan-Pargov-Fandakova-nyama-legitimnostta-da-vzima-sama-reshenie-za-vdigane-na-danacite", "text": "Кметът Йорданка Фандъкова няма легитимността да взима сама толкова важно решение като вдигане на данъци. Това заяви лидерът на БСП - София и председател на групата на социалистите в СОС Калоян Паргов в сутрешния блок на Нова телевизия \"Здравей, България\". Той обясни, че столичният градоначалник беше избран на местните избори с прекалено малка разлика, за да си позволява подобни еднолични действия.\"Това решение трябва да бъде взето от общинските съветници в СОС, а не от кмета и администрацията, заяви той. - Преди това трябваше да го обсъдим по комисиите, да чуем различни мнения и да преценим. А не да чуем от кмета и администрацията какво са решили и предстои да бъде гласувано\".Според Калоян Паргов, подходът на управляващите в Столична община е сбъркан. \"Получаваме още от същото - като в предишния мандат, коментира той. - Ако искаха да подходят професионално, трябваше от началото на следващата година да започнем обсъждане на различни данъчни ставки в комисиите в СОС. И в края на следващата година, след като гражданите са били запознати и напълно наясно, промените да бъдат включени в бюджета за 2021-ва. Какво се случва сега? Набързо, след две предстоящи обсъждания ще осъмнем на Нова година с по-високи данъци и със сериозното съмнение, че те ще постигнат целта, за която претендират вносителите - по-чист въздух в София и подобряване на инфраструктурата в кварталите\".Лидерът на БСП - София припомни, че Столична община има приети 100 мерки за справяне със замърсения въздух в града. \"С колегите от БСП първи повдигнахме въпроса за проблема с чистотата на въздуха в София, управляващите промениха стратегията, приехме 100 мерки, но замърсеността остава, каза Калоян Паргов. - Сега предстои да приключи конкурсът за чистотата на града. Задължително е в договорите с новите фирми да бъде записано, че улиците трябва да бъдат мити и метени по-често. Това е елементарната и първа мярка за добрата хигиена в града и за подобряване на въздуха. Сега говорим за старите автомобили. Добре, увеличението на данъка им с 5 лева - говоря условно - ще откаже ли собствениците им да ги ползват? Не мисля, че това е добър начин да накараме хората да използват повече градския транспорт. Нали знаете приказката за вятъра и слънцето. Колкото по-силно духа вятърът, толкова повече човек се увива в кожуха си. А като изгрее слънцето, човек сам сваля кожуха. Така е и с данъците\".Според Калоян Паргов, исканото от кмета Фандъкова и администрацията на Столична община увеличение на данъците не отговаря на реалността. \"Ако харчим по-ефективно парите от наличния бюджет, можем да постигнем целите, поставени сега с вдигането на данъците, категоричен е той. - Имаме 100 милиона преходен остатък за тази година. Има пари бюджета. Това, което трябва да направят сега управляващите, е децентрализацията му. Да отпуснат повече средства на районите, за да може да оправят инфраструктурата. А по отношение на екологията - да се съсредоточим върху тези, които най-много замърсяват въздуха, а именно битовите потребители, използващи неекологични отоплителни средства. Да помислим как да ограничим това въздействие върху околната среда по време на зимните месеци, вместо да говорим за Евро 2, 3, 4...\".Калоян Паргов е убеден, че увеличаването на данъка върху възмездното придобиване на имущество също няма да доведе до очаквания резултат. \"Когато става дума за това, защо да не помислим в посока на разрешителните за строеж, коментира той. - Всички сме наясно, че инвеститорите и строителите сами поемат ангажимента да оправят прилежащата инфраструктура около обекта, който изграждат. А това не е тяхна работа. Защо не помислим за размера на строителните разрешителни, както са го направили в другите балкански държави. Но преди увеличението им да го обсъдим внимателно по комисиите и с всички заинтересовани лица. Освен това, в нашата платформа имахме разчет - бяхме планирали, ако БСП управлява в Столична община, за 4 години да изградим 400 км квартална инфраструктура. Бяхме направили и сметка - 1 км за 500 000 лв. Сега от ГЕРБ може да поемат и този наш ангажимент, след като заговориха, че ще влизат в кварталите. Е, 4 години ги чакахме, време е вече да го направят\".", "date": "2019.11.29", "title": "Калоян Паргов: Фандъкова няма легитимността да взима сама решение за вдигане на данъците"}
{"url": "https://www.novinite.bg/articles/183061/Borisov-poiska-i-prie-ostavkata-na-Biser-Petkov", "text": "Министър-председателят Бойко Борисов поиска и прие оставката на министъра на труда и социалната политика Бисер Петков, съобщиха от пресслужбата на правителството.Кадровото решение на премиера е въз основа на натрупани във времето основания. Премиерът счита, че темповете, с които Министерството на труда и социалната политика работи, не отговарят на обществено-политическите очаквания. Бисер Петков бе назначен за социален министър на 4 май 2017 г. Година по-късно през юни 2018 г. Борисов за първи път поиска оставката на Петков заради протеста на майкита на деца с увреждания. Тя обаче не беше приета.  Валери Симеонов от „Обединени патриоти” заяви, че предстои свикване на Коалиционен съвет във вторник.Най-пресният проблем в системата е с изплащането на обезщетенията на нетрудоспособност и подхвърленото предложение първият ден от болничния да бъде за сметка на работещия. Темата срещна широк обществен отзвук. Премиерът увери, че предложението на управляващата коалиция няма да бъде гласувано, но синдикатите от КТ „Подкрепа” излязоха на голям протест на 27 ноември. Митинг-шествието премина през Народното събрание, където представители на КТ \"Подкрепа\" внесоха протестна декларация с исканията си – първите пет дни от болничните да са за сметка на работодателите и те да покриват 100% от него, а не 70% както е в момента. Оставката на Бисер Петков идва в момента, в който буквално след няколко дни ще бъде гласуван Бюджет 2020, както и бюджетите на здравната каса и този на държавното обществено осигуряване.Бисер Петков е поредният министър, който напуска настоящия кабинет на Борисов.Досега от „Дондуков” 1 си тръгнаха Румен Порожанов, който ръководеше земеделието.Още в началото на мандата оставка подаде проф. Николай Петров, който беше министър на здравеопазването.Заради трагедията край Своге си тръгнаха транспортният министър Ивайло Московски, вътрешният министър Валентин Радев и регионалният министър Николай Нанков.През ноември 2018 г. последва оставката на тогавашния вицепремиер Валери Симеонов, след като 26 дни майките на деца с увреждания протестираха под прозорците на Министерски съвет.В началото на 2019 г. избухна и скандалът с апартаментите на управляващите на преференциални цени. Тогава си тръгна правосъдният министър Цецка Цачева, зам.-министри и вторият човек в ГЕРБ – Цветан Цветанов.Теменужка Петкова също подаде оставка през 2018 година, но тя не беше приета и министърът на енергетиката все още е на поста си. ", "date": "2019.11.29", "title": "Борисов поиска и прие оставката на Бисер Петков"}
{"url": "https://www.novinite.bg/articles/183019/Dneven-horoskop-za-petak", "text": "Използвайте цялата си енергия, за да създадете ново приятелство или да завържете нов контакт. Ще имате полезни запознанства. Правете услуги на хората, те ще се реваншират.Ако нещата се движат бавно днес, а вероятно ще бъде така, не се изнервяйте. Използвайте това време да се отпуснете и оставете нещата просто да се случват. Когато се върнете към нормалния си живот, ще се чувствате по-добре.Днес се чувствате като изтривалка. Всеки се опитва да се възползва от вас. Освен това някакви стари чувства ще изплуват на повърхността. Опитайте да си превърнете в нещо положително.Вижте повече на:", "date": "2019.11.29", "title": "Дневен хороскоп за петък"}
