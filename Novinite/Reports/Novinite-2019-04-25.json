{"url": "https://www.novinite.bg/articles/174692/VAS-ostavi-bez-razglejdane-jalbata-na-BSP-za-registraciyata-na-KP-Koaliciya-za-Balgariya", "text": "Петчленни състави на Върховния административен съд оставиха без разглеждане две частни жалби до административни дела №4686 от 2019 г. и №4664 от 2019 г. във връзка с Решение №110– ЕП от 09.04.2019 г. на ЦИК, с което КП „Коалиция за България“ е регистрирана за участие в Евроизбори 2019.Определенията не подлежат на обжалване, съобщиха от ВАС.Според двата различни петчленни състава частните жалби са недопустими и поради това следва да се оставят без разглеждане, а производствата по делата да се прекратят. Практиката на ВАС по подобни дела през годините е непротиворечива.Петчленните състави приемат, че производството по чл. 58 от Изборния кодекс е особено и специално спрямо регламентираните в АПК производства по оспорване на индивидуалните административни актове и то не предвижда възможност за обжалване на актовете на Върховния административен съд.", "date": "2019.04.25", "title": "ВАС остави без разглеждане жалбата на БСП за регистрацията на КП „Коалиция за България“"}
{"url": "https://www.novinite.bg/articles/174670/Menda-Stoyanova-Prokuraturata-moje-da-si-svarshi-rabotata-v-sluchaya-sas-svekara-na-Elena-Joncheva", "text": "Прокуратурата може да си свърши работата в историята със свекъра на Елена Йончева, ако къщата за гости не е ползвана по предназначение, независимо, че са изтекли петте години от 2010 до 2015 г. Това заяви пред Канал 3 в Народното събрание Менда Стоянова, депутат от ГЕРБ, председател на Комисията по бюджет и финанси. \"Сега прокуратурата ще проверява и ще търси доказателства по документи, тъй като няма как в реално време да се констатира дали там е имало гости или не, а документите могат да бъдат най-различни. Предполагам, че там, където има измами, ще се хванат, и когато прокуратурата констатира такова нарушение, това е вече престъпление, и тя има право да предприеме съответните мерки, независимо, че 5-те години са изтекли\", посочи Менда Стоянова.  Според нея тези проверки е трябвало да започнат отдавна, тъй като самата европейска програма създава предпоставки за злоупотреби. \"Беше ясно в публичното пространство, че този тип европейски програми, за поне една част от хората, кандидатствали по нея, целта не е била да правят такъв туризъм, а да използват едни европейски средства да получат екстри за себе си и за семействата си\", изтъкна Менда Стоянова. \"И тъй като изискването към европейските програми е до 5 г. да бъдат устойчиви, като удържиш толкова, и после стремежът е да задържиш като собственик закупеното. Познавам хора, за които това е препитание, ето защо не бива да се слагат етикети. Но тази програма трябваше да се контролира още на първата, втората, третата година, тъй като самите условия, които създава, е за подобна злоупотреба\". ", "date": "2019.04.25", "title": "Менда Стоянова: Прокуратурата може да си свърши работата в случая със свекъра на Елена Йончева"}
{"url": "https://www.novinite.bg/articles/174671/Otmenya-se-dopalnitelniyat-imoten-danak-v-kurortite-reshi-parlamentat", "text": "Депутатите приеха промените в Закона за местните данъци и такси. 106 общини с национални курорти ще трябва да намалят данъка за имоти, които не са основно жилище или които не са регистрирани като туристически обекти, тъй като Конституционният съд отмени това изискване с дата до 20 април. Всички жители на общините, в които има национални курорти и, които са платили авансово данъка за 2019 година и са ползвали отстъпка от 5% с промените в Закона за местните данъци и такси, общините ще трябва да върнат разликата или да уведомят гражданите, дали са съгласни тя да бъде използвана за други вземания. Председателят на Бюджетната комисия в НС Менда Стоянова разясни, какво са длъжни да правят общините и гражданите, за да бъде коректно върната сумата. Промените в спешен порядък в Закона за местните данъци и такси  идват след решението на Конституционния съд, съгласно което по-високите налози в курортите водят до неравно третиране на различните собственици, а имущественият данък се определя неправомерно от начина на ползване на жилищата. Досегашните текстове предвиждаха имотите в курортни населени места, които не са основно жилище, не се отдават под наем или не са регистрирани като туристически обекти, да се облагат с по-висок местен данък.", "date": "2019.04.25", "title": "Отменя се допълнителният имотен данък в курортите, реши парламентът"}
{"url": "https://www.novinite.bg/articles/174658/Mitko-Polihronov-smenya-Delyan-Dobrev-v-parlamenta", "text": "Митко Полихронов положи клетва като депутат от парламентарната група на ГЕРБ на мястото на подалия оставка Делян Добрев, съобщава БГНЕС.Полихронов влиза в парламента от 29 МИР – Хасково, а до този момент бе заместник-председател на общинския съвет в областния град.", "date": "2019.04.25", "title": "Митко Полихронов сменя Делян Добрев в парламента"}
{"url": "https://www.novinite.bg/articles/174648/Elena-Joncheva-Na-26-maj-shte-se-preborim-za-spravedlivost", "text": "„На 26 май ще се преборим за справедливост“, това заяви водачът на листата на „БСП за България“ Елена Йончева пред софийската общественост, като призова за обединение срещу сегашната власт. \"Толкова години сме член на Европейския съюз, но дори не се доближаваме до някои стандарти. На дъното на всички възможни класации сме. Но ние ще победим и ще върнем Европа на социалното достойнство и на свободата“, изтъкна тя.Според нея има неотложна нужда от промяна сега. Йончева се обяви против българите да бъдем хора втора категория, както и белите роби на Европа. “Селата ни все едно са във война, хората са обезверени. Ние ще спрем този процес“, каза водачът на листата на левицата, като напомни, че след победата на 26 май започват големите битки в Европейския парламент. Йончева беше категорична, че социалната програма на БСП може да бъде реализирана и в Европейския парламент. „ Ще се преборим за Младежка и детска гаранция. Ще се борим Европа да има силна външна политика и отбрана, защото това е важно“, заяви тя. Йончева посочи два избора- или да живеем в авторитарен режим, в криминална система, или да въстанем на 26 май с бюлетина номер 18. Тя разказа, че преди дни, симпатизант на БСП й е казал, че изборите ще бъдат спечелени от левицата, но трябва общо обединение и плам в сърцата на принципа: „Стани, стани, юнак балкански“.", "date": "2019.04.25", "title": "Елена Йончева: На 26 май ще се преборим за справедливост"}
{"url": "https://www.novinite.bg/articles/174679/Borisov-Vav-vtornik-glasuvame-7-te-miliona-za-UNSS", "text": "Следващият вторник (30 април) правителството ще гласува 7,5 милиона лева държавни средства за новия учебен корпус на УНСС, предаде БГНЕС.Днес, премиерът Борисов заедно с ректора на УНСС проф. Статев и финансовия министър Горанов посетиха строящата се сграда на новия учебен корпус.\"Не може да се дават милиарди за образование. Не може да го оставим този строеж да стои като \"паметник\" в този му вид. Ако ги оставя да продължат да спорят финанси – МРРБ – университет, това ще остане така\", каза Борисов.\"Не един, не двайсет обекта съм довършвал. Тук учат студенти, млади хора, водят се специалности само на английски, има чуждестранни студенти и този спор не ми е приятен. Вторник ще ни е Министерския съвет – вторник, тия 7 милиона ще ги гласуваме\", каза Борисов пред медиите.От своя страна Владислав Горанов още веднъж заяви, че остава валидна позицията на Министерство на финансите от 2016 година, има обаче финансова корекция.7,5 млн. лева е ангажиментът на държавата, но аз имам подозрения, че няма да са достатъчни, заяви Горанов. Според него не може Икономическият университет да допуска икономически грешки.\"Смислен въпрос е за чия сметка са корекциите. Кой ще предпази българския бюджет\", обърна се Горанов към медиите.В отговор на въпрос работи ли държавата и защо при всеки нерешен от отговорната институция въпрос се прибягва до намесата на премиера, Бойко Борисов заяви, че държавата работи перфектно.\"Надявам се това да не се случва повече, но сме пред свършен факт. Тук са закопани огромни пари, така че с въпросите, вие ме поставяте в неудобно положение\", обърна се Борисов към задаващите му въпроси журналисти. \"Две години не сме го правили, защото две години те (УНСС, МФ и МРРБ – бел. ред.) се караха\", отвърна Борисов на медиите.", "date": "2019.04.25", "title": "Борисов: Във вторник гласуваме 7-те милиона за УНСС"}
{"url": "https://www.novinite.bg/articles/174647/Manolova-pred-protestirashtite-medicinski-specialisti-v-Stara-Zagora-Tazi-agoniya-tryabva-da-spre-nezabavno", "text": "По покана на медицинските специалистите от гр. Стара Загора днес омбудсманът Мая Манолова ги подкрепи в протеста им за по-достойни условия на труд и адекватно заплащане в двора на УМБАЛ „Проф. д-р Стоян Киркович“. „Израснала съм и съм възпитана в семейство на медицинска сестра. Майка ми има близо 40 години трудов стаж. В началото на протестите тя ми каза да стоя докрай до медицинските сестри, защото техните искания са абсолютно справедливи. Защото, ако нещата не се променят сега, след мизерните заплати ще следват мизерни пенсии и едно унизително отношение към хората, на които ние гражданите поверяваме здравето си, здравето на своите деца, на своите внуци, здравето на своите близки“, каза омбудсманът пред протестиращите сестри. Тя беше категорична, че ще стои до тях, докато всичките им искания не бъдат изпълнени на 100% и подчерта, че е била редом в протестите с медицинските специалисти в София, Враца, Кюстендил, Бургас, Казанлък и сега е в Стара Загора.  „Сигурна съм, че и гражданите ще застанат до вас, защото без вашият отговорен, висококвалифициран труд, без вашата всеотдайност, професионализъм и грижи, ние сме загубени, ние сме за никъде“ допълни Манолова. По думите й всички ръководители в здравното министерство и на различните нива в здравеопазването трябва да осъзнаят необходимостта от реформа в здравната система. „Няма как да стане с  30 млн. лв. или 50 млн. лв. Излизат да протестират медицински сестри, акушерки, рехабилитатори, сестрите в училищното здравеопазване, в детските ясли, излизат лекарите, излизат цели болници, излизат цели съсловия, което означава едно. Има нужда от реформа, има нужда от дългосрочни мерки, от дългосрочни действия. Министърът на здравеопазването трябва да осъзнае, че тази агония не може да продължава, че тя трябва да спре не утре, не някога, а веднага и това е неговият ангажимент“, аргументира се Манолова и допълни, че исканията на медицинските сестри са идеалните опорни точки за тази реформа. Общественият защитник каза още, че е гневна и се срамува заради всички, които се опитват да заглушат протестите, като притискат квалифицирани специалисти, принудени да работят за по 600 лв. „Моят опит на омбудсман, на юрист и гражданин, показва, че справедливите каузи, колкото и да изглеждат невъзможни и трудни за осъществяване, винаги успяват. Правото и справедливостта са на ваша страна и съм сигурна, че вие ще успеете“, завърши Манолова.", "date": "2019.04.25", "title": "Манолова пред протестиращите медицински специалисти в Стара Загора: Тази агония трябва да спре незабавно"}
{"url": "https://www.novinite.bg/articles/174688/Prez-2019-g-se-predvijda-ot-Balgariya-za-Kitaj-da-badat-izneseni-40-tona-shafranovi-lukovici", "text": "През 2019 г. се предвижда от България за Китай да бъдат изнесени 40 тона шафранови луковици, за следващата година 200 тона, а през 2021г. 400 тона. Общата стойност на шафрановия минзухар, който ще бъде експортиран за Китайската народна република (КНР), възлиза на 6,5 млн. евро. Това заяви министърът на земеделието, храните и горите Румен Порожанов на срещата си с Дун Сяодзюън, извънреден и пълномощен посланик на КНР. По думите му, това предвижда тригодишният план за развитие на шафран в България за периода 2019-2021 г., изработен след подписаното тристранно споразумение между Центъра за насърчаване на сътрудничеството в областта на селското стопанство между Китай и страните от централна и източна Европа (ЦНСССКЦИЕ), Българската национална асоциация на производителите на шафран и биологични шафранови продукти и „Джъдзян Янтйен за земеделие, наука и технологии Ко“ ООД. В действие е работата по изграждането на първия Демонстрационен парк в подкрепа на сътрудничеството със селскостопански стоки по инициативата 16+1 между Китай и страните от Централна и Източна Европа (ЦИЕ) край Пловдив.Целта на парка е да подпомага търговията със земеделски стоки, както и организирането на изложби, обучения, конференции и семинари за земеделските и хранителните предприятия. „В работата по експозиционния парк за сътрудничество са взели участие около 20 китайски предприятия с инвестиции за 60 млн. евро“, обясни г-н Дун Сяодзюън. В проекта участват също и Аграрен университет гр. Пловдив, земеделска кооперация „Единство“, като общите обработваеми площи възлизат на 17 000 декара. Според него, селското стопанство е един от най-блестящите акценти в сътрудничеството между България и Китай. Напомняме, че на 12 Април 2019г. в Дубровник, в рамките на Осмата среща на държавните и правителствени ръководители на КНР и страните от ЦИЕ, министър Порожанов и министърът на Генералната митническа администрация на Китай Ни Юефън подписаха протокол за санитарните и фитосанитарните изисквания за износ на български шрот от слънчогледово семе.", "date": "2019.04.25", "title": "През 2019 г. се предвижда от България за Китай да бъдат изнесени  40 тона шафранови луковици"}
{"url": "https://www.novinite.bg/articles/174690/GERB-podpisa-sporazumenie-za-politichesko-partnorstvo-i-s-Balgarski-demokraticheski-forum", "text": "Споразумение за политическо партньорство подписаха днес ГЕРБ и ПП Български демократически форум. Подписи под документа положиха председателят на ГЕРБ Бойко Борисов и председателят на Български демократически форум Жаклин Толева. В споразумението се посочва, че двете партии отчитат необходимостта от обединяване на усилията на демократичните политически организации за продължаване на европейската интеграция на България и утвърждаване на принципите на демокрацията и правовата държава. „Като отчита новите предизвикателства пред Европейския съюз и призива за единство от председателя на ЕНП г-н Жозеф Дол, ПП Български демократически форум подкрепя кандидатите от листата на ГЕРБ за членове на Европейския парламент на предстоящите европейски избори на 26 май 2019 г.“, се посочва още в подписаното споразумение между двете формации.", "date": "2019.04.25", "title": "ГЕРБ подписа споразумение за политическо партньорство и с Български демократически форум"}
{"url": "https://www.novinite.bg/articles/174665/Kaloyan-Pargov-Nova-spravedliva-i-socialna-Evropa-e-nashata-cel", "text": "Нашата цел е изграждане на нова справедлива и социална Европа, която поставя в центъра си нуждите и стремежите на всеки гражданин, защитава демокрацията, създава равни възможности, постига социална сигурност, гарантира устойчиво развитие и инвестира в бъдещето. Това е модерният социализъм на 21-ви век\". Думите са на лидера на БСП - София Калоян Паргов, който говори по време на представянето на листата на Коалиция \"БСП за България\" за евроизборите пред софийската общественост в Зала 3 на НДК. \"Дошло е време разделно, ако позволите да цитирам академик Антон Дончев. Дошло е време всеки да се определи дали е за справедливост сега или е за запазването на днешното статукво, каза в словото си Калоян Паргов. -  Борбата няма да е нито лесна, нито лека. Да си го знаем от сега\". Лидерът на БСП - София заръча на бъдещите евродепутати да не забравят, че политиката, която ще водят в Европейския парламент, трябва да е близо до проблемите и тревогите на обикновените хора. \"България е сред държавите-членки с най-остро изразено социално неравенство и е изоставаща в развитието си икономика. А това трябва да се промени час по-скоро, заяви Калоян Паргов. - Нашият изборен успех ще бъде победа за всички, които искат достоен живот в България. Държава със солидарно общество в социален и справедлив Европейски съюз. Без двойни стандарти. Без две скорости\". Той заяви, че всички трябва да си дадат сметка за важността на изборите на 26-и май. \"Те са не просто важни, те са жизнено важни! Има смисъл да се гласува на тези избори, защото имат значение не само за Европа. Те ще дадат проекция и на бъдещето управление на България, каза Калоян Паргов. В Европейския парламент трябва да изпратим достойни българи и професионалисти. Българи, които знаят какъв е националният интерес. Българи, които могат да върнат достойнството на народа ни. Да покажат и докажат, че е равен на другите европейски народи. Ако победим на Европейските избори, това ще постави началото на промяната в България. А защо не и в София? Да променим модела, който десетилетия действа срещу интересите на хората. Това трябва да постигнем!\".", "date": "2019.04.25", "title": "Калоян Паргов: Нова, справедлива и социална Европа е нашата цел"}
{"url": "https://www.novinite.bg/articles/174691/Deputatite-izlyazoha-vav-Velikdenska-vakanciya-do-8-maj", "text": "\r\nС последния звънец на днешното пленарно заседание приключи пролетната сесия на парламента, а депутатите излязоха в 10-дневна Великденска ваканция.\r\n\r\n\r\n\r\n\r\n\r\n", "date": "2019.04.25", "title": "Депутатите излязоха във Великденска ваканция до 8 май"}
{"url": "https://www.novinite.bg/articles/174689/Petya-Avramova-Dogovorat-za-izgrajdaneto-na-noviya-ucheben-korpus-na-UNSS-e-sklyuchen-prez-2016-g", "text": "Договорът за изграждането на новия учебен корпус на Университета за национално и световно стопанство е сключен през 2016 г. и към момента сградата е изградена на груб строеж. Има спиране на изпълнението на строителството - с акт 10. Финансовата корекция, която е направена от Управляващия орган е в размер на 10 процента, и това от общата стойност на договора е около 450 000 лева. Това заяви министърът на регионалното развитие и благоустройството Петя Аврамова, след като заедно с премиера Бойко Борисов и с министрите на финансите и на образованието Владислав Горанов и Красимир Вълчев разгледаха строителството на новия корпус на УНСС.Новият учебен корпус на УНСС е предвидено да се изгради с 4,5 милиона лева от ОП \"Региони в растеж\" и със съфинансиране от 7,5 милиона лева от Министерството на финансите чрез Министерството на образованието и науката - по 2,5 милиона лева са били предвидени за 2017, 2018 и 2019 г.,,Всички нарушения, които ги е имало при изпълнението на целия инвестиционен процес, се следят стриктно и се налагат финансови корекции'', заяви министър Аврамова.До момента договорът се изпълнява, съгласно условията, при които е сключен и 4,5 милиона лева от общата стойност на договора, който е за 11 милиона лева, са предоставени от ЕС, а останалата част е националния бюджет, обясни заместник-министърът на регионалното развитие Деница Николова. Тя добави, че е изграден корпусът на центъра, до груб строеж - до акт 14, предстои да бъдат изпълнени и оставащите дейности, за да се приключи успешно проектът. Той трябва да бъде финално разплатен - и със средствата от ЕС, и със средствата от националния бюджет, каза Николова.,,Ако възложителят е сключвал други анекси и е възлагал други дейности, то те са изцяло негово решение'', заяви министър Аврамова, попитана дали средствата ще стигнат за изпълнението на проекта за учебния център на УНСС.", "date": "2019.04.25", "title": "Петя Аврамова: Договорът за изграждането на новия учебен корпус на УНСС е сключен през 2016 г."}
{"url": "https://www.novinite.bg/articles/174656/Facebook-ochakva-da-plati-mejdu-3-i-5-miliarda-dolara-globa", "text": "\r\nFacebook очаква глоба между 3 и 5 милиарда долара от американските власти, които разследват изтичането на лична информация от социалната мрежа.\r\n\r\n\r\n\r\n\r\n\r\n", "date": "2019.04.25", "title": "Facebook очаква да плати между 3 и 5 милиарда долара глоба"}
{"url": "https://www.novinite.bg/articles/174649/Emil-Radev-Shte-se-borya-za-obshtoevropejski-kontrolen-organ-za-hranite", "text": "Ще се боря за общоевропейски контролен орган за храните, защото само така може да се прави адекватна съпоставка на продуктите в отделните държави в ЕС и да се противодейства на дискриминационните практики на мултинационалните компании. Така, отчитайки дейността си през изминалия мандат, варненският евродепутат от ГЕРБ/ЕНП Емил Радев коментира ангажимента си да продължи борбата срещу двойните стандарти при храните в Източна и Западна Европа. „Санкциите за установените нарушения вече ще са минимум 4% от годишния оборот на съответните производители в страните-членки или не по-малко от 2 млн. евро, когато няма информация за оборота.В приетото в ЕП през последната седмица законодателство за защитата на потребителите за първи път има отделен текст, свързан с двойните стандарти при храните. Това е стъпка напред, но не е достатъчна за голямата промяна, която искаме да постигнем, защото в директивата се говори за „значителни” разлики в качеството. Като юрист добре съзнавам, че думата „значително” е вратичка в закона, тъй като липсват обективни фактори за определяне на разликите”, обясни Емил Радев. Той отчете като решителен напредък извоюваната заедно с колегата му в ЕП Андрей Новаков пилотна програма с бюджет от 1,3 млн. евро, с които да се подпомогне провеждането на мащабни изследвания за качеството на храните и да се организират информационни кампании за наличието на подвеждащи и нелоялни търговски практики. „В началото на мандата ЕП дори отричаше да има двоен стандарт при храните в Източна и Западна Европа, но в резултат от усилията, които положихме, само до няколко месеца програмата реално ще функционира в интерес на милиони потребители в ЕС”, изтъкна Радев.Той посочи като голям успех за европейските граждани премахването на апостилите и нуждата от легализация на официални документи в ЕС като актове за раждане и смърт, удостоверения за брак, семейно положение, развод, осиновяване и др. „Спестихме на хората до 100 евро на документ. Активно работих за тази промяна и ще настоявам приложното поле на регламента да се разшири, така че да обхване и дипломите. Пред образованието и науката в Европа не трябва да има граници, затова ще настоявам за автоматично взаимно признаване на дипломите и удостоверенията за квалификационните степени в ЕС”, поясни Емил Радев. Сред акцентите в работата си той посочи и усилията да се сложи край на „вечните длъжници”. „България остана единствената в ЕС, която няма механизъм за освобождаване на физическите лица от дългове.Дори след смъртта на длъжника продължават да се трупат лихви за наследниците му. По мое предложение в директивата за процедурите по несъстоятелност се призовава за въвеждане на правила за освобождаване на потребителите от дългове, каквато възможност има и за бизнеса”, обясни Радев, който работи последователно по темата вече около 10 години. Варненският евродепутат от ГЕРБ/ЕНП отново настоя за приемането на България в Шенген. „Вече 8 години изпълняваме всички изисквания, но поради вътршнополитически разногласия на някои държави-членки оставаме извън Шенгенското пространство. На практика ние прилагаме шенгенското законодателство, но все още не сме пълноправен член”, уточни Емил Радев. Той припомни усилията, които през мандата си в ЕП е положил за включването на България в Европейската гранична и брегова охрана.„Първоначалното законодателно предложение предвиждаше тя да действа по шенгенските граници, което щеше да ни направи буферна държава, но успяхме да извоюваме европейска подкрепа за защита на българските граници и справяне с миграционния натиск”, отбеляза Емил Радев. Като тежка лична битка в ЕП той определи борбата срещу насилствените осиновявания на българчета в страни като Великобритания. В отговор на поставените въпроси Радев, който е инициатор за създаването на зоополиция в България, потвърди ангажимента си към темата за благосъстоянието на животните. „На практика съм единственият български евродепутат, подписал споразумението за подкрепа на тази кауза през следващия мандат, защото вярвам, че не трябва да толерираме насилието над животни. Рано или късно то се прехвърля и върху хора”, категоричен бе Емил Радев. Той обърна внимание и на други знакови за работата му инициативи, свързани с реформите в правосъдието, мерките срещу организираната престъпност и прането на пари, законодателните промени, улесняващи и ускоряващи процедурите за бизнеса. В заключение евродепутатът от ГЕРБ/ЕНП подчерта, че винаги е търсил консенсус по приоритетните за България теми сред колегите си от останалите политически групи. „Убеден съм, че именно това е пътят към постигането на големите успехи в интерес на България”, заяви Емил Радев по повод изминалия мандат в ЕП. На отчета му пред медиите присъства и областният координатор на ГЕРБ и кмет на морската столица Иван Портних, който също открои важни аспекти от активната работа на евродепутата в подкрепа на България и в частност на Варна и даде примери за успешното сътрудничество през годините.", "date": "2019.04.25", "title": "Емил Радев: Ще се боря за общоевропейски контролен орган за храните"}
{"url": "https://www.novinite.bg/articles/174676/Kiril-Dobrev-v-Burgas-V-tezi-izbori-s-nas-sa-vsichki-koito-iskat-promyana-na-statukvoto", "text": "„В тези избори с нас са всички, които искат промяна на статуквото. Единствената партия, която може да промени ситуацията, е БСП. Факт е, че ГЕРБ си отиват. Те стават токсични в своите действия“.  Това заяви зам.-председателят на БСП  Кирил Добрев  на разширено заседание на  Областния съвет на БСП - Бургас. По думите му скандалите, които ескалираха в последно време, доведоха до спад на доверието в ГЕРБ.„Промяната ще започне от изборите за Европейски парламент. Искаме честен вот“, подчерта Добрев. По време на заседанието бе обсъдена политическата обстановка в региона. Председателите на всички 13 общински организации на БСП от областта изнесоха доклад за извършената работа до момента, коментираха и подготовката за предстоящите евроизбори. Те изразиха и готовност за насрочването и провеждането на срещи с кандидатите за евродепутати от листата на левицата.", "date": "2019.04.25", "title": "Кирил Добрев в Бургас: В тези избори с нас са всички, които искат промяна на статуквото"}
{"url": "https://www.novinite.bg/articles/174651/Dneven-horoskop-za-chetvartak-25-april-2019-g", "text": "Бъдете абсолютно честни със себе си, относно целите и плановете си. Днес трябва да се сбогувате с някого или нещо, но ще бъде за добро.Днес ще ви измъчват въпроси, свързани с пари. Обърнете им повече внимание от обикновено. Това е подходящо време за взимане на решения.Моментът е подходящ да се изправите срещу емоционалните си кризи и всичко, което ви дърпа надолу. Доста е трудно да се провалите, но дори и да се случи, ще е във ваша полза. Вижте повече на:", "date": "2019.04.25", "title": "Дневен хороскоп за четвъртък, 25 април 2019 г."}
{"url": "https://www.novinite.bg/articles/174664/Arestuvaha-roditelite-na-izostavenoto-bebe-v-Plovdiv", "text": "Бащата и майката на намереното в Пловдив 6-месечно бебе са арестувани. Бащата на момченцето е 28-годишен мъж, а майката е 26-годишна. Той живее в една от ромските махали на града. Тя се е укривала в Старозагорска област. Все още не е ясна причината за изоставянето на малкото момченце.Детето беше намерено в района на Централна гара на паркинг между два автомобила, а до него имало шише с мляко.На място веднага са изпратени полицейски патрул от Второ РУ и екип на Спешна помощ. \"Детето е настанено в Клиника по педиатрия  при УМБАЛ “Св. Георги”. Лекарите са установили добро общо състояние на момченцето\", заяви директорът на пловдивската полиция старши комисар Атанас Илков.Директорът на „Социално подпомагане\" в Пловдив Надя Танева обясни, че когато се намерят родителите на момченцето, ще бъде изяснена причината за изоставянето на бебето.По случая е образувано досъдебно производство. Наказанието по закон за родителите на момченцето е до 3 години затвор.", "date": "2019.04.25", "title": "Арестуваха родителите на изоставеното бебе в Пловдив"}
{"url": "https://www.novinite.bg/articles/174659/Na-parvo-chetene-Advokatite-ne-sa-zadaljeni-da-dokladvat-na-DANS-za-svoi-klienti", "text": "\r\nПарламентът гласува на първо четене промените в Закона за мерките срещу изпирането на пари, с които отпада задължението на адвокатите да докладват пред ДАНС за съмнителни операции или сделки на свои клиенти.\r\n\r\n\r\n\r\n\r\n\r\n\r\n\r\n", "date": "2019.04.25", "title": "На първо четене: Адвокатите не са задължени да докладват на ДАНС за свои клиенти"}
{"url": "https://www.novinite.bg/articles/174654/Nov-vzriv-v-Shri-Lanka", "text": "Нов взрив в Шри Ланка. Експлозията е станала в четвъртък сутринта в района на Пугода, на около 40 километра източно от столицата Коломбо.Това съобщи БГНЕС.До момента няма информация за жертви и пострадали. Полицията е започнала разследване за причините на случилото се.Полицейски източници съобщиха, че братя мюсюлмани са извършили два от самоубийствените атентати в Шри Ланка на Великден, част от вълна от бомбени атентати, които убиха повече от 320 души.", "date": "2019.04.25", "title": "Нов взрив в Шри Ланка"}
{"url": "https://www.novinite.bg/articles/174663/Makron-e-gotov-s-otgovora-si-kam-protestite-na-jaltite-jiletki", "text": "Френският президент Еманюел Макрон днес ще обяви дългоочаквания си отговор на продължаващите вече почти шест месеца улични протести. Очаква се той да изложи плановете си за реформи, които могат да се окажат решаващи за неговото политическо бъдеще, пише АФП. През 2017 г. Макрон дойде на власт с надеждата, че ще бъде глътка свеж въздух за Франция. Но през последните шест месеца инерцията беше изцяло премахната след появата на антиправителственото движение \"Жълти жилетки\", което ежеседмично протестира срещу социалното неравенство. В четвъртък вечерта в 19.00 ч. българско време, Макрон ще даде пресконференция, на която ще очертае поредица от реформи, изготвени след обширни обществени дискусии в отговор на протестите. Очаква се той да обяви поредица от важни, но не революционни мерки, включително намаляване на данъците за средната класа и преоценка на малките пенсии - и двете бяха сред исканията на протестиращите \"жълти жилетки\". Макрон най-вероятно ще направи кратко 20-минутно обръщение, в което ще очертае \"няколко подхода и посоката\" в отговор на кризата, след което ще му бъдат зададени въпроси от френски и чуждестранни журналисти. Президентът, който ще бъде заобиколен от членове на своя кабинет, знае, че трябва да \"действа много бързо, за да определи календар\" за реформите, които ще бъдат обявени, каза говорителката на правителството Сибет Ндиайе.Вместо да промени реформите, които бяха изтекли в медиите по-рано тази седмица, идеята е Макрон да ги \"обясни\". Но той вероятно ще се сблъска с трудна борба в защита на достойнствата на своя \"Голям дебат\". Проучване показва, че само една четвърт от анкетираните смятат, че социалната, икономическата и политическата ситуация се е подобрила от началото на януари. За Макрон, известен с изненадата и драматичния жест, залозите са огромни. Проучванията показват, че рейтингът му на популярност остава под 30%, което е далеч от дните след встъпването му в длъжност, когато рейтингът му беше над 60%. Макрон трябваше да обяви реформите чрез предварително записано телевизионно обръщение, което трябваше да бъде излъчено на 15 април. Само два часа по-рано катедралата Нотр-Дам пламна, принуждавайки президентството да отмени предаването. Ден по-късно целият текст на реформата се появи в медиите.", "date": "2019.04.25", "title": "Макрон е готов с отговора си към протестите на „жълтите жилетки“"}
{"url": "https://www.novinite.bg/articles/174666/Bojko-Borisov-otiva-v-UNSS-da-tarsi-reshenie-na-problema", "text": "Премиерът Бойко Борисов, заедно с представители на три министерства, които са ангажирани с възможността за решаване на проблема на Университета за национално и световно стопанство (УНСС), ще посетят висшето училище.В отворено писмо от УНСС до министър-председателя, министъра на финансите и до министъра на образованието и науката се настоява да се осигурят необходимите средства от 10,3 млн.лв., за да бъде завършен и оборудван новият учебният корпус на УНСС, който се осъществява с европейски средства и да не се стигне до фактическа неплатежоспособност на университета. Необходимо е финансирането да се осигури в най-кратки срокове, за да се удължи срокът на проекта, посочват от висшето училище. В противен случай ще бъдат загубени 4,5 млн.лв. европейска безвъзмездна помощ, която държавата ще се наложи да връща заедно с лихвите, заявяват от УНСС.", "date": "2019.04.25", "title": "Бойко Борисов отива в УНСС да търси решение на проблема"}
{"url": "https://www.novinite.bg/articles/174660/Advokat-Markovski-V-Balgariya-tryabva-da-ima-dojivotna-prisada-bez-zamyana", "text": "В България трябва да има доживотна присъда без замяна за всички убийства по член 116, разбира се, не задължителна, а по преценка на съда. Не би трябвало за определен тип престъпления да има възможност за замяна. Това коментира в Сутрешния блок на БНТ адвокат Марин Марковски по повод присъдата на убиеца на журналистката Виктория Маринова Северин Красимиров, който получи присъда от 30 години, а не доживотен затвор.Марин Марковски, адвокат: Това е човешко същество на външен вид, но се поставя въпроса дали има човешка природа, защото има зверско блудство, зверско изнасилване, мъчително убийство. Представете си само чувствата и мъките на това хубаво момиче, излязло да тича на алеята, когато този звяр го е нападнал... и погасеният живот. Законът задължава съдиите, когато определят доживотна присъда, ако подсъдимият е признал всички факти на обвинителния акт, тази доживотна присъда да бъде заменена с 30 години, това е задължително. Разбира се, стои по човешки въпросът справедливо ли е това?Този текст на закона е свързан с правилата на Европа - че не трябва да има изключително тежка репресия, обясни още Марковски.Когато обаче един обвиняем признае престъплението, той съдейства на съда, а при Северин е доказано категорично, че той е извършил това престъпление, прокуратурата си е свършила работата, допълни адвокатът.Тук стои и деликатният въпрос за ромската престъпност, например в българските затвори над половината с роми, подчерта правозащитникът.Адвокат Марковски коментира и катастрофата с Лютви Местан, в която загина 6-месечно бебе. Според него, Местан едва ли ще тръгне да бяга, така че гаранцията от 10 000 лв обезпечава неговото присъствие, а отнемането на шофьорска книжка е разумен процесуален акт.Марин Марковски, адвокат: Главният въпрос е какво се е случило на катастрофата - това е най-интересното, най-важното, защото то определя и наказанието. Там има знак СТОП - имайте впредвид, че в България експертите са изключително опитни. Когато се направи експертиза ще се отговори ясно на въпроса дали когато Местан е излязъл на главния път, е могъл да види колата. Така че, истината съдът ще я има.", "date": "2019.04.25", "title": "Адвокат Марковски: В България трябва да има доживотна присъда без замяна"}
{"url": "https://www.novinite.bg/articles/174682/19-kandidati-za-edno-myasto-v-Evroparlamenta", "text": "Средно по 19 кандидати се борят за едно от 17-те места на България в бъдещия нов състав на Европейския парламент. Общо 318 са кандидатите, които са регистрирани за участие на евровота на 26 май, научи в. „Монитор\" от ЦИК. Във вторник изтече крайният срок за регистрация в Централната избирателна комисия на листите на партиите и коалициите, както и за внасяне на подписките от страна на инициативните комитети за независимите кандидати.На вота в края на май ще се борят 13 политически сили, 8 коалиции и 6 независими. Общо 15 партии получиха регистрация от ЦИК, но две от тях така и не внесоха своя листа и се отказаха от участие в изборите в последния момент - „Движение България за гражданите\" и Българска нова демокрация (БНД).По традиция голяма част от формациите са внесли пълни листи от 17 души. ГЕРБ залагат на доказани институционалисти, като голяма част от кандидатите им са настоящи евродепутати. Именно настоящи представители на формацията в Брюксел заемат първите пет места, като начело на списъка е еврокомисарят по цифровизацията Мария Габриел. На избираемото шесто място пък е седесарят Александър Йорданов, след като ГЕРБ и СДС подписаха споразумение за общо явяване на вота. Досега ГЕРБ имаха шестима души в ЕП, като заявиха, че сега се надяват да увеличат поне с едно място присъствието си в институцията.Листата на БСП пък бе подредена след дълги вътрешни скандали и опит на соцлидера Корнелия Нинова да елиминира председателя на ПЕС Сергей Станишев от нея. В крайна сметка след таен вот и балотаж за място той зае петата позиция в листата, която пък се води от неговата бивша половинка Елена Йончева. Тя е един от кандидатите за ЕП с обвинения от прокуратурата за пране на пари.", "date": "2019.04.25", "title": "19 кандидати за едно място в Европарламента"}
{"url": "https://www.novinite.bg/articles/174700/Chehiya-preustanovi-vnosa-na-ruski-neft-prez-Belarus", "text": "Чешката република преустанови вноса на нефт по газопровода „Дружба“ в Беларус. Това съобщават за Ройтерс източници, запознати със ситуацията, предаде БГНЕС.Малко по-рано Полша също съобщи, че е спряла транзита на нефт през този газопровод.Ройтерс добавя, че руското правителство ще проведе днес среща по въпроса за качеството на петрола след спирането на доставките през газопровода „Дружба“ до Полша.Проблемът с качеството на петрола, идващ от Русия към Беларус през газопровода „Дружба“ в южната част на републиката, възникна миналата седмица. „Транснефт“ призна високото съдържание на хлориди в него и обяви предприемането на мерки за разрешаване на проблема възможно най-скоро.", "date": "2019.04.25", "title": "Чехия преустанови вноса на руски нефт през Беларус"}
{"url": "https://www.novinite.bg/articles/174672/Severna-Koreya-zaplashi-s-otvetni-dejstviya-zaradi-amerikansko-yujnokorejski-voenni-ucheniya", "text": "Северна Корея заплаши със \"съответен отговор\" днес - три дни след като Южна Корея и САЩзапочнаха двуседмични съвместни учения на военновъздушните си сили, предаде ДПА.Тези \"актове на вероломство\" на Сеул \"ни разочароваха много\" и представляват \"военна провокация\", каза говорител на севернокорейския комитет за обединението на двете Кореи, цитиран от държавната информационна агенция КЦТА.Тази година датиращите от 2009 г. маневри са в по-малък мащаб, отбелязва ДПА. През последната година Вашингтон и Сеул обявиха, че спират няколко големи учения, включително \"Млад орел\" и \"Ключова решимост\" през март, като част от дипломатическата си кампания за премахване на ядрената програма на Пхенян.Северна Корея отдавна възприема съвместните маневри между Юга и САЩ като провокация и репетиция за нападение срещу нея.Цитираният севернокорейски говорител заяви днес, че промените \"никога не могат да прикрият агресивната, нападателна и конфронтационна природа на тези враждебни актове, колкото и да се опитват (Вашингтон и Сеул) да създадат впечатление за \"намаляване на обхвата\", като сменят кодовото име\".Тези учения са \"открито предизвикателство\" към Декларацията от Панминчжон, подписана от севернокорейския лидер и южнокорейския президент миналата година, каза той и добави: \"Ще има съответен отговор на него от нашата армия\". В отношенията между САЩ и Северна Корея тлее напрежение, откакто през февруари американският президент Доналд Тръмп и севернокорейският лидер Ким Чен-ун прекъснаха срещата си в Ханой, след като не постигнаха споразумение за ядрено разоръжаване на Пхенян, отбелязва ДПА.", "date": "2019.04.25", "title": "Северна Корея заплаши с ответни действия заради американско-южнокорейски военни учения"}
{"url": "https://www.novinite.bg/articles/174674/Akcentite-ot-parvata-Sreshta-na-varha-Putin-Kim-Chen-Un", "text": "Във Владивосток се проведе първата Среща на върха между Владимир Путин и Ким Чен Ун. Двустранните отношения и ядреното разоръжаване на Корейския полуостров бяха в центъра на разговорите между руския президент и севернокорейския лидер.\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.25", "title": "Акцентите от първата Среща на върха Путин - Ким Чен Ун"}
{"url": "https://www.novinite.bg/articles/174662/Priklyuchi-sreshtata-na-chetiri-ochi-mejdu-Putin-i-Kim", "text": "Приключи срещата на четири очи между руския президент Владимир Путин и севернокорейския лидер Ким Чен-ун, предадоха световните агенции.След края й двамата лидери я определиха като ползотворна, конструктивна и обстоятелствена, а после се оттеглиха заедно с представители на двете държави за разговори в по-широк формат.Путин каза, че на срещата на четири очи е обменил с Ким мнения за това какво трябва да бъде направено за подобряване на ситуацията на Корейския полуостров.Ким каза, че с Путин са обсъждали начини за мирно уреждане на кризата там.Севернокорейският лидер изрази надежда, че конструктивният и полезен диалог с Путин ще продължи. Путин каза, че с Ким са обсъждали и историята на двустранните отношения и перспективите за развитие на двустранните връзки.", "date": "2019.04.25", "title": "Приключи срещата на четири очи между Путин и Ким"}
{"url": "https://www.novinite.bg/articles/174653/Zapochna-sreshtata-Putin-Kim-Chen-Un", "text": "Руският президент Владимир Путин и лидерът на Северна Корея Ким Чен Ун се срещнаха за първи път. Двамата си стиснаха ръцете преди началото на разговора, който се провежда при засилени мерки за сигурност на остров Руски край Владивосток в Далечния изток, съобщава БГНЕС.В началото на разговора, Путин заяви, че иска да подкрепи положителните усилия на Корейския полуостров, а Русия и Северна Корея имат много да направят, за да подобрят икономическите си връзки. В отговор, Ким Чен Ун заяви, че иска да подобри традиционните отношения с Русия.Путин поздрави Ким Чен Ун за решението на севернокорейския ядрен проблем и нормализирането на диалога със САЩ. Първоначално е предвиден разговор на четири очи между двамата лидери, а след това срещата ще продължи в разширен формат с участието на двете делегации.Основна тема на разговорите се очаква да бъде ядреното разоръжаване на Корейския полуостров, двустранните отношения и регионалното сътрудничество. Не се предвижда нито подписване на документи, нито съвместни изявления след края на разговорите. ", "date": "2019.04.25", "title": "Започна срещата Путин - Ким Чен Ун"}
{"url": "https://www.novinite.bg/articles/174702/Putin-Phenyan-se-nujdae-ot-garancii-za-sigurnostta-si", "text": "\"Северна Корея трябва да се ползва с гаранции за сигурността и суверенитета си от страна на международната общност в замяна на денуклеаризацията\", заяви руският президент Владимир Путин, пише Франс прес, цитирана от БТА.\"Северна Корея се нуждае от гаранции за сигурността и суверенитета си\", каза Путин пред журналисти след първата си среща със севернокорейския лидер Ким Чен-ун, която се проведе във Владивосток и продължи пет часа. Той изтъкна необходимостта да се направят първите стъпки към повишаване на доверието.Кризата около ядрената програма на Пхенян ще се реши при зачитане на международното право, а не на правото на по-силния, каза руският президент, отбелязвайки, че за тази цел заинтересованите страни са длъжни да уважават взаимно интересите си и да се откажат от юмручното право в международните работи. \"Най-важното е да се възстанови (и ние днес говорихме за това в хода на преговорите) силата на международното право, да се върнем към положението, когато международното, а не юмручното право определя ситуацията в света. Ако го постигнем, това ще е първата, най-важната крачка по пътя към решаването на подобни сложни ситуации като тази на Корейския полуостров, подчерта Путин.", "date": "2019.04.25", "title": "Путин: Пхенян се нуждае от гаранции за сигурността си"}
{"url": "https://www.novinite.bg/articles/174650/BABH-predpriema-merki-pri-konstatirane-na-nesaotvetstviya-v-zdravnata-markirovka-na-meso", "text": "От 15 април 2019 г. Българската агенция по безопасност на храните (БАБХ) извършва извънредни тематични проверки във връзка с предстоящите официални празници в обекти за производство и търговия с храни (складове, търговски вериги, магазини и др.), предлагащи агнешко месо и други традиционни храни, характерни за великденските и гергьовденски празници. По време на инспекциите контролните органи проверяват придружаващите документи за произход и безопасност на храните и здравната маркировка, поставена върху трупното месо. При извършване на проверки на място, в обектите за търговия с храни на агнешко трупно месо от Северна Македония, дистрибутирано директно до получатели в България с нечетлива маркировка, БАБХ, съгласно българското и европейското законодателство, предприема мерки, свързани с възбраняване на агнешкото месо с нечетлива здравна маркировка. В България има Гранични инспекционни пунктове (ГИП), одобрени за внос на опаковани храни.Пратките агнешко трупно месо постъпват в ЕС през граничен пункт в Гърция, тъй като няма одобрен български ГИП. Те се придружават с ветеринарен здравен сертификат издаден от компетентните органи в Северна Македония. При постъпване на пратките агнешко месо на ГИП, официалните компетентни органи в Гърция извършват физическа и документална проверка за съответствие, след което генерират в единната електронна европейска системата „TRACES“ единен ветеринарен документ за въвеждане (CVED), съдържащ информация от ветеринарния здравен сертификат. Предлаганото в търговската мрежа на територията на България трупно агнешко месо от Северна Македония е маркирано с печати, които съдържат информация за регистрационния номер на обекта (кланицата), одобрена да извършва търговия с Европейския съюз (ЕС). етикетирано, съгласно изискванията на пряко приложимото европейско законодателство по отношение на етикетирането и представянето на храни. Част от задължителните реквизити при етикетирането на месото е обявяването на произхода му.", "date": "2019.04.25", "title": "БАБХ предприема мерки при констатиране на несъответствия в здравната маркировка на месо"}
{"url": "https://www.novinite.bg/articles/174645/Dnes-shte-bade-predimno-slanchevo", "text": "Днес ще бъде предимно слънчево. След обяд над планинските райони ще се развие купеста облачност, но само на отделни места ще превали. Ще духа слаб вятър, предимно от югоизток. Максимални температури между 21° и 26°, по-ниски ще останат по Черноморието 14°-17°, в София около 23°. Над планините ще бъде предимно слънчево, след обяд с купеста и на отделни места ще превали. Вятърът ще бъде слаб до умерен от юг-югозапад. По-топло, с максимална температура на височина 1200 метра около 17°, на 2000 метра – около 10°.Над Черноморието ще бъде слънчево. Ще духа слаб до умерен югоизточен вятър. Максималните температури ще бъдат между 14° и 17°. Температурата на морската вода е 11-13°. Вълнението на морето ще бъде 1-2 бала.", "date": "2019.04.25", "title": "Днес ще бъде предимно слънчево"}
{"url": "https://www.novinite.bg/articles/174655/Incident-s-tir-zatrudnyava-dvijenieto-po-AM-Trakiya", "text": "Инцидент с изгорял тир затруднява движението по АМ „Тракия\" на 31-ия километър в посока Пловдив.Трафикът се пренасочва само в изпреварващата лента и се регулира от „Пътна полиция\", съобщават от АПИ.", "date": "2019.04.25", "title": "Инцидент с тир затруднява движението по АМ „Тракия\""}
{"url": "https://www.novinite.bg/articles/174657/Nagradite-Zlatna-muza-shte-badat-vracheni-za-treta-poredna-godina", "text": "Асоциацията на хореографите в България (АХБ) ще връчи своите престижни награди „Златна муза“ за трета поредна година. Отличията в областта на танцовото изкуство ще бъдат обявени на официална церемония, която ще се състои на 29 април, Световния ден на танца, от 18:00 часа в зала 3 на НДК. Събитието се провежда в партньорство с Национална импресарска мрежа, Министерство на културата, НДК, БНТ и M3 Communications Group, Inc.Специално участие в третите Годишни награди „Златна муза“ ще вземе Национален фолклорен ансамбъл „БЪЛГАРЕ“. Сред останалите изявени таланти, които ще бъдат част от събитието, са Ансамбъл „Чинари“, балет „Дива“, триото тенори „Уникалните гласове“, струнен квартет „Интро“ и други. Организаторите готвят още много изненади за зрителите на церемонията, сред които танц с лазери, класически балет и хип-хоп танци.На наградите „Златна муза“ 2019 Асоциацията на хореографите в България ще връчи призове назаслужили български творци в областта на танцовото изкуство в 11 категории. Сред отличията е и престижната „Награда за цялостно творчество“.Останалите 10 приза са посветени на творби, изяви, постижения и събития, представени за първи път на родната сцена през изминалата творческа година.Церемонията по повод наградите „Златна муза“ ще се проведе във формат гала вечеря. Желаещите могат да закупят три различни вида куверти на стойност от 40 лв., 80 лв. или 120 лв.Според своите предпочитания те ще бъдат настанени в основната или във ВИП зоната на зала 3 на НДК. На събитието ще присъстват редица високопоставени лица от сферата на политиката, икономиката, изкуството и шоубизнеса.Асоциацията на хореографите в България (АХБ) е учредена на 31 януари 2015 г. Неин председател е Христо Димитров – създател, хореограф и продуцент на Национален фолклорен ансамбъл „БЪЛГАРЕ“.Повече от четири години АХБ работи за обединяване на творците от хореографската гилдия у нас, провежда обучения на специалисти в областта на танцовото изкуство и издава сертификати за правилна методика на преподаване в любителските школи и клубове за български народни танци. В Асоциацията членуват над 160 български хореографи от цялата страна.Заедно с Фондация „БЪЛГАРЕ“, АХБ е сред инициаторите и съорганизаторите на предстоящия трети „Международен фестивал за танцово изкуство – Кранево 2019“, който ще се проведе от 31 май до 4 юни в черноморското курортно селище Кранево.За закупуване на билети за Годишните награди „Златна муза“, моля, обадете се на 0882 260 119 или 0882 511 446. ", "date": "2019.04.25", "title": "Наградите „Златна муза“ ще бъдат връчени за трета поредна година"}
{"url": "https://www.novinite.bg/articles/174667/Promyana-na-trafika-nad-Sofiya-na-2-3-i-4-maj", "text": "По случай честването на Деня на храбростта и празник на Българската армия - 6-ти май, на 2, 3 и 4 май между 10:00 ч. и 11:00 ч. и между 14:50 ч. и 15:40 ч. над град София ще се проведат полети на вертолети и самолети от Българските военновъздушни сили за подготовката за провеждане на въздушния парад. За осигуряване на безопасността на полетите, тренировките и парадът ще се изпълняват в активирани временно отделени зони. Това съобщиха от пресцентъра на Ръководство на въздушното движение. Възможни са закъснения в изпълнение на полетите на летище София в рамките на един час в указаните периоди.", "date": "2019.04.25", "title": "Промяна на трафика над София на 2, 3 и 4 май"}
{"url": "https://www.novinite.bg/articles/174673/Otmastitelite-Krayat-s-izvanzemna-gala-premiera-v-Sofiya", "text": "На 24 април Отмъстителите и други колоритни герои от поредицата спряха да препускат из Вселената в търсене на справедливост и приключения и избраха Земята, за да отбележат своя кулминационен апогей. Миналата вечер в Синема Сити IMAX, Mall of Sofia се проведе официалната гала премиера в чест на 22-рия филм от филмовата вселена на Марвел, вдъхновен от култовата комиксова действителност и отбелязващ един дългоочакван епичен финал. Повече от 300 гости уважиха емоционалната вечер и официално се превърнаха в първите свидетели на края у нас. Събитието премина под знака на искрено нетърпеливото очакване на феновете и следата, която филмите за супергерои са оставили дълбоко в тях. Гала премиерата бе повод всички те сега да „върнат жеста“ и да оставят своите послания към Отмъстителите на специално обособено табло.То събра на едно място всички официални плакати на филмите на Марвел досега и символизира неразривната лоялност на най-верните почитатели. Друг сантиментален артикул, който бе сред акцентита на вечерта, бе снимката на абсолютно целия екип, отговорен за феноменалното явление, наречено филмови продукции на Марвел, която дебютира миналата година по повод 10 годишнината на филмовата вселена.Гръмотевичният чук на могъщия Тор също се превърна в една от атракциите на гала премиерата и предизвика истински фурор сред всички, поискали да запаметят този момент със снимка. Тематичен коктейл и специални изненади с вкус на шотландското уиски Monkey Shoulder, автентична “извънземна“ атмосфера, филмов реквизит и много силно фенско присъствие направиха събитието наистина паметно и със безценна стойност. Освен Доктор Стрейндж, Хела, Капитан Америка и Черната Пантера, по черния килим на гала премиерата преминаха и редица родни знаменитости, които в годините вече са се доказали и като едни от най-верните фенове на филмите на Марвел.Всички те допринесоха за еуфоричното настроение на вечерта с ярко присъствие и много енергия. Сред тях бяха някои от най-големите звезди на българската музикална сцена като Орлин Павлов, Павел и Венци Венц, Буч, Гудслав, Михаела Филева, Вяра Атова и др. Изключително чаровните Дани и Алекс Петканови, както и Надя и Иван Тишев, също бяха част от звездните гости. Други известни лица бяха още златното момиче Радина Филипова, талантите от Гласът на България Криси Асенова и Тодор Георгиев, участникът във Фермата 4 Георги Янков, Антоний Аргиров, Тео Чепилов, Николай Станоев, Китодар Тодоров, Ваня Джаферович, и др. Гала премиерата на Отмъстителите: Краят бе достоен финал и действително паметен момент в историята на комиксовите филми у нас. Силните емоции, които поражда фантастичната реалност на Марвел, не могат да бъдат събрани в една вечер, но пък могат да я превърнат в много специална. Така и се случи.Подарете си и вие такива емоции и изживейте приключението заедно с Отмъстителите: Краят, който от 26 април разбива кината на 3D, IMAX 3D и 4DX, а в избрани кина – предпремиерно още от днес.", "date": "2019.04.25", "title": "\"Отмъстителите: Краят\" с извънземна гала премиера в София"}
{"url": "https://www.novinite.bg/articles/174668/Zapochna-parvoto-ot-seriyata-dela-Trejs-sreshtu-medii-i-grajdani", "text": "На 23.04. ямболският районен съд даде ход на първото от поредица дела, заведени от фирма \"Трейс\" срещу медии и лица, публикували материал на ГД БОЕЦ и авторски коментари за отговорността на \"Трейс\" и дефектите на пътя край Своге ремонтиран от тях, където през август 2018г. в тежка катастрофа загинаха 20 души.Пъвото дело е срещу собственика на сайта „News of България“ – https://news-bulgaria.info , Николай Михайлов, за препечатан от неговата медия материал на БОЕЦ, в който се споменава \"Трейс\" и вината им за жертвите на катастрофата край Своге. Срещу Михайлов са заведени две дела на обща стойност над 230 000 лева.През януари стана ясно, че \"Трейс\" са предявили десетки искове срещу 12 медии и граждани. От \"Трейс\" претендират, че заради материали, коментари и публикации на въпросните медии, са претърпели щети, като акциите им са спаднали на борсата. Към този момент е известно, че дела са заведени още срещу ГД БОЕЦ и столичния общински съветник Иво Божков.", "date": "2019.04.25", "title": "Започна първото от серията дела \"Трейс\" срещу медии и граждани"}
{"url": "https://www.novinite.bg/articles/174669/Vnimanie-Zatrudnen-trafik-zaradi-remonti-po-magistralite", "text": "Ремонти по магистралите “Тракия” и “Хемус” затрудняват движението. За улеснение на интензивния предпразничен трафик в участъците с ремонт ще има две ленти за Бургас и за Варна и една за София. Спират ТИР-овете в пиковите часове на четвъртък и на 29 април.\r\nОт 10 часа днес до 10 часа на Великден ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10 часа на Великден до 10 часа във вторник - 30 април пък в същите участъци ще има по две ленти за София и една за Бургас или Варна. \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км. За да избегнат ремонта над реката, шофьорите могат използват три алтернативни маршрути. Описанието им, както и карта на ремонтите са публикувани на сайта на Пътната агенция. \r\nНа АМ „Хемус“ на територията на Софийска област се ремонтират виадуктите  при 19-ти, 36-ти, 37-ми и 51-ви километър и тръбата за София на тунел „Витиня“.\r\nВ участъците с ремонт водачите да предвидят повече време за пътуване, или да използват алтернативни маршрути, съветват от АПИ. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. \r\nНа 25 април от 16 до 20 часа се спира движението на камионите над 12 тона по автомагистралите и най-натоваренитe пътища. Забраната ще важи и в последния почивен ден 29 април (понеделник) от 14 до 20 часа.\r\nИнформация за актуалната пътна обстановка има на интернет страницата на Агенция “Пътна инфраструктура” и денонощно на тел. 0700 130 20.\r\n", "date": "2019.04.25", "title": "Внимание! Затруднен трафик заради ремонти по магистралите"}
{"url": "https://www.novinite.bg/articles/174652/Veliki-chetvarak-e", "text": "Днес е Велики четвъртък. В християнската традиция този ден от Страстната седмица е възпоменание за Тайната вечеря.Днес свещенослужителите изнасят кръста от олтара, което символизира носенето му от Христос към Голгота. По време на маслосвета, всеки желаещ мирянин бива помазан с елей за здраве. На днешния ден се боядиват яйцата за Великден. ", "date": "2019.04.25", "title": "Велики четвърък е"}
{"url": "https://www.novinite.bg/articles/174677/Ivancheva-Nadyavam-se-da-ne-vodya-predizbornata-si-kampaniya-ot-aresta", "text": "Бившата кметица на столичния квартал \"Младост\" Десислава Иванчева, която преди дни беше осъдена на 20 години затовор за поискан подкуп, смята, че няма да бъде оправдана от втората инстанция по процеса.Иванчева беше разпитана като свидетел по дело за катастрофа, станала миналата година. Тя смята, че няма как да се докаже на следващите инстанции, че е получила подкуп. Иванчева се надява да не води предизборната си кампания за евродепутат от ареста, тъй като по закон всички кандидати трябва да имат равен старт и равни права. Тя беше категорична, че Петър Кърджилов е законният кмет на \"Младост\" в момента, а всички действия на Румен Русев трябва да бъдат отменени.", "date": "2019.04.25", "title": "Иванчева: Надявам се да не водя предизборната си кампания от ареста"}
{"url": "https://www.novinite.bg/articles/174678/16-300-uchenici-sa-napusnali-uchilishte-blizo-polovinata-sa-zaminali-v-chujbina", "text": "Към 1.10.2018 г. учебни занятия се водят в 1 955 общообразователни училища, от които 131 начални, 1 173 основни, 68 обединени, 115 гимназии и 468 средни училища, сочат данни на НСИ.В сравнение с предходната година общообразователните училища намаляват с 14 поради закриване или преобразуване. Учениците са 581.3 хил., 86.1 хил. от които са записани в училища в селата. В една паралелка в дневните общообразователни училища се обучават средно по 21 ученици. През учебната 2017/2018 г. 16.3 хил. ученици са напуснали общообразователните училища, от които 13.9 хил. са се обучавали в основното образование.Най-голям е относителният дял на учениците, които са заминали в чужбина - 7.5 хил., или 46.1%, следван от дела на напусналите по семейни причини - 6.5 хил., или 39.6%, и на напусналите поради нежелание да учат - 8.8%.През 2018 г. основно образование в общообразователните училища са завършили 71.8 хил., а средно образование - 26.5 хил. ученици. Относителният дял на децата в общообразователните училища, изучаващи чужди езици в началните класове (I - IV), е 85.2%, като от тях най-голям е делът на изучаващите английски език.91.9%. Учителите (вкл. директорите и заместник-директорите с преподавателска заетост) в общообразователните училища през учебната 2018/2019 година са 50.8 хиляди. От тях 94.4% са със завършена образователно-квалификационна степен „бакалавър“ или „магистър“, 4.9% са завършили „професионален бакалавър“ или еквивалентна в миналото степен и 0.7% са със средно образование.В учителската професия преобладават жените, които съставляват 85.4% от общия брой на учителите. Към 1.10.2018 г. в страната функционират 78 частни общообразователни училища, от които 4 начални, 31 основни, 18 гимназии и 25 средни училища. В тях са записани общо 10 113 ученици, или 1.7% от общия брой на учениците в общото образование.Към 1.12.2018 г. в страната функционират 1 834 самостоятелни детски градини с директор. В тях са записани 218.8 хил. деца, от които 113.0 хил., или 51.6%, са момчета.В сравнение с предходната година броят на децата намалява с 1.0%. Обхватът им в това образователно ниво, изчислен чрез груповия нетен коефициент на записване, за учебната 2018/2019 година, е 78.4% и остава непроменен спрямо миналата учебна година.Средният брой деца в една детска градина за страната е 119, като за градовете е значително по-голям - 154, а за селата - 62. Една група се формира средно от 24 деца, съответно 25 в градовете и 20 в селата. Педагогическият персонал, зает в детските градини, е 19.8 хил. и в сравнение с предходната учебна година се увеличава със 182 души, или с 0.9%. Детските учители са 18.5 хил., или 93.7% от педагогическия персонал.През учебната 2018/2019 г. в страната функционират 101 лицензирани частни детски градини, или с 3 повече от предходната година. Те са посещавани от 4 606 деца, или 2.1% от записаните в детските градини.", "date": "2019.04.25", "title": "16 300 ученици са напуснали училище, близо половината са заминали в чужбина"}
{"url": "https://www.novinite.bg/articles/174680/V-navecherieto-na-praznicite-Ochakva-se-intenziven-trafik-v-cyalata-strana", "text": "В четвъртък се очаква много интензивен трафик в цялата страна. Повече от 280 000 българи ще тръгнат на път за Великден. Затова служителите на КАТ ще бъдат на крак с цялата налична техника.В сила е забарана за движение на тежкотоварни камиони в най-натоварените дни - в четвртък и в последния почивен ден - понеделник, в часовете от 16 до 20.Най-интензивно се очаква да бъде движението по магистралите \"Тракия\" и \"Хемус\". Там има и ремонти и стеснения.Интензивно ще бъде движението и към границите с Гърция и Сърбия. ", "date": "2019.04.25", "title": "В навечерието на празниците: Очаква се интензивен трафик в цялата страна"}
{"url": "https://www.novinite.bg/articles/174661/Do-10-godini-v-Sofiya-shte-ima-nov-terminal-i-pista", "text": "До 10 години в София ще има нов терминал и писта. Това каза в парламентарната комисия по транспорт ресорният министър Росен Желязков. Избраният концесионер ще трябва да плати на държавата 550 млн. без ДДС, за да влезе в сила договора му, поясни министърът.„Предмет на оценка, който е основният елемент в класирането ще бъдат годишните концесионни възнаграждения, които не могат да бъдат по-малко от 15 млн. без ДДС на година или 10% от всички приходи на летището. Друг важен фактор са инвестициите. Те не могат да бъдат по-малко от 600 млн. като до 10-та година трябва да има изграден нов терминал и нова писта. Това е задължително изискване“, обяви той и каза, че офертите на петимата кандидати ще бъдат отворени на 9 май, в срок не по-малък от един месец ще стане ясно кой ще поеме летището за следващите 35 години.Желязков подчерта, че летище София е достигнало своя проектен капацитет и, за да може да приема повече самолети и пътници, трябва да има повече ръкави и места за паркиране на самолети.", "date": "2019.04.25", "title": "До 10 години в София ще има нов терминал и писта"}
{"url": "https://www.novinite.bg/articles/174695/Zemyata-e-zagubila-12-miliona-hektara-tropicheski-gori-prez-2018-godina", "text": "През 2018 година са унищожени 12 милиона хектара тропически гори или по 30 футболни игрища в минута, съобщи Институтът за световните ресурси. 3,64 милиона от тези унищожени гори са първични и от съществено значение за климата и биоразнообразието, предаде БТАДанните са от годишния доклад за 2018 на \"Глобъл форест уоч\" - организация, която наблюдава горите от 2001 година. Миналата година е четвъртата най-страшна за обезлесяването, след 2016 г. когато обезлесената площ е 17 милиона хектара, както и от 2017 и 2014 година. Най-засегнатите страни са Бразилия, Индонезия, Демократична република Конго, Колумбия и Боливия. Площта на унищожените през миналата година тропически джунгли е равна на територията на Никарагуа, а унищожените първични джунгли са колкото Белгия. \"Това са горите с най-голямо въздействие върху въглеродните емисии и върху биоразнообразието\", изтъкна Микаела Вайсе от Института за световните ресурси, тъй като това са големи дървета - те поглъщат най-много CO2 и е трудно да бъдат възобновени. Опазването на все още оставащите гори е от жизнена важност - те са дом на много застрашени представители на флората и фауната.Разрушителното темпо е особено обезпокоително в ДР Конго, докато в Индонезия то се е забавило с 63% в сравнение с пика през 2016 година. В Колумбия през 2018 г. има увеличение на обезлесяването с 9% спрямо 2017 г. По обезлесена площ първа е Бразилия, а Гана и Кот д'Ивоар са загубили през 2018 г. първична джунгла, представляваща съответно 60% и 26% от тяхната територия. ", "date": "2019.04.25", "title": "Земята е загубила 12 милиона хектара тропически гори през 2018 година"}
{"url": "https://www.novinite.bg/articles/174684/Pchelari-se-zakaniha-da-blokirat-glavniya-pat-Pleven-Sofiya", "text": "\r\nПчелари от плевенските села Биволаре и Божурица се оплакаха, че пчелите им са натровени и масово измират. Пострадали са над 1000 пчелни семейства.\r\n\r\n\r\n\r\n\r\n\r\n\r\n", "date": "2019.04.25", "title": "Пчелари се заканиха да блокират главния път Плевен - София"}
{"url": "https://www.novinite.bg/articles/174685/V-17-ch-izticha-srokat-v-kojto-Mestan-tryabva-da-plati-garanciyata-si", "text": "\r\nДнес в 17 ч изтича крайният срок, в който лидерът на ДОСТ Лютви Местан трябва да плати паричната си гаранция по делото за катастрофата край село Загорско, при която загина 6-месечно бебе.\r\nМярката, наложена от окръжната прокуратура в Кърджали, е 10 000 лева. Тя беше отменена от съда с мотив, че няма данни за имотното състояние на Местан и неговите доходи.\r\n\r\n\r\n\r\n\r\n", "date": "2019.04.25", "title": "В 17 ч изтича срокът, в който Местан трябва да плати гаранцията си"}
{"url": "https://www.novinite.bg/articles/174686/Proverka-v-Peta-gradska-bolnica-sled-pochinal-minuti-sled-izpisvaneto-pacient", "text": "Публикация в социалните мрежи, че пациент на Пета градска болница в София е колабирал пред лечебното заведение малко, след като е бил изписан и нито от болницата, нито от „Спешна помощ“ са реагирали своевременно на призивите на близките му, вследствие на което мъжът е починал, събуди общественото недоволство.Директорът на Пета градска болница в София д-р Борил Петров оцени пред БНР случая като „фрапиращ“:„Разпоредих проверка, която и днес ще продължи. Касае се за пациент на 72 години с множество заболявания. От 25-и февруари е приет в Пета градска болница и е бил лекуван в 4 различни отделения.Вчера, някъде към обяд, е изписан в добро общо състояние, без оплаквания. Внезапно, след като е излязъл от болницата, му се е влошило състоянието. Досега проверката установи, че до лекаря и екипа в Спешния кабинет не е стигнала информация, че пред болницата има пациент, който се нуждае от спешна медицинска помощ“.Днес ще се проверява дали такава информация е имало на Регистратурата на лечебното заведение. Ще се проверява и дали служители на болницата са разпитвали близките на страдащия дали той е здравноосигурен, каквато информация споделиха роднините на мъжа в социалните мрежи, допълни директорът в предаването „Преди всички“ по „Хоризонт“:„От помощния персонал е предоставена на пациента седяща количка, за да бъде транспортиран до Спешния кабинет.  За съжаление, човекът е починал, след като е бил настанен на нея. Доста бързо са се развили нещата при този пациент\".Проверката ще приключи в най-кратки срокове, заяви Петров, но не посочи дата:„Проверката протича комплексно – и по документи, и с разговори, които ще поискам да бъдат и в писмена форма.Резултатите би трябвало скоро да бъдат готови. Ако се установи, че има неглижиране и проявен непрофесионализъм, всички ще бъдат наказани и то най-строго\".\"Има много състояния и заболявания, които могат да предизвикат внезапна смърт\", категоричен е медикът. ", "date": "2019.04.25", "title": "Проверка в Пета градска болница след починал минути след изписването пациент"}
{"url": "https://www.novinite.bg/articles/174683/Puskat-bezplatni-avtobusi-vav-Varna-v-noshtta-sreshtu-Velikden", "text": "\r\nПо случай тържествената Пасхална Великденска служба в катедралния храм „Св. Успение Богородично“, общинската фирма „Градски транспорт“ във Варна осигурява допълнителни курсове в нощта на 27 срещу 28 април.\r\n\r\nОбслужването в посочените часове няма да се таксува, уточняват от градския превозвач. Разписанието е за автобусна линия №17 от жп-гара в 22,40 часа, от „Боровец“ в 23 часа, от Катедралата в 00,30 часа, от Галата в 23,10 и в 01,10 часа.\r\nЗа автобусна линия №22 от „Владиславово“ в 22,30, от сп. „Централна поща“ в 00,45 часа. За автобусна линия №31 от жп-гарата в 22,30 часа, от „Виница“ в 23 часа и от сп. „Козирката“ в 01,00 часа.\r\nЗа автобусна линия №148 от „Владиславово“\" до Катедралата в 23 часа и от сп. „Катедралата“ в 01,00 часа.\r\n", "date": "2019.04.25", "title": "Пускат безплатни автобуси във Варна в нощта срещу Великден"}
{"url": "https://www.novinite.bg/articles/174646/KZP-Pri-Velikdenskiya-pazar-potrebitelite-da-vnimavat-naj-veche-za-kachestvoto", "text": "Две групи са проблемите, които могат да възникнат за потребителите при пазаруването на за Великден в последния момент. Едната е свързана с качеството на продуктите – харните да са в срок на годност, а другите стоки да не предизвикват рискове за живота и здравето. Втората група проблеми са свързани с цените и най-общо с правото на информация – да е ясно какво точно купуваме, намалението да е истинско, намалената цена да е тази, на която купуваме. Това каза председателят на Комисията за защита на потребителите (КЗП) Димитър Маргаритов в Сутрешния блок на БНТ. Хората гледат цената и тя е от значение при избора им.„Това, за което трябва да внимаваме, е да не бъдем заблудени относно реалната стойност, реалното изражение на цената. Има случаи – ето и сега по Великден, в които има промоции, намаления и големи проценти по витрините на магазините. Но може да се окаже, че това, за което плащаме, не е реалната цена, която ни се представя”, обърна внимание Маргаритов. „Моят призив към хората е внимателно да следят, да съпоставят, включително при пазаруване в Интернет. Това, че нещо се продава с 20-30% намаление, не означава, че не може да си го купите по-евтино като стойност. Трябва да се внимава много за това, което е обявено като реално изражение, като реална стойност на цената”, добави той. Димитър Маргаритов предупреди, че резервациите в последните минути са в някаква степен рискови. Но според него тогава може да се намерят и много изгодни оферти.„Бих добавил и случаите, в които сте някъде на летище и правите трансфер, могат да Ви предложат да изчакате следващия полет и дори да Ви платят за това”, отбеляза той. „Когато запазваме хотел или пътуване в последния момент, също трябва да не подхождаме безкритично към това, което ни се представя като информация”, подчерта Маргаритов. Той препоръча хората да не се впечатляват само от красивите илюстрации и добре оформените рекламни текстове, а да влизат в реална комуникация с предоставящия офертата.„В много от случаите потребителите се оплакват именно от това – че са видели нещо красиво, платили са, отишли са на място и там се е оказало, че или услугата не може да бъде предоставена, или СПА-центърът е в съседния хотел… Все неудобства, които бихме могли да установим, ако предварително сме провели активна комуникация с търговеца”, обясни председателят на КЗП. За Великден Комисията за защита на потребителите ще има дежурни екипи, които ще са в готовност да извършат проверка при сигнал и да окажат съдействие на гражданите при проблеми с търговци. Маргаритов апелира към търговците да не спекулират и да не търсят некоректни начини за извличане на бърза и лесна печалба по празниците. По- скоро да разчитат, че когато бъдат лоялни към своите клиенти, те ще ги търсят и занапред.", "date": "2019.04.25", "title": "КЗП: „При Великденския пазар потребителите да внимават най-вече за качеството\""}
{"url": "https://www.novinite.bg/articles/174675/Do-tri-meseca-shte-priklyuchi-palnoto-obnovyavane-na-Klinikata-po-izgaryaniya-v-Pirogov", "text": "По повод отправени към УМБАЛСМ „Пирогов“ журналистически въпроси относно основния ремонт на Клиниката по изгаряния в лечебното заведение, ви информираме, че ремонтните дейности вече са започнали и ще приключат след близо три месеца. Сградата, в която се помещава клиниката е построена през 1978 г. и оттогава не е обновявана. Въпреки ремонтните работи е създадена организация, така че на нито един човек да не бъде отказана необходимата му помощ. Малките пациенти на Клиниката по изгаряния ще бъдат приемани и преглеждани в напълно обновената детска клиника по хирургия. Отделението за възрастни ще бъде преместено временно в Клиниката по хирургия. Интензивните грижи ще бъдат разпределени в детската и централната реанимации. По този начин ще бъдат осигурени условия за болнично лечение на пациентите на всички нива. Пълното обновяване на Клиниката по изгаряния и пластична хирургия се реализира по проект на програма Jessica /Фонд за устойчиво градско развитие/ и със средствата в размер на 4 358 000 лв,, осигурени в края на 2018 г. от Министерския съвет за тази цел. С тях ще бъдат ремонтирани реанимациите за деца и възрастни, както и  операционния блок, ще бъде закупено и медицинско и немедицинско оборудване за нуждите на звеното. Годишно през Клиниката по изгаряния, която е уникална за страната ни, преминават над 5200 пациенти, а се хоспитализират 1800 възрастни и 1000 деца. Извършват се 4700 оперативни интервенции, от които 1700 при деца от 0 до 18 г. След приключването на ремонтните дейности наКлиниката по изгаряне в \"Пирогов\" ще има изцяло нов облик, отговарящ на съвременните световни стандарти. Така ще бъде осигурена и по-качествена грижа за всички пациенти, които преминават през нея, посочи изпълнителният директор на УМБАЛСМ „Пирогов“  , проф. д-р Асен Балтов.", "date": "2019.04.25", "title": "До три месеца ще приключи пълното обновяване на Клиниката по изгаряния в „Пирогов“"}
{"url": "https://www.novinite.bg/articles/174693/Zakon-shte-garantira-kachestvoto-na-balgarskoto-rozovo-maslo", "text": "\r\nДепутатите одобриха на първо четене изцяло новия Закон за маслодайната роза. Текстовете са по предложение на Министерски съвет, а целта им е да се създаде единна национална регламентация за производство и преработка на маслодайна роза, която да гарантира качеството на българското розово масло.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.25", "title": "Закон ще гарантира качеството на българското розово масло"}
{"url": "https://www.novinite.bg/articles/174681/Spipaha-porednata-partida-agneshko-bez-dokumenti", "text": "29 агнета и 70 броя трупно месо без документи за произход, както и животински отпадъци и кожи са открити в Крайно село в хода на специализирана операция за противодействие на нерегламентирано производство, транспорт и разпространение на месни продукти. Това съобщиха от ОДМВР-Кърджали.Стоката без документи за произход била обработвана в транжорна в Крайно село. Служители на Областната дирекция по безопасност на храните са съставили акт по Закона за ветеринарномедицинската дейности. Местото е поставено под възбрана.Образувана е проверка в РУ-Кърджали по чл.350, ал.2 за нарушени правила при производството, съхранението или търговията с животни, с което се създава опасност за здравето и живота на потребителите.Работата продължава сектор „Охранителна полиция“ в управлението.Припомняме, че вчера полицията засече агнешко месо без документи и от автомобил край Ихтиман. От Националната овцевъдна и козевъдна асоциация пък алармираха, че 80 тона македонско агнешко месо с неясни печати за произход залива пазара у нас.", "date": "2019.04.25", "title": "Спипаха поредната партида агнешко без документи"}
{"url": "https://www.novinite.bg/articles/174705/Rabotata-po-proekta-na-Strategiyata-na-deteto-e-spryana", "text": "По разпореждане на министър-председателя Бойко Борисов работата по проекта на Националната стратегия за детето (2019-2030 г.) е спряна поради породилите се негативни обществени реакции на част от обществото. Целта на документа никога не е била да отнема децата от техните семейства и да противопоставя интересите на децата и техните родители. Въпреки това Министерството на труда и социалната политика отчита реакциите на обществото и породилите се страхове в резултат на спекулативни интерпретации на заложените в проекта на стратегията мерки. Държавата няма да решава вместо родителите или да изземва правата им. Подкрепата и грижите за детето и родителите са свързани. Най-добрата среда за детето е неговото семейство. За всички нас е важно да имаме общо разбиране за развитието на следващите поколения българи.", "date": "2019.04.25", "title": "Работата по проекта на Стратегията на детето е спряна"}
{"url": "https://www.novinite.bg/articles/174694/Premierat-za-imotite-na-Karakachanov-Ne-se-barkam-na-drugite-partii", "text": "Премиерът Бойко Борисов не коментира ситуацията около вицепремиера Красимир Каракачанов, замесен в скандала \"Апартаментгейт\", защото отговарял само за ГЕРБ.На Каракачанов ще бъде направена имотна проверка след сигнал в прокуратурата.\"От ГЕРБ всички до един подадоха отвсякъде оставки, другите партии си отговарят\", каза Борисов пред журналисти.На въпрос, че министърът на туризма Николина Ангелкова не е напуснала поста, той отговори, че до този момент \"в нищо не са я уличили\".\"Стандартът ГЕРБ е този - ако я уличат, ако е виновна, защото тя дойде и ми обясни, донесе ми всичките документи. Ние не гоним ей така урбулешката, защото така трябва\", настоя премиерът.Той прати журналистите при Каракачанов, като напомни, че той е и председател на ВМРО, която участва в евровота.\"Аз оценка на моите колеги не давам, на другите партии. Всички от ГЕРБ, заемащи депутатски, министерски, заместник-министерски постове, на деня напускат\", обобщи председателят на ГЕРБ.", "date": "2019.04.25", "title": "Премиерът за имотите на Каракачанов: Не се бъркам на другите партии!"}
{"url": "https://www.novinite.bg/articles/174698/GERB-sazdava-Predsedatelski-savet-s-podkrepilite-ya-partii-na-evroizborite", "text": "ГЕРБ създава Председателски съвет с партиите, подкрепили листата на ГЕРБ и СДС за изборите за Европейски парламент на 26 май, съобщиха от партията.Председателският съвет ще оглави председателят на ГЕРБ Бойко Борисов, а членове на съвета ще бъдат председателите на всички партии, които подписаха споразумения за политическо сътрудничество. Идеята на съвета е да се обменят и обсъждат различни теми и послания, свързани с провеждането на предизборната кампания за евродепутати.", "date": "2019.04.25", "title": "ГЕРБ създава Председателски съвет с подкрепилите я партии на евроизборите"}
{"url": "https://www.novinite.bg/articles/174687/Balgarskata-Asociaciya-na-PR-agenciite-vrachi-svoite-nagradi-BRIGHT-AWARDS-2019", "text": "Късно снощи на официална церемония, Българска асоциация на ПР агенциите (БАПРА) обяви победителите в десетото юбилейно издание на престижния PR конкурс – BAPRA Bright Awards. Отличени бяха най-добрите PR кампании, проведени в България през изминалата година. Бляскавото събитие се състоя в столичния клуб Карусел. Тази година в конкурса се включиха рекорден брой проекти – 164, а по време на церемонията бяха връчени 70 приза. Победителите бяха определени от жури, съставено изцяло от международни PR и комуникационни експерти от световна величина. Престижният приз „Агенция на годината“, журито присъди на All Channels Communication Group. Второто място бе за United Partners, а бронзът взе M3 Communications Group, Inc..Пълният списък на отличените компании и награди: 1-во място guts&amp;brainsDDB - AVON Anew: Ефектът на добрата грижа2-ро място All Channels Communication Group – AVON: K-Beauty и YouTube K-Hack-овете3-то място Paragraph 42 – ИКЕА: колекция за четириногите ни приятели***1-во място All Channels Communication Group – Huawei: Facing Emotions2-ро място Proximity Sofia/BBDO Group – EVA – нашият най-добър служител3-то място M3 Communications Group, Inc. – WIZZ AIR – Обиколи Европа***1-во място New Moment – „С усмивка“ — спорт срещу агресията с Бербатов, Левентис и приятели2-ро място HYPETEAM – ТEAM BLUE на пътешествие до Луната с вертикален маратон2-ро място APRA Porter Novelli – Осмели се да вдъхновяваш с NESCAFÉ® 3in13-то място SiteMedia Consultancy – Lidl – за твоето дете!***1-во място AMI Communications – Нашите пари2-ро място Paragraph 42 – PRAKTIKA – платформа за професионално развитие в маркетинга и ПР2-ро място PRA Porter Novelli BCG – Нестле за по-здрави деца3-то място SiteMedia Consultancy – Дай старт на успеха!3-то място Telenor Bulgaria - Safer Internet 2018***СРЕДА/ЕКОЛОГИЯ1-во място PR Point – Изложба „КЛИМАТЪТ НА 360°“ на БНП Париба разказва за промени в климата2-ро място M3 Communications Group, Inc. – L’Oreal – Green Citizen Day3-то място guts&amp;brainsDDB – ЕВН Екоплет – Кампания на ЕВН България АД за енергийнаефективност***1-во място All Channels Communication Group – AVON: Мисията срещу рака на гърдата2-ро място PR Play – Информационна кампания за злокачествените заболявания на кръвта„Иновация за живот“3-то място PR Play – Информационна кампания за превенция на фамилната хиперхолестеролемия„Какъв е твоят фамилен отпечатък?“***Специална награда Обединена българска банка – Преобразяването на една стара централа в ОББГалерия***1-во място United Partners – Pampers Preemies в България2-ро място guts&amp;brainsDDB – От теб зависи2-ро място SiteMedia Consultancy – Ти и Lidl за по-добър живот!3-то място APRA Porter Novelli – Благотворителен маратон „По-добри сме заедно“ 2018, PurinaБългария***1-во място All Channels Communication Group – AVON: Мисията срещу рака на гърдата2-ро място guts&amp;brainsDDB, VeritasPR, WHATIF и DNA – Верея. За повече здрави семейства3-то място SiteMedia Consultancy – Малки рецепти от големи готвачи!***1-во място All Channels Communication Group – Jameson: Споделени градове2-ро място All Channels Communication Group – „Mood for Food“ уличен фестивал***1-во място All Channels Communication Group – LG: PuriCare2-ро място PR Play – Зад вратите– перфектни резултати с интелигентни технологии – Bosch***Специална награда All Channels Communication Group – Mastercard: Ваня Манова, Регионаленмениджър за България и Македония***1-во място All Channels Communication Group – Mastercard: Бъдещето на разплащанията2-ро място All Channels Communication Group – Huawei: Мобилна фотография3-то място United Partners – Изготвяне на задълбочени анализи и стратегии базирани на данни***1-во място guts&amp;brainsDDB – AVON Anew: Ефектът на добрата грижа2-ро място proof. – Оцени любовта3-то място Key Experts Group – Кампания за ре-лансиране на Ariana Radler 0%3-то място All Channels Communication Group – Decathlon: Пътят до Малта***1-во място United Partners – Paysafe: Реши кода. Отключи се2-ро място United Partners – VMware Bulgaria през 20183-то място Proximity Sofia/BBDO Group – Дигит@лни и успешни ЗаЕдно***1-во място Proximity Sofia/BBDO Group – TELUS International: PulseCheck – концепция за 15-теминути2-ро място Key Experts Group – The Sales League3-то място От-До Консулт – Проект „В Lidl звездите сме ние“***1-во място A1 – Ребрандиране на компанията2-ро място Nova Broadcasting Group – NOVA подкрепя българските филми3-то място TBI Bank – Промяна на тона на комуникация3-то място Обединена българска банка – Четвъртото I AM TEAM BLUE предизвикателство***1-во място proof. – Оцени любовта2-ро място All Channels Communication Group – Discovery Channel: Беър Грилс и българските жаби***КОРПОРАТИВЕН PR1-во място Proximity Sofia/BBDO Group – TELUS International: Твоята първа работа има значение2-ро място HYPETEAM – TEAM BLUE на пътешествие до Луната с вертикален маратон3-то място All Channels Communication Group – Mastercard: Бъдещето на разплащанията***1-во място Intelday Solutions – EuandME2-ро място Paragraph 42 – Депутат пали билборд3-то място Knowbox – Национална бирена академия – Съюз на пивоварите в България***1-во място APRA Porter Novelli – Нестле за по-здрави деца2-ро място All Channels Communication Group – Награди за иновации в политиката 20183-то място Intelday Solutions – EuandME***1-во място APRA Porter Novelli – Нестле за по-здрави деца2-ро място All Channels Communication Group – AVON: Мисията срещу рака на гърдата3-то място All Channels Communication Group – Jacobs: Кафене мечта***1-во място Key Experts Group – Фонд за предоставяне на комуникационни услуги pro bono2-ро място United Partners – Inbound Marketing and PR UP***1-во място United Partners – Изготвяне на задълбочени анализи и стратегии базирани на данни2-ро място Аll Channels Communication Group – All Channels Evolution3-то място M3 Communications Group, Inc. – Максим Бехар – Ако мечтите ти не те плашат, не садостатъчно големи!Медийни партньори: сп. „Мениджър“, Dnevnik.bg, „Капитал“, B2B медиа, сп. „Твоят бизнес“Партниращи организации: Българският форум на бизнес лидерите (БФБЛ), Асоциация наиндустриалния капитал в България (АИКБ),Партньор на церемонията по награждаването: Carrusel Club.", "date": "2019.04.25", "title": "Българската Асоциация на ПР агенциите връчи своите награди BRIGHT AWARDS 2019"}
{"url": "https://www.novinite.bg/articles/174699/Lyutvi-Mestan-plati-parichnata-si-garanciya", "text": "Лидерът на партия ДОСТ Лютви Местан плати паричната гаранция от 10 000 лева, която окръжната прокуратура в Кърджали му наложи, съобщиха от държавното обвинение, цитирани от Политикът е обвинен в причиняване на смърт по непредпазливост на 6-месечно бебе при тежка катастрофа, която стана на 14 април на международния път за ГКПП \"Маказа\". Мярката за неотклонение беше отменена веднъж от окръжния съд в Кърджали, защото прокуратурата не беше събрала данни за имущественото състояние на Лютви Местан.Веднага след съдебното определение прокуратурата пак наложи на политика мярка за неотклонение \"парична гаранция\" от 10 000 лева.", "date": "2019.04.25", "title": "Лютви Местан плати паричната си гаранция"}
{"url": "https://www.novinite.bg/articles/174709/Balgariya-shte-ima-problem-s-afrikanskata-chuma-po-svinete-pone-oshte-pet-godini", "text": "Поне още пет години България ще има проблем с африканската чума по свинете. Това смята председателят на Българския ловно-рибарски съюз Васил Василев. Огнищата са вече 27, а държавата няма ясна и финансово подплатена стратегия за справяне със заразата, твърдят ловците. Независимо от предприетите стъпки държавата подценява проблема. „Липсва ясен, целево осигурен финансов ресурс от страна на министерството, с който да бъдат разписани пет конкретни мерки те да бъдат остойностени, да бъдат написани кои са отговорниците и да бъдат реализирани и като превенция, и като ограничаване на заболяването“, каза Василев и даде пример, че има министерска заповед ловците да се включват в претърсване на огнищата за умрели животни. „Нормално е държавата да осигури един пункт на мястото на тръгване и на мястото на връщане, в което да има специализиран автомобил, който да дезинфекцира всички участници в претърсването - обувки, дрехи, автомобили“. Държавата обаче не го прави. Така, ако самите ловци не си финансират обеззаразяването, те се превръщат в разпространители на заразата под зоркия поглед на държавата.", "date": "2019.04.25", "title": "България ще има проблем с африканската чума по свинете поне още пет години"}
{"url": "https://www.novinite.bg/articles/174704/Aleksandar-Manolev-e-privlechen-kato-obvinyaem", "text": "\r\nОкръжна прокуратура – Благоевград привлече като обвиняеми бившия заместник-министър на икономиката Александър Манолев и Ана Димитрова за престъпление, засягащо финансовите интереси на Европейския съюз, извършено от двамата в съучастие и при условията на продължавано престъпление.\r\n\r\n\r\n\r\n\r\n\r\n\r\n\r\n", "date": "2019.04.25", "title": "Александър Манолев е привлечен като обвиняем"}
{"url": "https://www.novinite.bg/articles/174697/Mariyana-Nikolova-uchastva-v-konferenciya-posvetena-na-575-godishninata-ot-Varnenskata-bitka", "text": "„Битката при Варна има огромно общоевропейско значение. И това е така, защото европейските, в това число и балканските народи, със своя отпор и мъченичество заслониха европейския свят от османската експанзия и спасиха неговата цивилизация“, отбеляза в своята реч вицепремиерът Марияна Николова по време на конференцията “Варна - щитът на християнството“ в унгарския парламент. Тя подчерта, че съвместното отбелязване на годишнината от Варненската битка е безспорно доказателство, че са живи чувствата на признателност пред саможертвата на всички, участвали в нея. „А също така и че историческото българо-унгарско приятелство надхвърля строгите междудържавнически рамки“, каза още Николова. През 2019 г. се навършват 575 години от Варненската битка. Конференцията се провежда под патронажа на председателя на унгарския парламент д-р Ласло Кьовер и българският заместник министър-председател по икономическата и демографска политика Марияна Николова. Вицепремиерът обяви, че през есента България ще бъде домакин на честванията на Деня на българско-унгарското приятелство, които ще отбележат годишнината от Варненската битка. В рамките на визитата си вицепремиерът Марияна Николова ще проведе работна среща и с Жолт Немет - председател на Комисията по външна политика в унгарския парламент.", "date": "2019.04.25", "title": "Марияна Николова участва в конференция, посветена на 575-годишнината  от Варненската битка"}
{"url": "https://www.novinite.bg/articles/174706/Joncheva-kam-jurnalistite-Zaedno-mojem-da-se-preborim-za-svobodata-na-slovoto", "text": "„Заедно можем да се преборим за свободата на словото”. С тези думи се обърна водачът на листата на БСП за България за предстоящите евроизбори Елена Йончева към представители на медиите в Пазарджик по време на кръгла маса, посветена на свободата на медиите. \"България се намира в безспорно авторитарно управление. Медиите, като четвърта власт, трябва да са основен стожер пред тази авторитарна власт”, каза тя. Йончева цитира думите на премира Борисов, че има свобода на медиите, защото се дава думата на опозицията.По думите й четвърта власт не означава да се дава думата на представители на различни политически сили. „Това не е циркова арена, на която едни хора да си кажат нещо. Медията е четвърта сила, когато има силата да прави разследвания, когато журналистите имат свободата и куража да изнасят факти”, категорична бе тя. Йончева се съгласи, че сме изключително стабилни, както казват управляващите, но в липсата на свобода на медиите. „Ние продължаваме да сме на 111-то място, според класацията на Репортери без граници по свобода на медиите, между Бали и Зимбабве, а през 2008г. бяхме на едно място с Франция.Представяте ли си какво ни се е случило за последните 10 години”, каза тя. Йончева призова да се проведе откровен разговор- какво се случва с медиите у нас. „Тази власт се опитва да превърне медиите в обслужващ персонал и това е много страшно”, заяви тя. Йончева подчерта, че последната афера „Апартаментгейт”, макар и излязла в медия, финансирана от Държавния департамент, е станала известна на българските граждани, благодарение именно на българските журналисти, въпреки условията, в които работят и професионалните им разследвания. „Това показва, че все още има някаква свобода на медиите и желание да се търси истината. Това ми дава надежда, че битката за свободата на словото у нас не е загубена”, заяви тя. Елена Йончева бе категорична, че думите на представители на властта, че няма цензура, но има самоцензура, което си е проблем на журналистите, не са верни. По думите й самоценузрата е само страх сред журналистите. Според нея положението е още по-тежко за представителите на медиите в малките населени места. Йончева подчерта, че БСП ще продължи да се бори за премахване на натиска от страна на властта върху медиите и налагането на цензура. Тя обясни, че поредна крачка в тази борба е бил и Законът за личните данни, който левицата е дала на КС след преодоляното от управляващите вето на президента. Йончева припомни, че с този закон управляващите искат да ограничат още повече свободата на медиите у нас. „Не трябва да позволяваме да заглушат гласа ни”, призова Елена Йончева.", "date": "2019.04.25", "title": "Йончева към журналистите: Заедно можем да се преборим за свободата на словото"}
{"url": "https://www.novinite.bg/articles/174701/CIK-opredeli-firmata-za-naemaneto-na-3000-mashini-za-evroizborite", "text": "Централната избирателна комисия (ЦИК) вече определи коя фирма ще организира наемането на 3000 машини, с които ще може да се гласува за Европарламент на 26 май. Днес са били определени конкретните секции в които ще има машини за гласуване. Те са 31 района в страната и са определени по специална методика.Решението ще бъде качено на страницата на ЦИК, но списъкът със секции е доста дълъг - около 140 страници, каза Александър Андреев, член и говорител на комисията. Окончателният текст с изпълнителя на обществената поръчка за машините за гласуване ще се сключи в рамките на близките дни. Промяна в сроковете няма, а те са: доставка на машините за страната до 10 май, инсталиране на софтуера до 15 май и доставка на техниката в секциите - до 25 май. Крайният срок на договора със \"Сиела Норма\" е 10 юни, каза Андреев.Тази седмица бяха изтеглени номерата в листите на партиите, коалиции и независимите кандидати - те също са публикувани на страницата на ЦИК.Днес беше прието и решението с които партиите и коалициите ще ползват медийните пакети. Само при \"Воля - Български родолюбие\" има намален размер на медийния пакет, посочи Андреев. Определен беше и начинът за примерно сгъване на бюлетината, което ще е част и при методическите указания към избирателните комисии, допълни той. На тези избори ще участват 318 кандидата от 13 партии, 8 коалиции, сред тях са и шест независими кандидати. Сред кандидатите за евродепутати има един гражданин на Нидерландия и един на Унгария, каза Александър Андреев.Продължава подаването на заявления за откриване на секции извън страната като срокът изтича на 30 април. Това се прави в дипломатическите и консулските представителства и на страницата на ЦИК. Досега се подадени 4482 заявления, от тях 4221 чрез страницата на ЦИК. Неуспешно подадените заявления са общо 370 броя. Организациите на българите в чужбина също могат да правят предложения за разкриване на секции в съответните страни. Скоро ще бъдат публикувани и списъците на чуждите граждани, живеещи в страната и желаят да гласуват в Европейския парламент.Към момент три организации са подали искане да бъдат регистрирани като наблюдатели на изборите, допълни Андреев. Жалбите в ЦИК досега са 20, а сигалите - пет, като един от тях е за злоупотреба с лични данни, съобщи Андреев.", "date": "2019.04.25", "title": "ЦИК определи фирмата за наемането на 3000 машини за евроизборите"}
{"url": "https://www.novinite.bg/articles/174703/Bulgartransgaz-Zapochva-izgrajdane-na-2-novi-kompresorni-stancii", "text": "„Булгартрансгаз“ обявява открита процедура за изграждане на 2 нови компресорни станции „Расово“ и „Нова Провадия“, съобщиха от държавния газопреносен оператор.Основните дейности, включени в обществената поръчка, предвиждат изработване на инвестиционен проект, доставка на материали и оборудване и строително-монтажно работи.Прогнозната стойност на обществената поръчка е за над 351 млн. лева без ДДСИкономически най-изгодната оферта ще се определи въз основа на избрания критерий за възлагане „оптимално съотношение качество/цена“, съгласно обективни показатели, включващи срокове за изпълнение, показател свързан с работата на газотрубинните двигатели, ценови параметри и процент на оскъпяване във връзка с разсроченото плащане.Срокът за подаване на оферти за участие в откритата процедура е до 10 юни 2019 г.", "date": "2019.04.25", "title": "„Булгартрансгаз“: Започва изграждане на 2 нови компресорни станции"}
{"url": "https://www.novinite.bg/articles/174707/EK-bez-kompromis-po-promenite-v-gazovata-direktiva-za-Severen-potok-2", "text": "Европейската комисия (ЕК) няма да направи изключение от промените в газовата директива за проекта „Северен поток“ 2.Говорителят по въпросите на енергийния съюз Анка Падурару заяви:„Законодателите се договориха да променят газовата директива, така че тя да обхваща всички тръбопроводи в рамките на юрисдикцията на ЕС, в т.ч. и тези към и от трети страни. Това бе направено, за да се гарантира, че всички, които искат да продават газ на пазара на ЕС, спазват и неговото законодателство“. Компанията „Норд Стрийм“ 2, която строи проекта и е 100 процента собственост на „Газпром“, изпрати писмо до председателя на Европейската комисия Жан-Клод Юнкер. В него тя поиска ЕС да потвърди, че към проекта ще се прилагат условия, които не са по-неблагоприятни от валидните за други газопроводи, доставящи газ на ЕС, в които инвестициите са направени много преди приемането на поправките в директивата.", "date": "2019.04.25", "title": "ЕК без компромис по промените в газовата директива за „Северен поток“ 2"}
{"url": "https://www.novinite.bg/articles/174708/BSP-vnese-originala-na-zapisa-po-sluchaya-Alo-Banov-sam-v-Apelativna-specializirana-prokuratura", "text": "БСП внесе оригинала на записа по случая „Ало, Банов съм” , първоначално направен от служител на Министерството на културата, в Апелативната специализирана прокуратура, в запечатан и нотариално заверен плик. Припомняме, че по думите на Йончева неговата продължителност и съдържание отговорят напълно на електронния запис, предоставен на Специализираната прокуратура. Законно установеният срок за произнасяне е едномесечен.", "date": "2019.04.25", "title": "БСП внесе оригинала на записа по случая „Ало, Банов съм” в Апелативна специализирана прокуратура"}
{"url": "https://www.novinite.bg/articles/174696/Septemvri-kam-Elena-Joncheva-Pomognete-ni-v-borbata-s-korupciyata-v-obshtinata", "text": "„Помогнете ни в борбата с корупцията в общината”. С тези думи се обърнаха жителите на гр. Септември към водача на листата на \"БСП за България\" за Европейските избори Елена Йончева. Те обясниха, че има кръг от фирми, които печелят обществени поръчки, които се управляват от подставени лица на кмета Рачев. Хората подчертаха, че има намерени документи на ДАНС и за купуване на гласове на последните местни избори през 2015 г., с които кметът е разполагал и са намерени в нощното му шкафче. Те казаха, че макар да е бил задържан, той продължава да управлява общината и тя е на първите места по отпуснати средства от МС.„България губи 22% от БВП вяска година от корупция. Това е най-големият грабеж, на който България е подложена. Ние можем да спрем това”, категорична бе Елена Йончева. По думите й случващото се в Септември е същото, което се случва в много общини у нас. Като примери за разследваните от нея случаи тя посочи в Хасково ”Кумгейт”, скандала „Ало, Банов съм”, скандала за оградата по границата с Турция, скандала за състоянието на пътищата. Според нея левицата ще спечели Европейските избори и това е само първа стъпка. Тя допълни, че след това започва голямата битка за Блгария, която ще бъде трудна, но листата на БСП, с помоща на хората, ще спечели. „Тези избори са за България. След тях ще имаме възможност да махнем това авторитарно престъпно управление, което е завзело България”, каза тя. По думите й има механизми за борба с корупцията и на национално, и на общинско ниво. Според нея най-малкото е, че ако се смени властта, прокуратурата ще има повече смелост да довърши тези разследвания. Тя допълни, че ЕС констатира че в България има корупция и трябва да ни помогне. „Ще има нов европейски прокурор, чието внимание, се надяваме, да се насочи към България”, каза тя. По думите й докато в България има умни, активни и ангажирани хора, значи, че има надежда да спасим страната си.\"- коментира тя. Данчев: Корупцията краде от всички нас и трябва да я спрем „Това, което се случва в Септември, не е изолиран случай, а пример как се управлява България”. Това заяви кандидатът за евродепутатът от листата на левицата Димитър Данчев. По думите му този модел е търговия с влияние и усещане, че някои хора във властта са повече от другите, над закона и могат да разполагат с обществената собственост- както намерят за добре. „Хората с асансьорите живеят с увещането, че са безнаказани и няма кой да им потърси отговорност. Корупцията краде от всички нас и трябва да я спрем. Затова и нашата основна цел е- справедливост за всички”, заключи Димитър Данчев.", "date": "2019.04.25", "title": "Септември към Елена Йончева: Помогнете ни в борбата с корупцията в общината"}
