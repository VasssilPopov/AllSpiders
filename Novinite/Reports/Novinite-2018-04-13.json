{"url": "http://www.novinite.bg/articles/158694/Utre-e-den-na-nacionalen-traur", "text": "С решение на Министерския съвет 14 април, събота, е обявен за ден на национален траур за жертвите от тежката катастрофа на автомагистрала „Тракия“. Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина.Междувременно стана ясно, че само 17 души от пътуващите във фаталния автобус са се отървали невредими от катастрофата. В него е имало общо 45, обясни вътрешният министър Валентин Радев, който от часове е на мястото на жестоката катастрофа. От тях шестима загинаха, а 22-ма бяха ранени, 10 от които тежко. Сред пострадалите има и дете, което бе оперирано в „Питогов“.Думите на Радев потвърждават информацията от по-рано, че леката кола, ударила автобуса, е причината за жестокото ПТП. Той отбеляза, че автобусът не е карал с превишена скорост, но лекият автомобил го е изпреварил с доста по-голяма, предаде „Дарик“.", "date": "2018.04.13", "title": "Утре е ден на национален траур"}
{"url": "http://www.novinite.bg/articles/158683/Protesti-sreshtu-stroeji-v-Pirin-dovechera-v-5-grada", "text": "Протестите срещу застрояването на Национален парк Пирин продължават и днес, припомнят от коалицията от неправителствени организации и граждански групи „За да остане природа в България“. След вчерашната демонстрация в София пред НДК, където се провеждаше неформална среща на европейските министри на околната среда, тази вечер хора ще излязат по улиците на Благоевград, Велико Търново, Варна Пловдив и Сливен.В Благоевград демонстрацията започва в 18:30 ч. на пл. „България“. В същия час ще стартират протестите и във Велико Търново, Варна и Пловдив, съответно на пл. „Майка България“, пред сградата на общината и на пл. „Стефан Стамболов“. Демонстрацията в Сливен е насрочена за 17:30 ч. при Стария бряст.Коалицията „За да остане природа в България“ продължава да настоява за:  1. Оттегляне на решението на МС от 28.12.2017, което дава възможност за строителство в 48% от Национален парк Пирин;  2. Оставка на Нено Димов като министър на околната среда, предложил това решение;3. Обявяване на реалния собственик на концесионера \"Юлен\" АД и одит на концесията от международен одитор и с участие на гражданското общество;   4. Оставка на Валери Симеонов като вицепремиер, заради прокарване на правителствена политика срещу гражданското общество и природата и публичните призиви за насилие и дискриминация;  5. Отхвърляне на внесените лобистки поправки в Закона за горите (същите като през 2012 г.), разрешаващи сечта и бетонирането в горите. Отделяне на контролния орган (Изпълнителна агенция по горите) от брадвата (Министерство на земеделието и храните) и забрана на износа на обла дървесина от държавните гори;   6. Отхвърляне на промените в Закона за опазване на земеделските земи, които улесняват урбанизацията им, както и разследване на заменките по Черноморието.", "date": "2018.04.13", "title": "Протести срещу строежи в Пирин довечера в 5 града"}
{"url": "http://www.novinite.bg/articles/158686/Otkriha-za-posetiteli-restavriraniya-tetevenski-manastir-Sveti-Prorok-Iliya", "text": "На 13 април официално бе открит обновеният манастир „Свети Пророк Илия“, дейностите по който се реализираха по проект № 11/07/6/0/00024 „Ремонт, реставрация, вертикална планировка и подобряване на околното пространство на манастир „Свети пророк Илия“ в гр. Тетевен“. Главната цел бе повишаване качеството на живот и запазване на културната идентичност и традиции в селските райони. Общата стойност на проекта е 643 974,33 лв., от които 547 378,18 лв. европейско и 96 596,15 лв. национално съфинансиране.Денят започна рано сутринта, когато Ловчанския митрополит Гавриил отслужи литургия и освети храма, дворното пространство и магерницата, а на събитието присъстваха кметът на Община Тетевен д-р Мадлена Бояджиева, зам.-кметовете Свилен Русинов и Борис Врабевски, председателят на ОбС – Тетевен Мария Стойчева, множество вярващи, жители и гости на града. Децата от началните класове и детските градини също бяха дошли, за да видят обновения храм и да запалят свещ за здраве.Д-р Бояджиева каза, че: „Това е проект с изключително значение за Тетевен, защото касае реставрацията на един от символите на града, който освен като символ на християнството и вярата, има значение и като исторически паметник“. Тя допълни, че сега манастирът изглежда още по-внушителен и привлекателен, което е предпоставка за привличането на по-голям туристически поток.„Манастирът е със статут на недвижима културна ценност от национално значение, а неговата уникалност е видима. Проектът обхвана ремонт, реставрация и подобряване на околното му пространство, като основната задача беше да се осъществят мерки, необходими за обновяване на сградата на църквата, монашеското крило с магерницата, оградата на имота и подобряване на околното пространство“, добави още д-р Бояджиева. Тя завърши с думите, че водещ мотив в реализацията на проекта е бил принципът за възстановяване и запазване на храма.Проектът включваше още направата на алеи, водещи към двете сгради, с изградена настилка от каменни плочи, както и навес в началото на дворното пространство. Беше извършена реконструкция и изграждане на подпорни стени, реставрация на каменна ограда и направа на ограда по границите с метални пана, дворна врата и др. Изпълнението и поддържането на строежа е в съответствие с изискванията за достъпна среда за населението, включително за хора с увреждания.Д-р Бояджиева благодари на Ловчанския митрополит Гавриил, на отец Павел, на фирмата изпълнител, както и на всички, допринесли за реализирането на проекта.", "date": "2018.04.13", "title": "Откриха за посетители реставрирания тетевенски манастир „Свети Пророк Илия“"}
{"url": "http://www.novinite.bg/articles/158662/Hristiyanite-otbelyazvat-Svetli-petak", "text": "Светли петък е денят на Светлата седмица след Великден, в който се благославя свети апостол Петър. През Светлата седмица, започваща на втория ден след Великден, се прославят светите апостоли и Света Богородица. Светлата седмица завършва с втората пасха в неделя, припомня БГНЕС.Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома. Светлата седмица или Томината неделя е тясно свързана с името на Тома - един от дванайсетте апостоли на Иисус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус. Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя.В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител. Тази седмица е наситена и с момински празници, сред които най-голям е честването на Светлата или Празната сряда. ", "date": "2018.04.13", "title": "Християните отбелязват Светли петък"}
{"url": "http://www.novinite.bg/articles/158664/Petak-13-i-e", "text": "Днес е петък 13-и, наричан още \"черен петък\", първото такова съвпадение за тази година. През юли още един петък ще бъде 13-та дата. От незапомнени времена досега това съвпадение продължава да предизвиква у много хора неясното усещане на първичен страх, припомня БГНЕС.Изследователи все още търсят корените на суеверията за \"черния петък\". Съществуват няколко хипотези: На тайната вечеря присъстват общо 13 души — Исус и 12-те апостоли. И до днес у много народи съществува поверието 13 души да не сядат заедно на маса. Предателят Юда идва последен, тринайсети. Други припомнят, че Спасителят е разпънат именно в петък.Суеверието вероятно има връзка и с лунно-слънчевия календар, който трябва да има по 13 месеца в някои години, докато Григорианският и лунният ислямски календар винаги имат по 12 месеца в годината. Според други лошата си слава числото 13 дължи на древен скандинавски мит. 12 богове празнували във Валхала, домът на бог Один. Пакостливият бог на злото и огъня Локи нахълтал неканен на празненството като 13-и гост и коварно убил със стрела от имел бога на радостта Балдер. Земята потънала в мрак и траур.В по-ново време ясно се откроява датата 13 октомври 1307 година, когато по нареждане на френския крал Филип IV и папа Климент V биват арестувани Жак дьо Моле, Великият Магистър на Ордена на тамплиерите и хиляди рицари от ордена. Подложени на ужасни изтезания, те направили самопризнания по обвиненията в ерес, содомия и всякакви други престъпления. Стотици били изгорени на клада, други били екзекутирани по-късно. От този ден нататък петък, 13-и е смятан за лош и нещастен ден от последователите на тамплиерите.В древен Рим магьосниците се събирали на групи от 12. Вярвали, че 13-ят в групата е самият дявол.Според нумеролозите числото 13 \"страда\" заради неговата позиция след 12. Има 12 месеца в година, 12 зодиакални знаци, 12 богове на Олимп, 12 племена на Израел, 12 апостоли на Исус. В картите Таро 13-ата е картата на смъртта.Страхът от числото 13 е силен и днес. Повече от 80% от небостъргачите нямат 13-и етаж. Много летища пропускат 13-ата писта. Немалко хотели са без 13-и етаж или 13-а стая. Във Формула 1 няма болид с номер 13. Улиците във Флоренция нямат номер 13. 12 и половина или 12А звучи доста по-нестресиращо.На 13 април 1970 г. експлозия на кислороден резервоар обърква плановете на космическия кораб Аполо 13 за кацане на Луната. Той е изстрелян от ракетна площадка номер 39 (13 х 3). Екипажът, оцелял по чудо, се завръща на Земята.Любителите на цифрите ясно съзират черна прокоба — сумата от цифрите в датата на излитане на ракетата, изписана по начина, възприет в САЩ (4-11-70), е 13. Часът на изстрелване на Аполо 13 е 13:13.Имената на някои от най-известните серийни убийци съдържат по 13 букви: Jack the Ripper, John Wayne Gacy, Charles Manson, Jeffrey Dahmer, Theodore (Ted) Bundy.На 13-ти февруари 2009 г. в САЩ фалираха поредните четири банки, с което общият брой на обявилите банкрут от началото на годината финансови институции отвъд океана достигна 13.Неслучайно на тази дата мнозина са така парализирани от страх, че дори не стават от леглото. Други отказват да летят със самолет, да пътуват въобще, трети отлагат покупката на жилище. Ресторанти и увеселителни заведения остават полупразни. Изчислено е, че на този ден само в САЩ бизнесът губи между 800 и 900 милиона долара, тъй като много хора просто не отиват на работа.Експертно мнение Доналд Доси, основател на Центъра за управление на стреса и Института по фобиите в Ашвил, Северна Каролина, казва, че страхът от петък, 13-и измъчва между 17 и 21 милиона американци. Симптомите варират от умерена тревога до тотална паника. Психолози са установили, че хората, които се считат за нещастни, е по-вероятно да вярват в суеверия, свързани с лошия късмет. Една четвърт от анкетирани свързват числото 13 с лошия късмет. Именно тази група хора е най-вероятно да бъдат разтревожени в дни като петък, 13-и.", "date": "2018.04.13", "title": "Петък 13-и е"}
{"url": "http://www.novinite.bg/articles/158681/Tri-novi-kontejnera-za-tekstil-na-Jenskiya-pazar", "text": "“Колкото повече разделяме текстила от смесения си отпадък и го предоставяме за последваща употреба, толкова по-добре – както от екологична гледна точка, така и от социална. Защото дрехите, които са ненужни за едни, могат да се окажат особено важни за други. Кампанията, която стартираме съвместно с Червения кръст и Хуманита за поставяне на 3 контейнера за текстил на Женския пазар, ще даде възможност на всички, които се включат, да получат уверение, че годният за употреба текстил, който се поставя в тях, след съответното третиране, ще достигне до други хора, които ще го използват. Възможността за последваща употреба и удължаване „на живота“ на една дреха е важна част от кръговата икономика.“Това подчерта зам.-кметът по екология в Столична община Йоана Христова, която първа изхвърли свой стар текстил в новите контейнери. Тя подчерта, че всяка година в Завода за третиране на отпадъците на София попадат около 10 000 тона текстил, които влизат в състава на произвежданото там RDF гориво и биват оползотворявани в циментови заводи. „Независимо че модерната технология в завода ни дава възможност за оползотворяване на текстила като суровина,  когато имаме дрехи, палта, чанти или друг домашен текстил, все още годен за употреба, нека преди да го изхвърлим в смесения отпадък, да помислим дали не можем да го предоставим на някой друг, който да продължи да го използва. Контейнерите за текстил са едно лесно решение в тази посока, затова призовавам софиянци, когато и в рамките на Пролетното почистване правят преглед на гардеробите си, ако преценят, че нещо няма да бъде носено, дрехите да бъдат поставяни първо в тези контейнери, а не директно в сивите кофи“, призова Христова.", "date": "2018.04.13", "title": "Три нови контейнера за текстил на Женския пазар"}
{"url": "http://www.novinite.bg/articles/158693/MVR-otkri-speshen-telefon-za-informaciya-za-sastoyanieto-na-postradalite-v-avtobusa", "text": "Министерството на вътрешните работи откри временна телефонна линия. На кризисните телефонни номера 02/ 982 51 54 и 0889 94 42 60 , през цялото денонощие, близки и познати на пътувалите в катастрофиралия автобус ще могат да се информират за състоянието им.Министър Валентин Радев изказа своите искрени съболезнования към близките на загиналите и пострадалите в тежкия пътен инцидент. Той поясни, че в ОДМВР-София се откриват кризисни телефонни линии, на които хората ще  могат да се свързват и да получават повече данни за състоянието на пътниците от автобуса.Министър Радев поясни, че причината за трагичния инцидент тепърва ще се изяснява в рамките на започналите следствени действия. Той потвърди, че шестима са загинали при катастрофата. Започнала е и проверка на фирмата - превозвач, в която МВР оказва съдействие на Министерството на транспорта, информационните технологии и съобщенията. Очаква се до час – час и половина да бъде възстановено движението по автомагистрала „Тракия“.", "date": "2018.04.13", "title": "МВР откри спешен телефон за информация за състоянието на пострадалите в автобуса"}
{"url": "http://www.novinite.bg/articles/158670/Disciplinarno-uvolnenie-na-shef-na-GKPP-zaradi-korupciya", "text": "Началникът на ГКПП \"Капитан Петко войвода\" - старши инспектор Васил Игнатов, е уволнен дисциплинарно със заповед на министъра на вътрешните работи Валентин Радев. 38-годишният Васил Игнатов е началник на пункта от май 2010 година и е с 16 годишен стаж в системата, предаде БГНЕС, цитирайки БНР.Освобождаването му е след проверка по сигнал за корупционни практика на пункта. Образувани са дисциплинарни производства и срещу двама гранични полицаи, които още не са приключили. ", "date": "2018.04.13", "title": "Дисциплинарно уволнение на шеф на ГКПП заради корупция"}
{"url": "http://www.novinite.bg/articles/158680/Patriarh-Vartolomej-sreshtu-BPC-zaradi-makedonskata-ot-VMRO-reagiraha", "text": "Вселенският патриарх Вартоломей критикува Българската православна църква заради подкрепата ѝ за непризнатата църква на Бившата югославска република Македония, съобщава вестник \"Катимерини\", предаде БНТ.Вартоломей, който е духовен лидер на православните християни, е направил в сряда вечерта изявление със силен укор, след като Българската православна църква се съгласи да бъде църква-майка на македонската, смятана за \"схизматична\" от Вселенския патриарх, базиран в Истанбул.\"Действията на сестринската църква на България са погрешни. Те усложняват нещата. Църквата майка на всички балкански народи е тази в Константинопол\", заявил Вартоломей и допълнил, че това казва историята и че Българската църква няма право да нормализира македонската, пише \"Катимерини\".Българският патриарх Неофит неколкократно заяви, че България трябва да подкрепи македонската църква в нейните опити за признание и интеграция, припомня вестникът.От ВМРО бързо реагираха на думите на патриарх Вартоломей. От партията разпространиха специална позиция в тази връзка. Ето какво пише в нея:Ваше светейшество, не сте прав, че Цариградската патриаршия е духовен лидер на Балканите. Народите на Балканите още от Средновековието насам предпочетоха свои, народни, независими и сестрински църкви. Това е отражение на дълбокия демократизъм на хората в този кът на света.Затова днес, с взаимно уважение, следва да Ви напомним, че представляваното от Вас паство е една минимална част от християнския свят. С огромно уважение към попадащите в диоцеза на представляваната от Вас църква, напомняме Ви това, за да не забравяте, че претенциите Ви за духовно водачество в православния свят са пресилени.Не само Вашите, но всякакви подобни претенции, са неоснователни. В православния свят – слава Богу – няма водачество, а има великодушие. Това великодушие ни кара днес да помогнем на своите братя единоверци в Македония.Добре знаете (като наследник на патриарсите в Цариград), че дълго време Охридската архиепископия беше българската църква на Балканите – именувана така именно и по волята на Цариград. Затова естествената църква майка на днешна Македония е именно Българската православна църква – Българската патриаршия.Но ние предлагаме именно майчинско великодушие и позволяваме на нашите братя в Македония духовна самостоятелност. Срещу това Вие предлагате водачество, подчинение и показвате липса на смирение и християнска любов. Простете, Ваше светейшество, но грешите. Ние показваме правилния модел – от християнска, човешка и народна гледна точка.", "date": "2018.04.13", "title": "Патриарх Вартоломей срещу БПЦ заради македонската, от ВМРО реагираха"}
{"url": "http://www.novinite.bg/articles/158672/Sofiya-se-vklyuchi-v-evropejska-kampaniya-sreshtu-razhishtenieto-na-hrana", "text": "София се включва в европейската кампания срещу разхищаването на храна. Идеята е на кмета на Лондон Садик Хан. Начало на инициативата у нас даде столичният кмет Йорданка Фандъкова, която реши да почерпи гостите за рождения си ден с бракувана храна. Тематично празникът беше отбелязан в завода за преработване на отпадъци край София, предаде Нова телевизия.Нестандартната идея цели да покаже, че вместо да се изхвърлят на боклука, продуктите с лош търговски вид могат да послужат за приготвянето на изискани и вкусни блюда. А вместо букети, столичният кмет помоли гостите си да донесат фиданки, които да се засадят около завода за отпадъци.„Моят личен празник беше само малък повод да стартираме един важен проект за всички хора - а именно - проекта, който е по инициатива на кмета на Лондон Садик Хан, с включването на много европейски градове и София - за това да бъдем по-отговорни към храната, към количествата храна, за да не се допуска да се изхвърлят големи количества храна. Готвачите ще покажат как със спасена храна могат да се приготвят ястия - много български семейства го правят, но ние искаме да покажем, че това е възможно и на подобни събития да се случва”, коментира столичният кмет Йорданка Фандъкова.", "date": "2018.04.13", "title": "София се включи в европейска кампания срещу разхищението на храна"}
{"url": "http://www.novinite.bg/articles/158682/Chetirima-ot-postradalite-v-avtobusnata-katastrofa-sa-s-opasnost-za-jivota", "text": "Десет от пострадалите при катастрофата на магистрала \"Тракия\" в района на Вакарел са приети в тежко състояние в болница \"Св. Анна\", съобщи пред Нова телевизия директорът на болницата д-р Славчо Близнаков. Става дума за трима мъже и седем жени. Здравният министър Кирил Ананиев вече пристигна в болницата, за да се запознае със състоянието на ранените.Трима са с ортопедични травми, счупвания на ръцете, има и трима, които са с по-леки наранявания. Четирима са в противошокова зала със съчетани травми на главата, гърдите, корема и гръбнака. Двама от тях са в операционна зала.Четирима от докараните в „Окръжна болница” са с опасност за живота.В \"Пирогов\" също са транспортирани пострадали, като информация да тяхното състояние ще има по-късно. Готовност за прием на пострадали са обявили от ВМА и \"Софиямед\". „Освободени са 10 операционни зали за ранените от автобусната катастрофа на автомагистрала \"Тракия\". Това съобщи изпълнителният директор на \"Пирогов\" проф. Асен Балтов. До този момент в болницата са приети четирима ранени при катастрофата.Балтов поясни, че детето, пострадало при инцидента, е в \"задоволително общо състояние. Бързаме да му направим дрениране на белия дроб, за да може да се възстанови дишането му. Оттук нататък ще продължат допълнителни изследвания\", поясни шефът на „Пирогов“.", "date": "2018.04.13", "title": "Четирима от пострадалите в автобусната катастрофа са с опасност за живота"}
{"url": "http://www.novinite.bg/articles/158685/NCTH-Ima-dostatachno-krav-za-postradalite-v-katastrofata-na-Trakiya", "text": "Във връзка с тежката катастрофа на магистрала „Тракия” при Вакарел, при която загинаха 10 души, а други 14 са настанени в няколко столични болници, повечето с опасност за живота, Националният център по трансфузионна хематология съобщава, че е направил нужната организация и разполага с подсилени екипи за кръводаряване, които са в готовност да поемат всички желаещи да дарят кръв. За момента НЦТХ разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите.", "date": "2018.04.13", "title": "НЦТХ: Има достатъчно кръв за пострадалите в катастрофата на „Тракия“"}
{"url": "http://www.novinite.bg/articles/158666/Dneven-horoskop-za-petak-13-april", "text": "Възможно е да имате няколко спънки по пътя си днес, но не се отказвайте. Просто продължавайте напред. Предстоят ви по-добри неща!Имайте търпение. Не се вълнувайте прекалено за неща, които още не е сигурно, че ще се случат. Възможно е да се разочаровате, ако имате прекалено големи надежди.Фокусирани сте върху бъдещето, така че мечтайте и правете големи планове. Ще намерите решение на проблема, който ви тормози от известно време, но ще отнеме време да го осъществите.Представителите на останалите зодии могат да намерят дневния си хороскоп ", "date": "2018.04.13", "title": "Дневен хороскоп за петък, 13 април"}
{"url": "http://www.novinite.bg/articles/158677/Disciplinarni-proizvodstva-sreshtu12-nadzirateli-i-dvama-nachalnici-sled-byagstvoto-na-Pelov-i-Kolev", "text": "Проверката на Министерството на правосъдието не е установила как избягалият от затвора Владимир Пелов е получил пистолет. Освен това не е ясно дали сред работещите там има някой, който му е съдействал, предаде бТВ. Резултатите от инспекцията след двойното бягство набелязват само, че има слабости в действията на надзирателите, които са били на работа в деня на инцидента. Започват дисциплинарни производства срещу 12 надзиратели и двама началници в Главна дирекция „Изпълнение на наказанията”.„Съответните длъжностни лица са били наясно с високата обществена опасност, която представляват Пелов и Колев, макар че двамата са били с различни характерологични особености. Пелов е амбициозен, хитър и много адаптивен, като в документацията за него изрично е записано, че той е в състояние да упражнява „изключителен контрол върху емоциите си”. Колев е с импулсивни и неовладяни реакции и му липсват умения за овладяване на гнева и агресията”, посочи зам.-министърът на правосъдието проф. Николай Проданов.По думите му проверката е установила редица нарушения по надзорно-охранителния режим от страна на длъжностни лица, най-вече неизвършване на личен обиск и претърсване на багаж.„Имаме някои от служителите, които определено в ситуацията са се изплашили, което в случая е нормално с насочено оръжие срещу главата на служител”, заяви Ивайло Йорданов, началник сектор „Охрана и сигурност”.До края на дисциплинарките нито един от 14-те служители на затвора няма да бъде отстранен от работа.Вече е установено, че двамата бегълци са подготвяли бягството доста дълго време. Няколко месеца те са наблюдавали действията на надзирателите и стриктно са си набелязвали минусите в тяхната работа.В деня на бягството двамата са напуснали сектора на затвора един час по-рано, стигнали са до двора, където са се разходили, след това са отишли до лавката и малко след това – с пистолета през цялото време, са се отправили към стаята за получаване на техника.  ", "date": "2018.04.13", "title": "Дисциплинарни производства срещу 12 надзиратели и двама началници след бягството на Пелов и Колев"}
{"url": "http://www.novinite.bg/articles/158661/Predimnoslanchevo-s-temperaturi-do-29-gradusa-no-ne-i-po-moreto", "text": "Днес отново ще бъде топло за периода. На места в сутрешните часове по Черноморието ще има мъгла. Ще бъде предимно слънчево, след обяд над планинските райони от Западна и Централна България с купеста облачност. Само на отделни места там ще превали и прегърми. Ще духа слаб източен вятър. Максимални температури между 24 и 29 градуса, по-ниски по Черноморието 8-10, в София около 25, сочи прогнозата на НИМХ-БАН.Атмосферното налягане през деня бавно ще се повишава и ще бъде малко по-високо от средното за месеца.Над планините ще бъде слънчево, след обяд над масивите от Западна и Централна България с купеста и купесто-дъждовна облачност и на места ще превали и прегърми. Ще духа слаб юг-югозападен вятър. Максималната температура на височина 1200 метра ще е около 19 градуса, на 2000 метра - около 11.Над Черноморието ще бъде хладно, мъгливо със слаб източен вятър. Максималните температури ще бъдат 9-10 градуса. Температурата на морската вода е 10-12. Вълнението на морето ще бъде 1- 2 бала. ", "date": "2018.04.13", "title": "Предимно слънчево с температури до 29 градуса, но не и по морето"}
{"url": "http://www.novinite.bg/articles/158679/Borisov-dovolen-che-Zapadnite-Balkani-tvardo-iskat-v-ES-i-NATO", "text": "Оптимист съм и нещо, което много ме радва - политическият елит на Балканите разбра, че единственият път е към ЕС и НАТО. Това заяви премиерът Бойко Борисов след срещата си с председателстващия Съвета на министрите на Босна и Херцеговина Денис Звиздич, предаде БГНЕС.Говорихме за Западните Балкани, за Балканите като тема. Работи се активно, появяват се нови идеи. Премиерът Звиздич отговори какви мерки и какво са свършили нашите колегите от Босна и Херцеговина. Много е трудно и егоистично, но се надявам с общи усилия да убедим колегите в Европа, че не можем да казваме, че след 20 години ще приемем държавите от Западните Балкани. Трябва да им дадем перспектива и то реална, подчерта Борисов. И преди година изглеждаше невъзможно темата Западни Балкани и въобще тези разговори да водим на най-високо ниво в момента. От една страна съм оптимист и нещо, което много ме радва - политическият елит на Балканите разбра, че единственият път е към ЕС и НАТО. Трябва да се работи много бързо и да използваме тази инерция, която създадохме за тези няколко месеца, каза още Борисов. ", "date": "2018.04.13", "title": "Борисов доволен, че Западните Балкани твърдо искат в ЕС и НАТО"}
{"url": "http://www.novinite.bg/articles/158674/Ideya-Vrashtat-zalite-za-pushachi-v-zavedeniyata", "text": "Връщане на стария режим в заведенията – със салони за пушачи и непушачи, иска Валери Симеонов. Предложението още не е факт, но ще дойде не от ролята му на вицепремиер, а на лидер на НФСБ. Парламентарната група на партията ще внесе официално идеята. Това обяви самият той пред БНТ.Според думите му НФСБ ще предложи законопроект за промяна в Закона за здравето, с който да се разреши тютюнопушенето в обособени помещения, т.е да се възстанови частично стария режим. Налице е и идея за промяна в Закона за туризма. С нея се предвижда отделна такса за апартхотелите по Закона за месните данъци и такси, която трябва да се плаща от всеки собственик на апартамент в курорт, а размерът й ще зависи от типа курорт. Третият законопроект, подготвен от НФСБ, е свързан с прецизно уточняване на понятието \"преместваем обект\" и с изискванията към него. Предвиждат и промени и в Закон за хазарта, сред които и премахване на оповестяването на игрите и спечелите печалби.Симеонов коментира, че по наредбата за ТЕЛК-овете ще се работи допълнително. Ще се вземат под внимание съображенията на различни партньори и ще се създаде работна група, на която ще се обсъждат сроковете. Няма спешен срок, той е до края на 2019 г., каза той и допълни, че става въпрос за два етапа като по-важен по думите му е приемането и въвеждането в действие на наредбата за оценката на здравословното състояние, която предстои да бъде обсъдена днес.„Сама по себе си медицинската експертиза представлява революция в работата на ТЕЛК-овете на комисиите, които дават заключение за здравословното състояние на хората с ограничена трудоспособност. Тя е създадена по образец на германската система и е подготвяна в продължение на половин година. Някой да не си мисли,че е административен акт, който е измислен в последната седмица и пляснат, защото му е дошло времето“, каза вицепремиерът. Той коментира, че огромните злоупотреби са причина, за да се стигне до промяна на нормативната уредба.Симеонов заяви, че не разбира смисълът да се ограничава тютюнопушенето в заведения за хранене и който не се спазва. „Законът за тютюнопушенето трябва да отговаря на нормативите, но и на реалните нужди на обществото. Ако искаме да съдействаме на бизнес, каквато е целта на НФСБ, в туристическите обекти трябва да има възможност тези хора да пушат и да не си гонят клиентите“, каза Симеонов.", "date": "2018.04.13", "title": "Идея: Връщат залите за пушачи в заведенията"}
{"url": "http://www.novinite.bg/articles/158676/Zverska-katastrofira-s-avtobus-na-Trakiya-10-zaginali-i-nad-20-raneni-DOPALNENA-4", "text": "Тежка катастрофа с автобус е станала на 27-ми километър след \"Траянови врата\" преди Ихтиман. Сблъскали са се кола и автобус на \"Юнион Ивкони\" в посока София, съобщава Нова телевизияОт \"Спешна помощ\" имат информация за над 20 ранени. Най-вероятно има и загинали, казаха още от пресцентъра. Сигналът за инцидента е бил подаден на телефон 112 в 11:27 ч.Изпратени са 11 линейки, от Елин Пелин, Ихтиман и София. Пострадалите ще бъдат транспортирани в болница \"Света Анна\" и в \"Пирогов\". На мястото на инцидента е предприета организация от Пътна полиция за осигуряване на трасе за спешните екипи. Движението в посока София временно е спряно, съобщиха от МВР.По информация на БГНЕС автобусът се е обърнал. Потвърждава се и първоначалното очакване за загинали, като засега има данни за един. Според данни на БНР обаче са петима.Организирани са медицински и екипи на пожарната и полицията за оказване на помощ на пострадалите пътници. 11 линейки са на място, 6 от тях вече пътуват с пострадали към болниците в София. Линейките са на Спешна помощ и на пожарната.На мястото на инцидента е предприета организация от пътна полиция за осигуряване на трасе за спешните екипи. Движението в посока София временно е спряно. По данни на главния секретар на МВР Младен Маринов има затиснати в автобуса, ранените са около 20.За съжаление от Спешна помощ потвърждават за смъртта на шестима пътници, предаде Нова телевизия. От здравното министерство потвърдиха официално за смъртта на шестима пътници. Все още не е окончателно определен броят на ранените, но те са не по-малко от 20. Сред тях има и дете. Малко по-късно стана ясно, че броят на загиналите се е увеличил до 10 души.14 линейки на ЦСМП – София са изпратени на мястото на тежката катастрофа на магистрала „Тракия“ при Вакарел. Сигналът е получен в 11.20 ч., като първата линейка тръгва в 11.21 ч.Екипите на Бърза помощ транспортират ранените към най-близките с оглед на констатираните травми лечебни заведения.Спешните отделения на Окръжна болница, „Пирогов“ и ВМА са в готовност да приемат пострадали. Линейките се ползват с коридори за бързо придвижване.По-късно Министерство на здравеопазването ще разпространи допълнителна информация.Министър Кирил Ананиев изказва съболезнования на близките на загиналите и благодари на екипите на Спешна помощ и на лечебните заведения за оказаните животоспасителни действия. ", "date": "2018.04.13", "title": "Зверска катастрофира с автобус на „Тракия“, 10 загинали и над 20 ранени (ДОПЪЛНЕНА 4)"}
{"url": "http://www.novinite.bg/articles/158687/Oficialno-Ne-10-a-6-sa-jertvite-na-katastrofata-na-Trakiya", "text": "Според официалните данни на МВР до този момент шестима, а не 10, са загинали на място при автобусната катастрофа на магистрала „Тракия“ при Вакарел. Други 22-ма са пострадали, транспортирани и настанени са в болнични заведения в София.„Действията на екипите на МВР до този момент бяха насочени към овладяване на ситуацията, регулиране на движението, опазване на местопроизшествието, осигуряване на трасе за линейките и помощ на пострадалите“, поясни главния секретар на МВР Младен Маринов.Предприети са процесуално-следствени действия под надзора на прокуратурата. В момента дознателският екип работи с двамата участници в пътнотранспортното произшествие -  водачите на лекия автомобил  и на автобуса. Няма данни те да са употребили алкохол.  На място са и екипи от Института по психология на МВР, които работят както с пострадалите от инцидента, така и с  първите, оказали им помощ.По първоначална информация е имало странично съприкосновение между двете превозни средства преди автобусът да напусне пътното платно и да влезе в  канавката, но това тепърва ще се потвърждава с  автотехническите експертизи, посочи главен комисар Младенов, който уточни, че е създадена организация и МВР съдейства на Министерството на транспорта, информационните технологии и съобщенията с оглед установяването на  скоростта, с която са се движили превозните средства и техническото им състояние.", "date": "2018.04.13", "title": "Официално: Не 10, а 6 са жертвите на катастрофата на \"Тракия\""}
{"url": "http://www.novinite.bg/articles/158684/Regulatorat-obeshtava-Seriozno-poskapvane-na-toka-nyama-da-ima", "text": "КЕВР няма да допусне драстично увеличение на цените на тока за бита от 1 юли. Това обяви председателят на регулатора Иван Иванов, цитиран от Нова ТВ. Той опроверга медийни публикации за поскъпване, като обясни, че ги приема като опит за натиск върху независимия енергиен регулатор. На лидера на БСП Корнелия Нинова Иванов дал информация какво увеличение на цените искат от ЧЕЗ, защото бил длъжен да отговаря на въпроси на депутати.На очакванията на хората колко скъп ток ще плащат от 1 юли, той отговори така:\"Заявлението, че няма да има драстично увеличение на цената на електроенергията за регулиран пазар, почива на две основи. Първо, на политиката, която води КЕВР в последните 3 години - консвервартивна, която не позволява сериозни изменения. Ние не сме корпоративен орган, който да приема направените искания от дружествата, а трябва да отчете, че обществен интерес означава баланс на защита на интересите от производител по веригата до крайните потребители. Комисията отчита само необходимите разходи, които дружествата заявяват в своите заявления\".Шефът на регулатора добави, че българските граждани и бизнесът трябва да са спокойни, защото КЕВР ще защити обществения интерес с решението, което ще вземе в края на юни.Иванов съобщи също, че eкипи на КЕВР започват проверки на триете ЕРП-та от другата седмица, за да се разбере дали са инвестирали в енергийната система толкова, колкото са обещали. ", "date": "2018.04.13", "title": "Регулаторът обещава: Сериозно поскъпване на тока няма да има"}
{"url": "http://www.novinite.bg/articles/158675/Skopie-i-Atina-stignaha-do-tejak-do-finalen-etap-v-pregovorite-za-imeto", "text": "По време на преговорите в Охрид между министрите на външните работи на Република Македония и Гърция Никола Димитров и Никос Кодзиас не бе направена голяма крачка напред. Преговорите продължават по определени аспекти, свързани с името, но остават различията. Това предаде гръцката държавната телевизия ЕРТ по повод вчерашната среща между дипломатите на двете страни. Според друга телевизия - \"Антена\", въпросите свързани с промяната на конституцията и използването на новото име, остават в \"полето на Скопие\", предаде БГНЕС.\"Трудните въпроси са пред нас” - това е заключението от срещата Кодзиас-Димитров в Охрид. Двамата министри вече са сдържани оптимисти, след като консултациите минаха в ядрото на критичните въпроси\", предаде от своя страна Телевизия \"Скай\". \"Временното споразумение, което за първи път бе обсъждано от двамата министри, основно се отнася до действията, които трябва да бъдат извършени от Скопие, ако има договор - т.е. кога и по какъв начин ще променят конституцията, кога и как договорът ще бъде одобрен от парламента и кога той ще бъде изпратен в ООН. За всичко това са необходими 6 месеца\", предаде телевизия \"Алфа\" в Атина.Гръцките медии съобщават, че двамата министри сега ще трябва да информират премиерите на двете страни за преговорите в Охрид. ", "date": "2018.04.13", "title": "Скопие и Атина стигнаха до тежък до финален етап в преговорите за името"}
{"url": "http://www.novinite.bg/articles/158665/Promeni-v-dvijenieto-na-tramvai-4-i-5-prez-uikenda", "text": "Утре и в неделя маршрутите на два трамвая в столицата ще бъдет променени. Временната организация на движението се налага заради извършване на профилактика на релсовия път на линии 4 и 5 по бул. „Цар Борис III”. Част от маршрута на единия ще бъде променен, а на другия – съкратен. Ще бъде разкрита и временна автобусна линия, която да поеме пътниците.Предвид това се въвежда следната организация на движение.На 14.04.2018 г. (събота) и на 15.04.2018 г. (неделя), за времето от 04.30 до 16.00 часа, Трамвайна линия № 4 ще се движи от кв. „Орландовци“ по маршрута си до кръстовище ул. “Алабин” - бул. “Христо Ботев”, надясно по бул. “Христо Ботев”, наляво през площад “Възраждане”, надясно по бул. “Христо Ботев” и наляво по ул. “Алабин” по маршрута до кв. „Орландовци“.Трамвайна линия № 5 ще се движи от обръщателно колело “Бр. Бъкстон” до кв. “Княжево”.Разкрива се временна автобусна линия № 5-ТМ с маршрут: начална спирка - с код 0890 “Кв. Павлово” на ул. “Александър Пушкин” в посока център за автобусна линия № 107, ул. “Александър Пушкин”, надясно по бул. “Цар Борис ІІІ”, бул. “Ген. Тотлебен”, надясно по трамвайното платно на бул. “Македония” до бул. “Христо Ботев”, надясно по бул. “Христо Ботев” до бул. “Ген. Скобелев”, надясно по бул. “Ген. Скобелев” до площад “Руски паметник”, бул. “Ген. Тотлебен”, бул. “Цар Борис ІІІ”, наляво по ул. “Александър Пушкин”, крайна спирка - с код 0893 “Кв. Павлово” за автобусна линия № 107 в посока изход, обратен завой на площад “Знаме на мира” и до началната спирка с код 0890 “Кв. Павлово”; Автобусите да спират на спирки:В посока център:-с код 0876 “Кв. Овча купел” за автобусна линия № 260;-с код 0589 “Ж.к. Бъкстон” – на перона на трамвайната спирка, като се демонтират пана от пешеходната ограда;-с код 0686 “Ж.к. Красно село” за автобусни линии №№ 63 и 260;-с код 2110 “Ул. Нишава” на перона след трамвайната спирка;-с код 0694 “Ж.к. Хиподрума” на перона на трамвайната спирка, като се демонтират пана от пешеходната ограда;-с код 0645 “Ж.к. Лагера” - на перона на трамвайната спирка, като се демонтират пана от пешеходната ограда;-с код 0392 “Бул. Цар Борис ІІІ” за автобусни линии №№ 74 и 260;-с код 0758 “УМБАЛСМ Пирогов” – на перона на трамвайната спирка, като се демонтират пана от пешеходната ограда;-с код 6418 “Площад Руски паметник” – временна в трамвайното платно на бул. “Македония” срещу съществуващата трамвайна спирка в посока кв. „Княжево“;-на трамвайната спирка с код 1279 “Площад Македония” в трамвайнато платно на бул. “Македония” преди бул. “Христо Ботев” – крайна и начална 2.2.2.2. В посока кв. „Княжево“:-с код 0362  “Бул. Прага” на бул. “Ген. Скобелев” за тролейбусни линии № 1 и 5-с код 1297 “Пл. Руски паметник” на бул. “Ген. Сколебев” за тролейбусни линии № 1 и 5-с код 6132 “УМБАЛСМ Пирогов” на бул. “Ген Тотлебен” след бул. “Пенчо Славейков”-с код 2543 “Бул. Цар Борис ІІІ” за автобусни линии №№ 63 и 260-с код 6134 “Ж.к. Лагера” – непосредствено след светофара-с код 6136 “Ж.к. Хиподрума” – временна след светофара в района на пешеходната пътека-с код 6136 “Ул. Нишава” - временна след светофара в района на пешеходната пътека-с код 0638 “Ж.к. Красно село” за автобусни линии №№ 63 и 260-с код 6137 “Ж.к. Бъкстон” - временна след светофара в района на пешеходната пътека-с код 0875 “Кв. Овча купел” за автобусни линии №№ 107 и 260“. ", "date": "2018.04.13", "title": "Промени в движението на трамваи 4 и 5 през уикенда"}
{"url": "http://www.novinite.bg/articles/158673/Kola-i-bus-na-jandarmeriyata-katastrofiraha-chetirima-sa-raneni", "text": "Тази сутрин, малко след 5 часа бил приет сигнал за възникнал пътен инцидент до гр. Смядово. Към място са насочени екипи на полиция, пожарна и спешна помощ. След пристигане било установено, че произшествието е между лек автомобил Фолксваген „Туран“ с варненска регистрация и служебен автомобил на ЗЖУ- Варна /жандармерия/.Пътният инцидент е станал в условията на намалена видимост и гъста мъгла. Водачът на фолксвагена е пътувал в посока към гр. Бургас, а служебният автомобил, който се е движил в посока към Шумен, е предприел маневра ляв завой в посока към гр. Смядово. Автомобилите са се ударили.След удара в МБАЛ- Шумен са откарани 41-годишна жена, която е била пътник във фолксвагена и трима полицейски служители. Жената и двама от униформените са освободени след извършените прегледи. За лечение в болничното заведение е настанен 47-годишен мъж, който е с различни наранявания и фрактури. Към момента животът му е вън от опасност.Водачите и на двата автомобила са тествани с дрегер за алкохол, наличие не е отчетено. Пътният участък е почистен и обезопасен за преминаващите автомобили. Работата по изясняване на причините довели до инцидента продължава в рамките на образуваното  досъдебно производство по  описа на ОСлО при Окръжна прокуратура- Шумен.", "date": "2018.04.13", "title": "Кола и бус на жандармерията катастрофираха, четирима са ранени"}
{"url": "http://www.novinite.bg/articles/158678/Vazstanoviha-balerinata-vav-fontana-pred-narodniya-teatar", "text": "Монтираха скулптурата на бронзовата балерина във фонтана в Градската градина пред Народния театър, предаде БГНЕС. Тя се завърна на мястото си, след като през ноември младеж в нетрезво състояние се подпря и я събори.Извършителят беше задържан за 24 часа и освободен на следващия ден без дори да плати глоба. Близо пет месеца отне на експертите да оценят щетите и да я реставрират. Бронзовата скулптура е собственост на Градската галерия, където до момента се съхраняваше.", "date": "2018.04.13", "title": "Възстановиха балерината във фонтана пред народния театър "}
{"url": "http://www.novinite.bg/articles/158688/Karakachanov-Nikoj-ne-e-iskal-ot-nas-vazdushni-koridori-za-da-atakuva-Siriya", "text": "Във връзка с обстановката в Сирия, министърът на отбраната Красимир Каракачанов обяви, че към страната ни до този момент няма искания за въздушни коридори. Във военната академия \"Георги С. Раковски\" той заяви, че подготовката на армията ни тече по предварителни планове - не заради това, че някъде има ситуация, а заради това, че може да възникне ситуация, предаде БНТ. Министърът коментира, че президентът правилно е свикал Консултативния съвет по национална сигурност.„Армията не е институция, която трябва да реагира като пожарна команда, да ме извиняват пожарникарите, не ги обиждам. Ти се готвиш според плановете, които са утвърдени за годината. Това, което забелязваме от снощи и от тази сутрин, е леко смекчаване на тона между двете противодействащи страни - Съединените щати и Русия. Има и сценарий, при който може да се стигне до вариант на нанасяне на удари. Лично аз, ако ме питате, смятам, че най-вариант е да се търси разумният компромис и да се търси мирният компромис“, каза Каракачанов.", "date": "2018.04.13", "title": "Каракачанов: Никой не е искал от нас въздушни коридори, за да атакува Сирия"}
{"url": "http://www.novinite.bg/articles/158689/Stranichen-udar-ot-leka-kola-naj-veroyatnata-prichina-za-avtobusnata-katastrofa", "text": "Лек автомобил се е завъртял, след което е ударил от едната страна катастрофиралия на „Тракия“ фатален автобус преди той да се обърне. Това е вероятната причина за фаталната катастрофа, отнела живота на шестима и ранила други 22-ма души. Самият автобус е бил технически изправен, с всички необходими документи и прегледи. Същото важи и за шофьорите му, включително този, който е бил зад волана в моментас на инцидента. Това сочат данните от разследването на катастрофата към момента и предоставената информация от собственика на автобуса - „Юнион Ивкони“, МВР, Министерството на транспорта, Министерството на регионалното развитие и благоустройство и др.Автобусът е бил съвсем нов, шофьорите са се сменили в Сливен. Водачът, който е управлявал е почивал според правилата. Това заяви за „Дарик” Ивайло Константинов, един от собствениците на фирмата „Юнион Ивкони”, чийто автобус катастрофира на магистрала „Тракия“. Автобусите са оборудвани с колани, друг е въпросът колко от пътниците са изпълнили инструкциите в началото на пътуването, добави той.  Друг автомобил се е завъртял на пътя, автобусът се е ударил и е изхвърчал в канавката, каза още Константинов. „Може би по-малко и от вас знам. Това, което знам, го знам от нашите екипи, които са на място. Адски неприятен инцидент. И не петък 13-ти е виновен, а отново джигитите на пътя“, каза Константинов.   „Автобусът е чисто нов, на 2 месеца от завод. Шофьорите са се сменили в Сливен. Отстъпил е единият и е застъпил този, който е управлявал. Преди това си е починал. Всичко това е документирано. Така че в тази посока няма никакъв проблем. Автобусите са оборудвани с колани, друг е въпросът колко от пътниците се съобразяват с инструктажите, преди да отпътуват“, каза още той.„Автомобил се е завъртял на пътя, ударил е странично автобуса, той изхвърчал в канавката. Отклонил го е от пътя и се е обърнал. Вероятно и това е причината за жертвите. Има наши два екипа на място. Очевидно там е страшна гледка“, допълни Ивайло Константинов. От „Юнион Инкони” съобщиха за „Дарик”, че управителят и мениджърът вътрешни линии пътуват към мястото на инцидента, където ще дадат брифинг за медиите.Автобусът на „Юнион Ивкони” се е движел с 93 км/час. Това каза управителят на „Юнион Ивкони” Георги Атанасов. По думите му шофьорът не е карал с превишена скорост, това показали данните от GPS.„По първоначална информация лекият автомобил се е завъртял и е ударил автобуса странично, поради което автобусът е напуснал пътното платно. Тази информация беше потвърдена и от шофьора на автобуса. Той ми разказа, че лекият автомобил го е ударил странично, поради което го избутва от пътното платно“, добави Атанасов. Той каза още, че автобусът е произведен през август 2017 година. Прегледан е и от скоро е в експлоатация: „Шофьорът работи при нас от няколко години. Той е с близо 13-годишен стаж като професионален шофьор“.Георги Атанасов изказа съболезнования на близките на жертвите. „Стремим се да съдействаме по всякакъв начин. Организирали сме колегите, които са на работа да дарят кръв. Призовавам чрез вас всички, които могат да дарят кръв, за да можем да облекчим работата на пострадалите“.Причина за катастрофата най-вероятно е \"пътен инцидент, който касае и друго превозно средство\". Това коментира министърът на транспорта Ивайло Московски, като така потвърди версията на фирмата собственик на автобуса. Министърът на регионалното развитие и благоустройството Николай Нанков допълни, че пътната инфраструктура не е причина за днешната катастрофа.Московски също потвърди, че техническото състояние на автобуса е добро, машината има удостоверение за техническа изправност, на 6 февруари т.г. е извършен технически преглед, за който има видеофайл. Конкретният автобус, извършвал превоза, е вписан в лиценза на превозвача. Шофьорът на автобуса е с валидни свидетелство за управление, удостоверение за психическа годност и дигитална карта, са установили проверяващите екипи.", "date": "2018.04.13", "title": "Страничен удар от лека кола - най-вероятната причина за автобусната катастрофа"}
{"url": "http://www.novinite.bg/articles/158667/Phenyan-gotov-da-se-otkaje-ot-yadrenite-raketi-sreshtu-garancii-ot-SASht-za-zapazvane-na-socializma-tam", "text": "По време на срещата в Пекин в края на март с китайския президент Си Дзинпин, лидерът на Северна Корея Ким Чен Ун е заявил за възможността да се изготви пътна карта за процеса на ядрено разоръжаване. Условието било САЩ да гарантират запазването на политическата система в страната, съобщава в петък вестник \"Токио\", позовавайки се на източници, запознати с отношенията между двете страни, предаде БГНЕС.Според изданието, освен това, Ким Чен Ун е заявил, че на Пхенян не му е необходимо да има ядрено оръжие, ако Вашингтон спре своята враждебна политика спрямо него. Ким Чен Ун посети Китай от 25 до 28 март. Пътуването до Китай беше първото му посещение в чужбина, след като той пое страната след смъртта на баща си Ким Чен Ир през 2011 г.", "date": "2018.04.13", "title": "Пхенян готов да се откаже от ядрените ракети срещу гаранции от САЩ за запазване на социализма там"}
{"url": "http://www.novinite.bg/articles/158669/Sled-protestite-Kiril-Ananiev-se-sreshta-s-horata-s-uvrejdaniya", "text": "Държавата сяда на масата за преговори с хората с увреждания. Причината е предстоящата реформа в ТЕЛК, а поводът – протеста пред вратите на Министерски съвет този вторник.Така от 10:00 ч. днес здравният министър Кирил Ананиев приема представители на организациите на хората с увреждания, с които ще обсъди проблемите и предложенията им. Очаква се разговорите да продължат не по-малко от час, но може и да се проточат. След края на срещата вероятно ще има изявления от преговарящите страни.  ", "date": "2018.04.13", "title": "След протестите: Кирил Ананиев се среща с хората с увреждания"}
{"url": "http://www.novinite.bg/articles/158692/Polufinalite-v-ShL-Bajern-Real-i-Livarpul-Roma", "text": "Действащият европейски клубен шампион Реал (Мадрид) ще има тежка задача на полуфиналите в Шампионската лига. \"Кралския клуб\" ще се изправи срещу другия фаворит в турнира Байерн (Мюнхен) за определяне на единия финалист. Баварците са домакини в първия мач, а реваншът е на \"Сантиаго Бернабеу\", предаде .Ливърпул пък продължава да мечтае за 6-и трофей от надпреварата. Мърсисайдци ще срещнат Рома на полуфиналите, като са домакини в първия мач. Победителят от двойката Байерн - Реал пък ще е символичният домакин на финала в Киев. Това отреди жребият, теглен днес в 14:00 ч. българско време в Нион. Първите мачове са на 24 и 25 април, а реваншите ще се играят на 1 и 2 май. Финалът в Киев е насрочен за 26 май.\r\nБайерн (Мюнхен) - Реал (Мадрид) \r\nЛивърпул - Рома", "date": "2018.04.13", "title": "Полуфиналите в ШЛ: Байерн-Реал и Ливърпул-Рома"}
{"url": "http://www.novinite.bg/articles/158663/Vashington-i-London-Himicheskata-ataka-v-Siriya-nyama-da-ostane-bez-otgovor", "text": "Британският премиер Тереза Мей и президентът на САЩ Доналд Тръмп са се съгласили да продължат да работи в тясно сътрудничество по международния отговор на предполагаемото използване на химически оръжия в сирийския град Дума. \"Те се съгласиха да продължат да работят в тясно сътрудничество по въпроса за ответната реакция на международната общност\", се казва в съобщение за проведения в четвъртък телефонен разговор между двамата лидери, предаде БГНЕС. Те също \"се съгласиха, че режимът (на сирийския президент Башар) Асад е създал образец на опасен модел на поведение по отношение на употребата на химическо оръжие\", се посочва в съобщение на кабинета на британския премиер.В него също се отбелязва, че страните признават \"важността на това, че използването на химически оръжия няма да остане без отговор, както и необходимостта да се предотврати по-нататъшно използване на химическо оръжие от режима на Асад.\" Главният въпрос на извънредното заседание на кабинета на Тереза Мей в четвъртък беше дали да се присъедини Лондон към евентуална военна операция срещу сирийските правителствени сили и дали да се вземе такова решение, без обсъждане в британския парламент. В понеделник Тръмп заплаши, че ще предприеме военни мерки срещу сирийските власти във връзка с предполагаемото използване на химически бойни отровни вещества в Дума, близо до Дамаск. Москва предупреди Вашингтон за сериозните последици от евентуални американски удари срещу Сирия, ако руски граждани пострадат по време на такава операция.", "date": "2018.04.13", "title": "Вашингтон и Лондон: Химическата атака в Сирия няма да остане без отговор"}
{"url": "http://www.novinite.bg/articles/158668/Skopie-Sas-Sofiya-pokazahme-kak-se-reshavat-problemi-na-Balkanite", "text": "Ако искаме сигурни Балкани, трябва да решим отворените проблеми. Република Македония и България показаха как могат да се решат различията с помощта на диалог и без външна помощ. Това заявява в интервю за БГНЕС македонският вицепремиер и вътрешен министър Оливер Спасовски. Той взе участие в срещата на вътрешните министри от Западните Балкани и Европейския съюз, чийто домакин е София. На форума бяха обсъдени борбата с организираната престъпност, корупцията и незаконната миграция.„Всички държави от региона се сблъскват със сходни проблеми пред своята национална сигурност. Хубаво е, че всички те намират общи точки, които ги обединяват, а не се разединяват, както беше през изминалите години“, казва Спасовски. Като пример дава мигранската криза, с която неговата страна се справи успешно през 2015 и 2016 г. “Мигрантската криза показа, че този регион, ако действа заедно, може да се справи. Сега ситуацията е стабилна“, констатира Спасовски.Той отбеляза, че България и Европейският съюз са свидетели как могат да се решават доскоро спорни проблеми, когато има политическа воля за това. „Премиерите и на Република Македония, и на България, показаха как могат да се решат различията с помощта на диалог“, заявява Оливер Спасовски. Според него постигнатото от двете държави като договор, диалог и разговор е свидетелство, че между Скопие и София има отлични отношения, които трябва да се развиват през следващите години. „Това е от полза и на Македония, и на България“, подчертава македонският вътрешен министър.На въпрос дали очаква Македония да получи скоро дата за започване на преговори с ЕС Спасовски дава положителен отговор. „Да, абсолютно ние го очакваме, защото работим много и гражданите на Република Македония го заслужават, защото осъществихме необходимите реформи. Очаквам, че ЕС ще оцени тези усилия и това, което е направено през целия период за приближаването към ЕС. И това ще ни даде още по-голям мотив за напредък“, казва той. Спасовски отбелязва специално ролята на България и подкрепата, която тя оказва за присъединяването на Западните Балкани към ЕС.", "date": "2018.04.13", "title": "Скопие: Със София показахме как се решават проблеми на Балканите"}
{"url": "http://www.novinite.bg/articles/158691/Dve-deca-sa-zaginali-pri-pojar-vav-furgon-kraj-selo-Ustina", "text": "Две деца са загубили живота си днес при пожар във фургон. Инцидентът е станал в землището на пловдивското село Устина . Сигналът е подаден около 10:40 часа днес. На място веднага са насочени екипи от пожарникари, които бързо погасили огъня.В болница са транспортирани 18-годишната обитателка на помещението, заедно с 2-годишното й дете. По данни на майката, в пламъците са загинали другите й две деца – момиченце на 6 години и момченце на 4 години.Докато е помагал на майката и детето, е пострадал и 41-годишният собственик на имота и на отдадения под наем фургон. Местопроизшествието е запазено. Извършва се оглед от служители на РУ – Стамболийски. Причините за възникване на пожара са в процес на изясняване.", "date": "2018.04.13", "title": "Две деца са загинали при пожар във фургон край село Устина"}
{"url": "http://www.novinite.bg/articles/158690/Prokurori-sashto-veche-razsledvat-katastrofata-s-avtobusa", "text": "Разследването на произшествието на автомагистрала „Тракия“ се осъществява под наблюдението на Окръжна прокуратура София. На място работи екип от разследващи полицаи от Областна дирекция на МВР - София, под ръководството на дежурен прокурор, както и на заместник на окръжния прокурор. Продължава извършването на оглед на местопроизшествие, като паралелно с това се провеждат и разпити на свидетели. Предприети са действия и за изземване на необходимата документация от фирмата – превозвач, собственик на автобуса. Създадена е необходимата организация за незабавно назначаване на експертизи – на първо място съдебномедицински експертизи на пострадалите лица. Действията на полицейските екипи се осъществяват в пълна координация с прокуратурата. Образувано е досъдебно производство за престъпление по чл. 343 ал. 4 от Наказателния кодекс – нарушаване на правилата за движение по пътищата при управление на МПС, от което по непредпазливост за причинени смърт и телесни повреди на повече от едно лице.", "date": "2018.04.13", "title": "Прокурори също вече разследват катастрофата с автобуса"}
{"url": "http://www.novinite.bg/articles/158671/Stolichna-obshtina-i-BChK-otkrivat-iniciativa-za-razdelno-sabirane-na-tekstil", "text": "Днес от 11:00 часа заместник-кметът на София с ресор екология Йоана Христова ще присъства на стартирането на проект за разделно събиране на текстил на територията на „Женски пазар“. Събитието се организира от „Пазари Възраждане“ ЕАД и HUMANITA Ltd, със съдействието на Български Червен кръст. Инициативата има за цел да подпомогне разделното събиране на текстил и е с благотворителен характер. Част от дрехите ще бъдат дарени на Червения кръст. Събитието ще се проведе на територията на Женски пазар при ул.“Св.св.Кирил и Методий“. ", "date": "2018.04.13", "title": "Столична община и БЧК откриват инициатива за разделно събиране на текстил"}
