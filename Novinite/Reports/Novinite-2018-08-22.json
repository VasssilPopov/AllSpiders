{"url": "https://www.novinite.bg/articles/163387/Desetki-raneni-v-Turciya-sled-parviya-den-ot-Kurban-bajram", "text": "Десетки хора бяха ранени по време на отбелязването на първия ден от Курбан байрам в Турция. Някои от тях са ударени от кози, други са били стъпкани от бик, а трети са били наръгани от месари аматьори, съобщава турското издание \"Хюриет дейли\", цитирано от БГНЕС.Милиони животни са били пожертвани в Турция във вторник, като по този начин се отбеляза начало ислямския празник познат още като „Ейд ал-Адха”Но с радостта и благодарността дойдоха и неприятностите и гнева, което доведе до познатата сцена, в която хората настояват сами да пожертват животните си, а не да наемат месар, което доведе до много наранявания.В западната провинция Бурса коза избяга в момента, в който трябваше да бъде пожертвана в градината на къща. Тя е влязла в къщата, качила се е на третия етаж и от там е скочила върху 50-годишен мъж. Черепът на мъжа е счупен на две места и в крайна сметка козата е била пожертвана.Месар аматьор от централната провинция Ескишехир е успял да среже собствения си крак, докато се е опитвал да принесе животно в жертва.Междувременно в Истанбул крава избяга и падна от 10 метра в сух канал заедно със собственика си. Мъжът е със счупен крак и е бил откаран в болницата, а кравата е била пожертвана на място.Дори и без участието на животни, хората са намерили други причини, за да се наранят.Двама аматьор месари от Шанлъурфа са се намушкали след спор, кой от двамата трябва да бъде нает от клиент да пожертва няколко животни. И двамата мъже са били откарани в болницата. Раните им не са животозастрашаващи. ", "date": "2018.08.22", "title": "Десетки ранени в Турция след първия ден от Курбан байрам"}
{"url": "https://www.novinite.bg/articles/163344/Padev-shte-bade-gost-na-otbelyazvaneto-na-70-ata-godishnina-ot-sazdavaneto-na-Voennotransportnata-aviaciya", "text": "На 23 август 2018 г. от 10.30 часа президентът и върховен главнокомандващ Въоръжените сили Румен Радев ще бъде гост на честването на 70-ата годишнина от създаването на Българската военнотранспортна авиация и празника на 16-та транспортна авиационна група. Събитието ще се състои в района на авиобаза „Враждебна“ (кв. „Враждебна”, ул. „Осма”).", "date": "2018.08.22", "title": "Pадев ще бъде гост на отбелязването на 70-ата годишнина от създаването на Военнотранспортната авиация"}
{"url": "https://www.novinite.bg/articles/163354/Detskiyat-radiohor-s-protesten-koncert-pred-MS-Borisov-zagrijen-za-decata", "text": "Детският радиохор излезе тази сутрин на протестен концерт пред Министерски съвет с искане да има приемственост между настоящата и новата диригентка. Премиерът Бойко Борисов призова да се поеме отговорност и този проблем да не се подминава. Детският радиохор БГНЕС Деца и родители са против прекратяването на договора на досегашния диригент на хора Венеция Караманова. От БНР обясниха, че новият диригент Теодора Димитрова е назначена след проведен конкурс. Преди това тя е работила близо 10 години в хора. Хористите и родителите им се възмутиха, че са разбрали последни за промяната. Родителите са притеснени още, че предстои ключова подготовка за хора, а нямат яснота за новия диригент, който ще отговаря за бъдещето на децата. Детският радиохор БГНЕС „Шефът на националното радио и СЕМ трябва да си поемат отговорността по проблема с Детския радио хор“, каза министър-председателят Бойко Борисов преди днешното правителствено заседание във връзка с протеста на децата от Детския радио хор, които протестираха пред сградата на Министерски съвет. Детският радиохор БГНЕС Министърът на културата Боил Банов посочи, че нещата ще бъдат решени добре за всички. Преди срещата Банов посрещна официално хора заедно с председателя на СЕМ София Владимирова. Детският радиохор БГНЕС „Надявам се и шефът на националното радио, и СЕМ да си свършат работата. Не заради друго, а защото стоят пред Министерски съвет. Под нашия прозорец са. Не мога да ги оставя децата да стоят отвън. Да си поемат отговорността“, каза още премиерът.", "date": "2018.08.22", "title": "Детският радиохор с протестен концерт пред МС, Борисов загрижен за децата"}
{"url": "https://www.novinite.bg/articles/163370/Obsajdat-se-dva-varianta-za-razreshavane-na-krizata-s-NIMH", "text": "Обсъждат се два варианта за бъдещето на Националния институт по метеорология и хидрология (НИМХ). Това заяви министърът на образованието и науката Красимир Вълчев след среща с премиера Бойко Борисов и председателя на БАН акад. Юлиан Ревалски, съобщава БГНЕС.„През последните 10 дни са водени разговори с метеоролозите без мое участие или представител на правителството. При разговора с премиера беше докладван напредък в разговорите“, отбеляза Вълчев.От НИМХ настояват да се отделят от БАН и да минат към Министерството на образованието. А според тях в разговорите до момента БАН залагали на статуквото.„Това, което можем да кажем е, че нищо не става насила и нищо няма да правим насила. Дори да се премине към вариант извеждане на института, хидрометеорологичната служба и изследванията за климата пак ще бъдат под шапката на БАН. Ако част от учените желаят да продължат с чисто научната си дейност, те ще имат възможност да останат в БАН”, обясни образователният министърът.Председателят на БАН акад. Юлиан Ревалски също каза, че, „ако правителството реши да изгради национална хидрометеорологична служба на основата на института”, академията няма да се противи. От БАН обаче категорично не са съгласни с „ултимативното искане НИМХ да стане част от някоя друга структура- министерство или МС”.", "date": "2018.08.22", "title": "Обсъждат се два варианта за разрешаване на кризата с НИМХ"}
{"url": "https://www.novinite.bg/articles/163403/NIMH-i-BAN-ne-se-razbraha", "text": "Днес изтече срокът, в който Националният институт по метеорология и хидрология (НИМХ) и Българската академия на науките (БАН) трябваше да се разрешат спора си, след като учените от института поискаха да не бъдат вече под шапката на академията. До окончателно решение не се е стигнало, отсега нататък в преговориге ще се включи и правителството, заяви министърът на образованието Красимир Вълчев. Според него, има два варианта за решаване на въпроса - разширена автономия на Института в рамките на БАН или неговото извеждане от Академията. Красимир Вълчев - министър на образованието: Нищо не става на сила и нищо няма да правим на сила. Очаква се през следващата седмица да продължат разговорите в тази посока, в които ще се включат представители на министерството и на правителството. Предвижда се решение да бъде взето до идната сряда. Акад. Юлиан Ревалски, председател на БАН: Ако правителството реши да изгради Национална хидрометеорологична служба на основата на Института, ние не сме против. Ние сме против това ултимативно искане той просто да бъде отделен изцяло. Ас. Орлин Георгиев - ръководител на отдел в НИМХ: Ние положихме всички усилия да бъдем максимално конструктивни и диалогични, но не се получи това нещо, тъй като от страна на ръководните органи на БАН или техните представители имаше една стена.", "date": "2018.08.22", "title": "НИМХ и БАН не се разбраха"}
{"url": "https://www.novinite.bg/articles/163404/Prokuraturata-dade-na-sad-Ivancheva-Hristova-i-Dyulgerov", "text": "Спецпрокуратурата даде на съд отстранената кметица на \"Младост\" Десислава Иванчева, заместничката ѝ Биляна Христова и бившия районен кмет Петко Дюлгеров.Те са обвинени за подкуп. Делото е разпределено на съдия Иво Хинов.Тримата бяха задържани при акция на 17 април. Повод за нея беше разследване за подкуп, даден на Иванчева от строителен предприемач. Тогава беше съобщено, че Иванчева и заместничката й Биляна Христова са задържани със 70 000 евро, които са част от по-голяма сума, поискана за издаване на строително разрешително. Над 5 часа двете бяха държани с белезници до автомобила им, паркиран пред сградата на Министерството на спорта, докато разследващите извършваха обиск. В същия ден беше задържан и бившият кмет на община „Младост” Петко Дюлгеров. За него се твърди, че е бил посредник при подкупа.  ", "date": "2018.08.22", "title": "Прокуратурата даде на съд Иванчева, Христова и Дюлгеров"}
{"url": "https://www.novinite.bg/articles/163395/Iztochvaneto-na-mazuta-ot-koraba-Mopang-nyama-da-stane-dnes", "text": "Източването на мазута от потъналия преди близо век край Созопол кораб \"Мопанг\" няма да започне днес. Това съобщи директорът на Изпълнителната агенция \"Морска администрация\" Живко Петров. Операцията се забавя заради лошите метеорологични условияСформиран е е екипът, който ще участва в източването на мазута от кораба, потънал край Созопол, каза Живко Петров. \"В момента точно няма водолазано гмуркане долу. Първо, не цялата техника е събрана още на място, има още неща, които трябва да си подготвят водолазите, и след това ще трябва да преценят кога ще е физически възможно вече, поради метеорологичните условия, да започнат\".С решение на Министерския съвет за акцията ще бъдат осигурено близо 2 милиона лева, които по-късно ще бъдат възстановени от Фонда за бедствия и аварии. ", "date": "2018.08.22", "title": "Източването на мазута от кораба \"Мопанг\" няма да стане днес"}
{"url": "https://www.novinite.bg/articles/163398/Vidinski-panair-2018-shte-bade-otkrit-na-24-avgust", "text": "Кметът на Община Видин Огнян Ценков ще обяви официално за открит Видинския панаир в 21 часа, петък. От 2013 година изложението се провежда на територията на бившето военно поделение, в близост до крепостта „Баба Вида“. Повече от 200 търговци, производители и занаятчии от цяла България и от Сърбия са заявили желание да участват в тазгодишното издание. Община Видин е създала необходимата организация и в момента текат последни приготовления. Предприети са необходимите мерки за гарантиране на сигурността както на участниците в изложението, така и на посетителите. В тази връзка е подписан договор между Общината и Областната дирекция на МВР. В близост до входа за панаира ще бъде разположен медицински пункт, който ще работи от 10.00 ч. до полунощ. Със заповед на кмета на Общината е разпоредено работно време за временните обекти за хранене и търговия на дребно - от 10.00 ч. до 2.00 ч., с ползване на озвучаване до 23.00 ч.; за атракционния кът с люлки, стрелбища и други увеселителни съоръжения - от 10.00 ч. до 23.00 ч., като стриктно се спазват допустимите норми на шум. Припомняме, че съобразно въведената временна организация на движението улиците „Баба Вида“ и „Княз Борис I“ стават еднопосочни и ще бъдат сигнализирани с пътни знаци. За паркиране на моторните превозни средства се обособяват следните места: - В двора на Профилираната природо-математическа гимназия „Екзарх Антим I“, като влизането към паркинга се осъществява от площад „Баба Вида“ по ул. „Княз Борис I“; - Обособена площ до Детска градина „Детелина“, като влизането се осъществява от ул. „Баба Вида“ по ул. „Алеко Константинов“; - Обособена и обозначена площадка за паркиране на таксиметрови автомобили на площад „Баба Вида“ и Епиграфския център (бивш турски склад). Концертната програма на 24 август ще започне в 20.00 ч. с изпълнения на Градския духов оркестър и Ансамбъла за народни песни и танци „Дунав“. След това посетителите на панаира ще забавлява популярната българска певица Тони Дачева.", "date": "2018.08.22", "title": "Видински панаир 2018 ще бъде открит на 24 август"}
{"url": "https://www.novinite.bg/articles/163402/APIAko-do-4-godini-ne-se-remontirat-viaduktite-tryabva-da-zatvorim-magistralite", "text": "Виадуктите по магистрала \"Хемус\" не са ремонтирани близо 40 години. Това стана ясно днес, след като от Пътната инспекция провериха как вървят ремонтите на два от тях - този при тунел \"Витиня\" и \"Коренишки дол\". След срутването на моста в Генуа, при който загинаха над 40 души и у нас бяха разпоредени спешни инспекции на основните пътища. От АПИ заявиха, че ако виадуктите не бъдат ремонтирани до 3 - 4 години - магистралите трябва да бъдат затворени. Изчисленията показват, че през следващите три години ще са нужни над 130 милиона лева, за да се укрепят съоръженията само на автомагистралите.Виадуктът при тунел \"Витиня\" е с дължина 225 метра и е в експлоатация от 1984 г. Основен ремонт досега не е правен. От Пътната агенция признаха, че секторът е системно недофинансиран. Винетната система генерира около 300 милиона лева, които се оказват недостатъчни.Ремонтите на виадукта ще струват 8 милиона лева. До момента са възстановени всички носещи стълбове. Предстои саниране на пътната плоча, тротоарните конзоли и фугите на съоръжението.До края на октомври месец се очаква да приключи и ремонтът на дясното платно на виадукта \"Коренишки дол\", а през следващата година да се ремонтират колоните на лявото. Ремонтът ще струва 25 милиона лева.Съоръжението е с дължина 481 метра и е в експлоатация от 1986 г.От Пътната агенция заявиха, че са открили пропуски в строителството. Най-фрапантните грешки са при начина на отводняване.През есента започват нови ремонти на общо пет мостови съоръжения. Три на автомагистрала ,,Тракия\" и две на ,,Хемус\".", "date": "2018.08.22", "title": "АПИ:Ако до 4 години не се ремонтират виадуктите, трябва да затворим магистралите"}
{"url": "https://www.novinite.bg/articles/163397/S-2-869-295-leva-da-badat-zakupeni-111-hilyadi-uchenicheski-shkafcheta-tazi-godina", "text": "С 2 869 295 лева да бъдат закупени 111 хиляди ученически шкафчета от 588 общински училища, реши днес правителството. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници.Правителството осигури общо 5 618 978 лева за дейностите по Националната програма \"Осигуряване на съвременна образователна среда\", одобрена през 2018 г.83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища.Необходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "С 2 869 295 лева да бъдат закупени 111 хиляди ученически шкафчета тази година"}
{"url": "https://www.novinite.bg/articles/163379/Pravitelstvoto-prie-plan-za-dejstvie-za-chakalnyata-kam-evrozonata", "text": "Правителството одобри план за действие за присъединяване на България към чакалнята на еврозоната и банковия съюз. Страната ни ще направи двете стъпки едновременно.Европейската комисия наблюдава как България се справя със съдебната реформа, с борбата с корупцията, качеството на работата на институциите и финансовия сектор.На 29 юни 2018 г. министърът на финансите и управителят на БНБ изпратиха официалното писмо за намеренията на страната ни да се присъедини към Валутния механизъм II (ERM II) и към Банковия съюз до юли 2019 г. България получи политическата подкрепа на Еврогрупата.В Плана за действие са включени мерки, които предвиждат засилване на рамката на надзора в банковия сектор чрез тясно сътрудничество с Европейската централна банка и предприемане на необходимата подготовка в съответствие със съществуващите процедури, чрез извършване на редица промени в националното законодателство, въвеждане до края на 2018 г. на по-строги изисквания към получателите на кредити от банки, а също и засилване на надзора над пенсионните фондове и застрахователните дружества.Сред ангажиментите, които България е поела, са подобряване на рамката за несъстоятелността, засилване на борбата срещу изпирането на пари, модернизиране на управлението на държавните предприятия и др.Целта е плавен преход към ERM II и към банковия съюз до юли 2019 г. и въвеждане на еврото.", "date": "2018.08.22", "title": "Правителството прие план за действие за чакалнята към еврозоната"}
{"url": "https://www.novinite.bg/articles/163386/Kabinetat-otpusna-56-mln-leva-za-savremenna-obrazovatelna-sreda", "text": "Правителството осигури 5, 6 млн. лева за дейностите по Националната програма „Осигуряване на съвременна образователна среда“, одобрена през 2018 г.От тях 2,8 млн. лева са за закупуването на 111 000 ученически шкафчета от 588 общински училища. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Това е една от мерките за олекотяване на ученическите раници.83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.1,6 млн. лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища.Необходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "Кабинетът отпусна 5,6 млн. лева за съвременна образователна среда"}
{"url": "https://www.novinite.bg/articles/163373/Stanislav-Vladimirov-Viziya-za-Balgariya-promenya-celiya-model-na-upravlenie", "text": "БСП започна с представянето на „Визия за България“ в област Перник Народните представители от ПГ на „БСП за България“ Станислав Владимиров и Любомир Бонев, председателят на ОблС на БСП – Перник Валентин Петков и председателят на ОбС на БСП – Перник Кирил Леонов представиха проекта на левицата „Визия за България“ пред жители на кв. Изток в Перник. „Визия за България” е основа, по която тепърва предстои голям дебат. Ние сме отворени за визионерски разговор за България с всички български граждани, защото преходът у нас продължава прекалено дълго. Този период стопи нацията до 7 млн. души, направи ни най- бедните и болни в Европа“. Това каза народният представител от ПГ на „БСП за България“ Станислав Владимиров. Той добави,  че това е документ, върху който може да се стъпи за цялостна промяна на модела на управление на държавата. „Най-големият проблем в България в момента е демографията. Всъщност ние сме вече в демографска смърт. Затова БСП повдига темата не в предизборна кампания, а сега, когато можем да я обсъдим и да поискаме конкретни мерки”, категоричен бе народният представител. По думите му част от мерките за справяне с проблема минава през подпомагане на младите семейства с репродуктивни проблеми, през отглеждането и грижата на детето от детски ясли, детска градина и училище. „Доходите в България продължават да са изключително ниски. С това ниво на доходите и отворения трудов европейски пазар е много трудно да се задържат хората у нас“, каза още той. Владимиров обясни, че ние сме една от малкото страни с толкова високо ДДС върху детските храни, лекарствата и принадлежности, свързани с отглеждането на децата. „Има стоки от първа необходимост, на които ставката от ДДС може да бъде близо до нулата”, категоричен беше Станислав Владимиров. По думите му твърде дълго време е оставяна ролята на държавата встрани. „Държавата може да бъде не само регулатор, но и инвеститор в редица сектори”, добави народният представител. Владимиров каза още, че правилната регионална политика не е просто да асфалтираме една пътна отсечка, а е добро планиране на развитието на регионите. „Не може икономиката ни да е развита само в три града. Това води до дебалансиране на държавата. Нужно е добро икономическо развитие на всички региони, добри услуги в образование и здравеопазване”, коментира народният представител. Той добави, че за първи път в този документ левицата бърка толкова дълбоко в раната на болното ни здравеопазване. „През 1999 г., когато стартира НЗОК, е с бюджет от 700 – 800 млн. лева. Сега този бюджет е над 4 милиарда лева, а сме намалели като нация с над милион и триста хиляди души. Колкото и пари да наливаме в тази система, тя води до по-лошо качество. Затова трябва да променим целия модел”, категоричен бе Станислав Владимиров   Валентин Петков: Нито една политическа сила нямаше смелостта да предложи подобен визионерски документ „Нито една политическа сила до сега нямаше смелостта да предложи подобен визионерски документ. Ние трябва да впрегнем енергията на колкото се може повече българи, да го обсъдим с тях, за да доусъвършенстваме този работещ документ“. Това заяви председателят на ОблС на БСП – Перник Валентин Петков. Той добави, че „Визия за България“ предприема сериозни мерки за справяне с проблемите на страната. Петков каза още, че Визията показва как трябва да изглежда страната ни в дългосрочен план, за да я има България. „Хубаво е, че се акцентира върху няколко основни моменти като здравеопазване, образование, регионална политика, икономика, селско стопанство“, уточни той. „Основна задача, най-вече на нас левите, трябва да бъде поставянето на проблемите на хората на дневен ред и тяхното бързо решаване, защото ние поставяме в центъра на политиката си добруването на хората“, заяви Петков. Според него с представянето на Визията, левицата е започнала един сериозен и дългосрочен разговор с всички български граждани. „Вярвам, че ще успеем да предизвикаме интереса на хората и да променим управлението на страната, за да пребъде България“, завърши Валентин Петков.   Кирил Леонов: Трябва да сложим край на порочния модел на управление  “Във „Визия за България“ се говори за преразглеждане на концесионерски договори, преизчисляване на пенсиите, спиране на приватизацията, обръщане на модела на управление към хората и всеки, който милее за България, трябва да го разбере“, каза председателят на ОбС на БСП – Перник Кирил Леонов. Той добави, че задачата, която си поставя левицата, е много смела, защото работи за  пресичането на порочния модел на управление. „Трябва да сложим край на това, ако искаме да я има България, децата ни да са образовани и здрави и да живеем спокойно и достойно“, каза още той.   В края на срещата бяха връчени благодарствени грамоти и плакети на дългогодишни председатели на ОПО в кв. Изток.", "date": "2018.08.22", "title": "Станислав Владимиров: „Визия за България“ променя целия модел на управление"}
{"url": "https://www.novinite.bg/articles/163399/Stolichna-obshtina-mie-ulicite-i-trotoarite-na-Sofiya", "text": "Столична община мие улиците и тротоарите на София за четвърти път тази година. Това съобщи Стефка Енчева, началник отдел “Контрол по опазване на околната среда”. Засега, с маркуч са измити близо 47 декара. Чрез дюзи пък столичните пътища са почистени 5 пъти. По думите на Енчева, задължително се отпушват и шахтите. За тази дейност, до този момент са похарчени около 2 милиона лева. За последен път тази година, водоноските ще обиколят града през септември, когато ще се погрижат и за дворовете на столичните училища преди първия учебен ден. Според жители на район “Красно село” обаче 5 пъти годишно миене на улиците не е достатъчно, а и общината не полага достатъчно грижи за по-крайните квартали.", "date": "2018.08.22", "title": "Столична община мие улиците и тротоарите на София"}
{"url": "https://www.novinite.bg/articles/163342/Dneven-horoskop-za-sryada", "text": "И днес, както обикновено, сте склонни към недообмислени постъпки. Макар и да се досещате, че някои ваши действия могат да имат сериозни и неприятни последствия, всичко ще вършите по своему, надявайки се на късмет и благоприятно стечение на обстоятелствата. Странностите, които стават във вашето обкръжение вече от доста дълго време, повече не трябва да се игнорират, и по тази причина днес отделете на това колкото се може повече внимание. За щастие, вие разполагате с достатъчно време , за да се заемете изцяло с тези неща Днес ще разберете, че някаква страница в личния ви живот, която в никакъв случай не е трябвало да се обръща, все пак се е обърнала. Какво пък, след нея обезателно ще последва още една, а след това още, и още...Представителите на останалите зодиакални знаци могат да намерят своя дневен хороскоп ", "date": "2018.08.22", "title": "Дневен хороскоп за сряда"}
{"url": "https://www.novinite.bg/articles/163393/Radev-shte-udostoi-poslanika-na-Republika-Sudan-Ilham-Ahmed-s-orden-Madarski-konnik-parva-stepen", "text": "На 23 август, четвъртък, от 15.30 часа на церемония в Гербовата зала на „Дондуков“ 2 президентът Румен Радев ще удостои с орден \"Мадарски конник\" първа степен посланика на Република Судан Илхам Ахмед. Дипломатът ще получи висшето държавно отличие за нейните заслуги за развитието на двустранните отношения между България и Република Судан.", "date": "2018.08.22", "title": "Радев ще удостои посланика на Република Судан Илхам Ахмед с орден „Мадарски конник\" първа степен"}
{"url": "https://www.novinite.bg/articles/163345/Naj-dobrite-balgarski-filmi-s-projekcii-na-otkrito-v-stolicata", "text": "От 30 юли до 22 август включително едни от най-добрите български филми се прожектират в паркове и училища в 10 столични квартала. Сред тях са номинираният за \"Оскар\" анимационен филм на Тео Ушев „Сляпата Вайша” и „Пощальонът” на Тонислав Христов.Входът за всички е свободен.Във вторник в парка на квартал „Гео Милев” почитателите на киното имаха възможността да гледат филма „Вездесъщият” на режисьора Илиян Джевелеков. Хитовата лента, копрпдуцирана от NOVA, беше отличена с пет награди на фестивала „Златна роза” миналата година. Лентата получи и два приза на 22-рия Международен филмов фестивал \"София филм фест\".А сряда е последният ден, в който може да отидете на кино под открито небе. В парк \"Студентски\" малко преди 21 ч. може да гледате лентата \"От Кремона до Кремона\". ", "date": "2018.08.22", "title": "Най-добрите български филми с прожекции на открито в столицата"}
{"url": "https://www.novinite.bg/articles/163396/Ministar-Karanikolov-obsadi-provejdaneto-na-biznes-forum-s-poslanika-na-Rumaniya", "text": "Подготвя се провеждане на бизнес форум с участието на български и румънски компании, който да бъде открит от министъра на икономиката Емил Караниколов и румънския министър на бизнес средата, търговията и предприемачество г-н Раду Щефан Опря. Това стана ясно по време на среща между икономическият министър и Н. Пр. г-н Йон Гъля, извънреден и пълномощен посланик на Румъния у нас. Двамата се обединиха около мнението, че е налице сериозен потенциал в търговско-икономическите взаимоотношения между България и Румъния. За първите пет месеца на 2018 г. българският износ за Румъния се повишава с 11.5% и възлиза на 924 млн. евро, а стокообменът между двете държави расте с 6.8% и достига 1 827 млрд. евро, като търговското салдо е положително за страната ни. „Важно е да инициираме повече общи събития, които да дадат още възможности за бизнеса от двете държави и провеждането на съвместен форум ще е силен сигнал в тази посока“, подчерта Караниколов. Предвижда се бизнес форумът да се проведе тази есен в България. На него ще бъдат поканени компании от двете страни, които имат конкретен интерес, за да обменят опит и да намерят потенциални партньори.", "date": "2018.08.22", "title": "Министър Караниколов обсъди провеждането на бизнес форум с  посланика на Румъния"}
{"url": "https://www.novinite.bg/articles/163362/Specializirani-operacii-i-ejedneven-kontrol-po-patna-bezopasnost-v-slivensko", "text": "През изминалата седмица на територията на ОДМВР-Сливен са проведени специализирани операции по контрол и пътната безопасност, разпредени от главния секретар на МВР, директора на ОДМВР- Сливен и в рамките на националните кампании „Ваканция” и „Безопасно лято”. Екипи, сформирани от служители на Пътна полиция и районните управления в Сливен, Нова Загора, Твърдица и Котел са проверили 1662 моторни превозни средства, и 1831 лица. Констатирани са 754 нарушения на Закона за движение по пътищата и Кодекса за застраховане. От 13 до 19 август на територията на ОДМВР-Сливен с мобилни и стационарни камери са констатирани 309 нарушения на скоростта. Издадени са 474 електронни фиша. В поделенията на пътна полиция и при проверки на пътя са връчени 132 фиша. За други нарушения са съставени 638 фиша. Актовете са 90. Установени са 9 неправоспособни водачи. 5 водачи са хванати да управляват след употреба на алкохол, трима от тях са над 1,2 промила, за което са образувани бързи производства. Трима водачи са употребили наркотични вещества по време на управление. Отнети са 8 шофьорски книжки. Прекратени са 8 регистрации на автомобили, управлявани от неправоспособни водачи и такива употребили алкохол и наркотици. От 10 август е в ход операция, разпоредена от главния секретар на МВР по засилен контрол на пътното движение. Тя ще продължи до 30 септември, като контролната дейност е насочена към установяване на нарушения, пряко влияещи на пътния травматизъм. В ОДМВР-Сливен са предвидени действия по ежедневен контрол на скоростта, употребата на наркотици и алкохол, правоспособност, застраховка „Гражданска отговорност”, спазване на предимство, сигнализация и маркировка. Продължава контролът по пътна безопасност в малките населени места и общински пътища.", "date": "2018.08.22", "title": "Специализирани операции и ежедневен контрол по пътна безопасност в сливенско"}
{"url": "https://www.novinite.bg/articles/163347/Facebook-ocenyava-reputaciyata-na-vseki-potrebitel-za-korektnost", "text": "Facebook е започнала да оценява всеки от потребителите си с рейтинг за тяхната коректност. Компанията разработва рейтинг системата си от около година, съобщава в. Washington Post.Системата оценява доколко публикациите, които всеки потребител споделя и пише са коректни. Това позволява на компанията да изгради оценка за репутацията на потребителите, която е на скала от 0 до 1.Системата има две основни цели. Първата е да се бори с опитите да се изиграят алгоритмите на Facebook чрез ботове за разпространение на фалшиви новини. Втората е за идентифициране на злонамерени потребители и такива, които се опитват да злепоставят останалитеКомпанията потвърждава пред вестника, че действително има такава функция. \"Не е рядко хора да подават сигнали за фалшивини новини, просто защото не са съгласни с гледната точка или искат нарочно да навредят на дадено издание\", коментира Теса Лионс, която е продуктов мениджър на проекта.Лионс казва, че оценката на репутацията не е единственият индикатор, който Facebook използва. Това е само още един елемент от по-голяма и сложна система на Facebook, която анализира потребителите по хиляди критерии. Други са дори мнението на потребителите за дадени издания и доколко вероятно е даден човек да подава сигнали за некоректно съдържание. Ако е давал коректни сигнали, то занапред те може да се обработват приоритетно.Facebook запазва повечето критерии и методики в тайна, за да не дава насоки на тези, които искат да излъжат системата. За останалите потребители, които използват платформата и социалната мрежа коректно, рейтинг системата няма да има никакво отражение върху достъпа им до функции и информация.", "date": "2018.08.22", "title": "Facebook оценява репутацията на всеки потребител за коректност"}
{"url": "https://www.novinite.bg/articles/163351/Blizo-5000-kasa-cigari-bez-banderol-sa-izzeti-pri-proverka-v-Slivensko", "text": "Близо 5 000 къса цигари без бандерол са иззети при проверка на частен имот в село Стрелци. Това съобщиха от ОДМВР - Сливен. Служители на РУ - Котел са иззели цигарите при операция по противодействие на незаконната търговия с тютюневи изделия. Акцията е осъществена на 21 август в котленското село Стрелци. Извършени са проверка в четири търговски обекта и два части имота. В жилище, обитавано от 81-годишен с инициали И.Ф. полицейските служители са намерили и иззели близо 5 000 къса цигари без бандерол от марките „Мarble“ е „Кarelia slims“. По случая в РУ-Котел е започнато бързо производство.", "date": "2018.08.22", "title": "Близо 5000 къса цигари без бандерол са иззети при проверка в Сливенско"}
{"url": "https://www.novinite.bg/articles/163372/VOS-ne-uvaji-iskaneto-na-ubiec-na-dvama-pensioneri-za-zamyana-na-nakazanieto-mu", "text": "Петчленен състав на варненския Окръжен съд не уважи искането за замяна на наложеното наказание на Васил Дотков „доживотен затвор“ с „лишаване от свобода“ за срок от 30г., което той изтърпява за убийството на двама пенсионери през ноември 2013г. През май 2016г. Варненският окръжен съд призна за виновен Васил Дотков за това, че на 23.11.2013 г., във Варна, в условията на опасен рецидив, умишлено умъртвил повече от едно лице – Николай К. и Елка П., в жилище на ул. „Бузлуджа“. Съдът му наложи наказание „доживотен затвор“, което да изтърпи при специален режим в затвора. Мъжът бе признат за виновен и по второто обвинение – отнемане на чужди движими вещи от владението и собственост на Николай К. и съпругата му, без тяхно съгласие, с намерение противозаконно да ги присвои, като деянието е извършено в условията на опасен рецидив. Отнетите три мобилни телефона били на обща стойност 110 лева. Убитата Елка П. била семейна приятелка, гостуваща на възрастното семейство по време на убийството. Присъдата на ВОС е потвърдена и от двете по-горни инстанции - Варненски апелативен съд и Върховния касационен съд. Към момента 55-годишният Васил Дотков е излежал в затвора 4г. 6 месеца и 24 дни. Като основание за уважаване на молбата на лишения от свобода, защитата му посочи двете непълнолетни деца, за които той трябва да се грижи и които не може да плаща издръжка. Предвид режима на изтърпяване на наказание, Дотков няма как да работи и да получава доходи, за да плаща задълженията си, посочи адвокатът му. От прокуратурата посочиха, че не е изпълнена материална предпоставка за замяна на „доживотния затвор“ с „лишаване от свобода“, а именно осъденият да е изтърпял не по-малко от 20г. от наказанието. Пред съда в своя защита Васил Дотков посочи, че е единственият висшист сред осъдените на „доживотен затвор“ във Варненския затвор и е с най- ниската оценка на риска от рецидив. „Имам две непълнолетни деца, за които съм осъден да плащам издръжка, но не ми е позволено да работя и не мога да се грижа за тях“ подкрепи искането си той. Васил Дотков е завършил Математическата гимназия във Варна и има висше икономическо образование. Има 4 деца от два брака, като две от децата са непълнолетни. В подкрепа на искането, адвокатът му добави, че ако „доживотния затвор“ бъде заменен с „лишаване от свобода“ за срок от 30г., предвид възрастта му, той едва ли ще доживее да излезе на свобода, но ще може да участва в обществения живот и да се грижи за децата си. Варненски окръжен съд допусна за разглеждане искането, но го остави без уважение, тъй като прие, че не е налице абсолютната материално-правна предпоставка за замяна на наказанието „доживотен затвор“ с „лишаване от свобода“ - осъденият да е изтърпял минимум 20г. от наказанието. Поради това обстоятелство, съдебният състав не намери за необходимо да разгледа представените комплексни оценки. Определението на Окръжен съд – Варна може да бъде обжалвано и протестирано пред Апелативен съд – Варна.", "date": "2018.08.22", "title": "ВОС не уважи искането на убиец на двама пенсионери за замяна на наказанието му"}
{"url": "https://www.novinite.bg/articles/163371/MVR-razkri-kanal-za-trafik-na-nelegalni-migranti", "text": "При операцията на Националната полиция и полицейското управление в Своге са открити 26 незаконни мигранти, сред които е имало и две семейства с пет деца. Те е трябвало да бъдат транспортирани от адрес в Искърското дефиле до западната ни граница. Чужденците и тримата каналджии са задържани в момент на тръгването им. Работата по случая продължава под надзора на Районната прокуратура в Своге.", "date": "2018.08.22", "title": "МВР разкри канал за трафик на нелегални мигранти"}
{"url": "https://www.novinite.bg/articles/163360/Zadarjaha-falshivi-detski-bluzki-na-GKPP-Kapitan-Andreevo", "text": "Близо 1000 фалшиви детски блузи със съмнения, че са произведени в нарушение на права върху интелектуалната собственост, задържаха митническите служители на Капитан Андреево, съобщават от Агенция \"Митници\".Стоката е открита на 6 август при проверка на автобус с българска регистрация, влизащ в страната от Турция. Пред митническите служители един от пътниците декларирал, че детските блузи са му предоставени от приятели, за да ги пренесе в България, но не знаел, че са имитация на световноизвестна марка.Открити са 986 детски блузи с логото на световноизвестната марка \"Disney\", щамповани с популярния анимационен герой Мики Маус.В изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая e информиран правопритежателя на търговската марка.", "date": "2018.08.22", "title": "Задържаха фалшиви детски блузки на ГКПП Капитан Андреево"}
{"url": "https://www.novinite.bg/articles/163382/Mitnicheski-slujiteli-na-MP-Lesovo-otkriha-135-ampuli-testosteron-pod-sedalka-na-mikrobus", "text": "18 кутии, съдържащи 135 ампули тестостерон, откриха митническите служители на Митнически пункт Лесово под седалка на микробус с немска регистрация. Превозното средство пристигнало на МП Лесово от Турция на 20.08.2018 г. около 23 часа вечерта. Шофьорът, който пътувал със спътник, заявил пред митническите служители, че няма нищо за деклариране. При последвалата митническа проверка на превозното средство и багажа на пътниците, митническите служители откриват под дясната седалка до водача на микробуса, в картонен кашон с поставени отгоре лични вещи, 13 кутии, съдържащи по 10 ампули по 1ml инжекционен разтвор с надписи „Testosterone Enanthate 250\" и 5 кутии, съдържащи по 1 брой ампули по 10 ml с надписи „Testosterone Enanthate-Medivia\". Контрабадните общо 135 ампули тестостерон във фабрични опаковки са иззети. Шофьорът на автомобила - немски гражданин, е посочил в писмените си обяснения, че ампулите са негови и ги е закупил в Турция за свой приятел в Германия. Срещу нарушителя е съставен акт за нарушение на разпоредбите на Закона за митниците.", "date": "2018.08.22", "title": "Митнически служители на МП Лесово откриха 135 ампули тестостерон под седалка на микробус"}
{"url": "https://www.novinite.bg/articles/163380/Spipaha-dvama-s-amfetamini-i-dizajnerski-chaj", "text": "Двама мъже са задържани за притежание на наркотични вещества. Дизайнерски били открити при обиск у 38-годишен от Бяла Слатина.Вчера по обяд той бил спрян за проверка на улица в Кнежа. От него униформените иззели полиетиленов плик със суха, зелена тревиста маса, полиетиленово топче, съдържащо бяло прахообразно вещество, и самоделно свита недопушена цигара. Назначена е физико - химическа експертиза. Уведомен е прокурор при РП - Кнежа. Образувано е досъдебно прозводство за престъпление по чл. 354 а, ал. 3 от НК. Работата по документирането на случая продължава.Отново вчера към 17.00 часа в жк \"Дружба\" в Плевен е извършена проверка в жилище, обитавано от 32-годишен.При претърсването са иззети три стъклени буркана, съдържащи различно количество тревиста маса от рода на конопа, електронна везна и 49 кутии контрабандни цигари. Уведомен е прокурор при РП - Плевен за престъпление по чл. 354 \"а\", ал. 3 и чл. 234, ал. 1 от НК. Образувано е досъдебно производство, по което работата продължава. ", "date": "2018.08.22", "title": "Спипаха двама с амфетамини и дизайнерски чай"}
{"url": "https://www.novinite.bg/articles/163384/Ujiliha-80-godishna-s-14-bona", "text": "Телефонните измами нямат край. С всеки изминал ден се постигат нови и нови рекорди, както по възраст на измамените, така и по открадната сума. Този път адресът е Петрич. Там ало измамници са успели да отмъкнат от 80-годишна жена 14 000 лв., съобщава ОДМВР-Благоевград.В 16.30 ч. на 21 август на възрастната жена е позвънило лице, което се е представило за полицейски служител ѝ е поискал парична сума, като съдействие за залавяне на телефонни измамници. По случая е образувано досъдебно производство.", "date": "2018.08.22", "title": "Ужилиха 80-годишна с 14 бона"}
{"url": "https://www.novinite.bg/articles/163389/Piyan-presicha-Hemus-mladej-bez-knijka-go-ubi", "text": "Младеж без книжка уби пиян скитник, пресичащ магистрала \"Хемус\", предаден е на съд, съобщиха от прокуратурата във Варна.Тежката катастрофа станала на 25 октомври миналата година на магистрала \"Хемус\".Рафи пътувал заедно с баща си, който му отстъпил управлението на колата, за да се учи да шофира, тъй като синът му започнал курсове за шофьор, разказа историята \"Дарик\".В района на варненското село Слънчево подсъдимият управлявал колата със скорост 90-100 км в час, въпреки че асфалтът бил мокър, а времето - дъждовно.В този момент пиян скитник предприел пресичане на автомагистралата, припомнят от пресслужбата на Апелативната прокуратура във Варна. Правият пътен участък в този район бил с добра видимост, но заради неумението си да шофира и липсата на опит Рафи не предприел опити да намали скоростта и не възприел опасността. Без опит да спре, момчето блъснало пияния мъж, който починал на място.По време на произшествието жертвата е била с поне 2,2 промила алкохол в кръвта.", "date": "2018.08.22", "title": "Пиян пресича \"Хемус\", младеж без книжка го уби"}
{"url": "https://www.novinite.bg/articles/163385/Hakvat-smartfoni-za-kopaene-na-kriptovaluti", "text": "Ако вашият смартфон изненадващо започне да работи по-бавно, да се затопля и батерията бързо да пада, той може да е похитен за „копаене“ на криптовалути, съобщи агенция Франс прес.Този нов вид кибератаки се наричани „криптоджакинг“ от експерти по информационна сигурност.Терминът означала пробив в интернет сървър, личен компютър или смартфон за инсталиране на зловреден софтуер, който копае криптовалути, обяснява Джеръм Билойс, експерт в компанията „Уейвстоун“.Копаенето по принцип е процес, с чиято помощ се проверяват и обработват трансакции в даден вид виртуална валута. В замяна на тази услуга тези, които я предоставят, са възнаграждавани с определено количество от тази валута.В законните операции за добив се използват едновременно хиляди процесори, за да се увеличи изчислителната мощ и да се печелят криптовалути.Копаенето на биткойни, етереум, монеро и други криптовалути може да се окаже печеливш бизнес, но изисква значителни инвестиции и здраво надува сметките за ток.Хакерите обаче откриха по-евтина възможност – тайно да експлоатират процесорите на смартфоните.За да примамят жертви, те прибягват до еквивалент на троянския кон в дигиталния свят – в иначе безвредно изглеждащи приложения и програми, те вмъкват зловреден код. Помага им популярността на игрите в интернет.„Неотдавна открихме, че версия на популярната игра Bug Smasher, която е инсталирана от Google Play между един милион и 5 милиона пъти, тайно копае криптовалутата монеро на устройствата на потребителите“, обявиха изследователи от компанията за информационна сигурност ESET.Този феномен очевидно се разраства.„Все повече и повече мобилни приложения, криещи троянски коне за копаене на криптовалути, се появяват на различните платформи в последните 12 месеца“, заяви Дейвид Ем, изследовател в „Касперски лаб“, която е водещ доставчик на софтуер за компютърна сигурност и автивирусни програми.„Мобилните устройства имат по-малка изчислителна мощ, но са далеч повече и като бъдат впрегнати заедно, имат по-голям потенциал“, добави той.За притежателите на смартфони копаенето в най-добрия случай е неприятност, която забавя работата на устройството и го затопля, докато процесорът работи за добив на криптовалута и върши други задачи.В най-лошия случай обаче това може да причини повреда на телефона.„На устройства с „Андроид“ натоварването дори може да доведе до такъм „напън“ върху батерията, че да причини физически повреди или да унищожи устройството“, посочва ESET.Като цяло потребителите рядко знаят, че са били обект на криптоджакинг, посочва Ем.Този вид криптоатаки засяга най-вече смартфони, използващи операционната система „Андроид“ на „Гугъл“, тъй като „Епъл“ упражнява повече контрол върху приложенията, инсталирани на нейните айфони.Но „Гугъл“ неотдавна прочисти платформата си за приложения Google Play и каза на разработчиците, че вече няма да приема приложения, които копаят криптовалути.Трудно е обаче да се разбере кои приложения да бъдат блокирани, предупреждават експерти и посочват, че всеки ден се появяват нови.А в същото време хакерите правят всичко възможно да са максимално дискретни и копаенето не започва веднага след инсталирането.Има начини смартфоните да бъдат защитени от такава дейност. Освен антивирусна програма, важно е и да бъде обновявана операционната система до последната версия. Предпазна мярка е и да се избягва сваляне на приложения от неофициални източници.\r\n", "date": "2018.08.22", "title": "Хакват смартфони за \"копаене\" на криптовалути"}
{"url": "https://www.novinite.bg/articles/163388/Razkriha-niva-za-otglejdane-na-kanabis-kraj-selo-Planinica", "text": "На 21 срещу 22 август служители на сектор „Наркотици\" в Главната дирекция „Национална полиция\" и ОДМВР-Перник са открили нива, засята с 19 растения канабис. Нивата е открита в гориста местност край село Планиница. Задържан е 30-годишен мъж, който по първоначални данни е отглеждал наркокултурата. © МВР Растенията са достигнали височина до 2.30 метра. За отглеждането им са използвани специално изградена напоителна система и компост за наторяване. По случая е образувано досъдебно производство. 30-годишният мъж е задържан с полицейска мярка за 24 часа. Предстои докладване на материалите в прокуратурата.", "date": "2018.08.22", "title": "Разкриха нива за отглеждане на канабис край село Планиница"}
{"url": "https://www.novinite.bg/articles/163390/Ubiha-vazrastna-jena-v-Rusensko-arestuvaha-vnuka-j", "text": "Полицията в Русе разследва убийството на възрастна жена, а по случая е арестуван внукът на жертвата, съобщиха от областната дирекция на МВР.В полицията е подаден сигнал от Университетската болница \"Канев\" в Русе, че в лечебното заведение е починала 82-годишна жена от село Голямо Враново.При аутопсията е установено, че са й нанесени удари по лицето и тялото, имала травми в областта на главата, както и други наранявания.При разследването криминалистите изяснили, че травмите били причинени на 17-18 август тази година от 34-годишния внук на жената. Тогава мъжът сам подал сигнал на тел. 112 за влошеното здравословно състояние на баба си. С линейка тя била транспортирана до спешното отделение на русенската болница, но същия ден починала.Полицията извършила оглед в дома й в село Голямо Враново. На 34-годишния внук е повдигнато обвинение, а с постановление на прокуратурата той е задържан в следствения арест до 72 часа. Работата по случая продължава.", "date": "2018.08.22", "title": "Убиха възрастна жена в Русенско, арестуваха внука й"}
{"url": "https://www.novinite.bg/articles/163346/Morbili-vilnee-iz-Evropa", "text": "Световната здравна организация отчита скок на дребната шарка в Европа. Броят на случаите на континента рязко е скочил през първите 6 месеца на годината, а загиналите са близо 40 за този период.От началото на годината в Европа са обявени 41 хиляди случаи на болестта, което е два пъти повече в сравнение със същия период на миналата година.Директорът на Националния център по заразни и паразитни болести проф. Тодор Кантарджиев обясни в студиото на \"България сутрин\", че причината за това е липсата на имунизации и препоръча децата да бъдат ваксинирани.\"Така през няколко години проблемът се увеличаваше в Европа. През 2013 година започна едно небивало разпространение в Германия. Засегнати през последните месеци и последната година най-много е Румъния, много случаи тази пролет имаше в Източна Сърбия и разбира се в Северна Гърция. Много е засегната Италия\", обясни проф. Кантарджиев пред Bulgaria ON AIR.По думите му проблемът е породен от многото неимунизирани, а у нас заразата може да дойде от гражданите от чужди страни, които идват да работят у нас или от българите, които са били в страни, където е разпространена шарката.\"За всяка инфекциозна болест, която се разпространява по въздушно-капков път, за да сме сигурни, че няма да възникнат взривове и епидемии, трябва 95% от хората да бъдат ваксинирани\", подчерта проф. Кантарджиев.Той беше категоричен още, че не трябва деца под една година да бъдат водени в страните, където върлува заразата, защото първата ваксина се поставя на около годинка, а по думите му рискът от заразяване съществува, ако не сме имунизирани.", "date": "2018.08.22", "title": "Морбили вилнее из Европа"}
{"url": "https://www.novinite.bg/articles/163401/Voenna-policiya-razsledva-incidenta-s-helikopter-kraj-Stambolijski", "text": "Възстановено е електрозахранването в град Стамболийски, което беше прекъснато снощи след инцидент с военен хеликоптер. При изпълнение на тренировъчен полет машината е скъсала електропровод. За щастие инцидентът се е разминал без жертви и тежки материални щети. Стана ясно, че при остра маневра заради ято птици машината се оплита в жиците на електропровода. \"Квартал на Стамболийски за около час и нещо остана без ток, вследствие на аварията. Скъсани бяха три жици. Колегите успяха много бързо да възстановят електрозахранването. Електропроводът в момента е изключен. Той ще бъде пуснат в близките дни”, обясни в „Здравей, България” Петър Костадинов от EVN. „От повече от година съм подавал жалби до EVN за проблема с птичите ята. Проблемът беше решен, бяха закачени специални устройства, които прогонват птиците”, заяви кметът на Стамболийски Георги Мараджиев.", "date": "2018.08.22", "title": "Военна полиция разследва инцидента с хеликоптер край Стамболийски"}
{"url": "https://www.novinite.bg/articles/163350/Migrirashti-shtarkeli-ostaviha-10-turski-sela-bez-tok", "text": "Масовата миграция на щъркели стана причина за това 10 села в района на град Изник, Северозападна Мала Азия, да останат без електрозахранване, съобщава CNNTurk, цитирана от БГНЕС.С наближаването на есента птиците се приготвят да отлетят на юг. За целта те се събират на големи ята и кацат върху кабелите за високо напрежение. Последните не издържали на тежестта и това причинило аварията.Ремонтните екипи в Турция, които са свикнали да разрешават подобен род проблеми през това време на годината, дават специални дежурства.", "date": "2018.08.22", "title": "Мигриращи щъркели оставиха 10 турски села без ток"}
{"url": "https://www.novinite.bg/articles/163349/Moshtna-eksploziya-raztarsi-grackiya-grad-Pireya", "text": "Мощна експлозия разтърси пристанищния град Пирея в Гърция, съобщи вестник \"Прото Тема\", цитиран от БГНЕС.Взривът избухнал в близост до сграда около 02:00 ч. местно време.Според очевидци преди експлозията до зданието спрял автомобил. От него излязъл мъж, който оставил неопределен предмет пред входа и избягал.При инцидента няма пострадали, но са нанесени сериозни щети на сградата, както и на паркирани в близост коли.Районът, в който е станала експлозията, е отцепен. Целта на нападението все още се изяснява.", "date": "2018.08.22", "title": "Мощна експлозия разтърси гръцкия град Пирея"}
{"url": "https://www.novinite.bg/articles/163338/Vuchich-obmislya-vazstanovyavane-na-kazarmata-v-Sarbiya", "text": "Президентът на Сърбия Александър Вучич съобщи, че обмисля възстановяване на задължителната военна служба, която беше отменена преди 7 години. Очаква се връщането на казармата да стане най-рано през 2020 г. и продължителността на службата да е между 3 и 6 месеца. На военното летище \"Батайница\" край Белград, Вучич участва в церемония по въвеждането на въоръжение на два руски многоцелеви изтребителя - МиГ-29 за сръбските ВВС. Двете машини са ремонтирани и модернизирани в Сърбия. Вучич съобщи, че изтребителите ще носят имената на сръбски войници, убити по време на войната в Косово през 1999 г. До два месеца Сърбия ще има общо 8 руски МиГ-29.", "date": "2018.08.22", "title": "Вучич обмисля възстановяване на казармата в Сърбия"}
{"url": "https://www.novinite.bg/articles/163355/Kamikadze-se-vzrivi-v-Holandiya", "text": "Водач кола, пълна с газови бутилки, се блъсна в кметството на южния холандски град Бемел и загина предаде РИА Новости. Инцидентът стана около два часа местно време (три българско). Вследствие на удара автомобилът се взриви и запали. Заради ранния час на атаката няма пострадали. Полицията в западноевропейското кралство заяви, че смята случая за преднамерен акт на насилие, защото камери заснеха как човекът зад волана прави маневри, за да избегне загражденията пред сградата. Силите на реда заявиха, че имат данни за няколко заподозрени.", "date": "2018.08.22", "title": "Камикадзе се взриви в Холандия"}
{"url": "https://www.novinite.bg/articles/163391/Ispaniya-razbi-nezakonna-ferma-s-nad-1100-kostenurki", "text": "Испанската полиция обяви днес, че е разбила най-голямата в Европа незаконна ферма за костенурки, като е иззела над 1100 животни, включително няколко много застрашени от изчезване видове, предаде АФП.Задържани са двама германски граждани, които движили фермата на ваканционния остров Майорка, както и испанският собственик на магазин за екзотични домашни любимци в Барселона, който продавал костенурките.Още двама германски граждани и испанец са проверявани във връзка с този случай.В полицейското съобщение се посочва, че във фермата на „индустриално ниво“ са отглеждани сухоземни и морски костенурки. „Най-голямата незаконна ферма за костенурки в Европа“ била край град Люкмайор в южната част на средиземноморския остров, се добавя в него.Конфискуваните над 1100 костенурки от 62 вида, включително 14 от най-застрашените от изчезване в света, като лъчиста костенурка от Мадагаскар, виетнамска блатна костенурка и китайска червеногуша костенурка, както и 750 яйца.Почти всички видове костенурки са застрашени от изчезване. Техните яйца се смятат за деликатес, като често биват убивани заради тяхното месо, кожа или коруба, посочва АФП", "date": "2018.08.22", "title": "Испания разби незаконна ферма с над 1100 костенурки"}
{"url": "https://www.novinite.bg/articles/163333/Dnes-shte-bade-slanchevo", "text": "Днес ще бъде слънчево. В следобедните часове, главно над северните и планинските райони ще има временни увеличения на облачността, но ще е почти без валежи. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София - около 29°.В планините ще бъде слънчево, след обяд с купеста облачност, но вероятността да превали е малка. Ще духа умерен вятър от изток-североизток. Максималната температура на височина 1200 метра ще е около 22°, на 2000 метра – около 14°.По Черноморието ще бъде слънчево с до умерен вятър от изток-североизток. Максималните температури ще са 27–29°. Температурата на морската вода е 26-27°. Вълнението на морето ще бъде 2-3 бала.", "date": "2018.08.22", "title": "Днес ще бъде слънчево"}
{"url": "https://www.novinite.bg/articles/163392/Za-edin-den-KAT-otne-desetki-shoforski-knijki", "text": "Само за вчерашния ден (21 август) КАТ е отнела 62 шофьорски книжки заради нарушения на пътя, съобщават от МВР. Санкциите са част от ежедневния засилен контрол по пътищата на страната. Босия: Заради мои сигнали в чужбина имаше десетки арести в ДАИ (ВИДЕО) Скоро имах среща в холандското посолство, пускал съм сигнали и на други посолства. През вчерашния ден са проверени 5375 моторни превозни средства и 7230 души. Установени са общо 4186 нарушения, от които 1264 са за управление на МПС с превишена скорост. Издадени са 2133 фиша и 789 акта за установени административни нарушения. По време на осъществените проверки на място са връчени общо 335 електронни фиша", "date": "2018.08.22", "title": "За един ден - КАТ отне десетки шофьорски книжки"}
{"url": "https://www.novinite.bg/articles/163366/Tatarska-plyachka-na-Kaliakra-spasena-ot-balgarskite-arheolozi", "text": "Рано сутринта на 17 август 2018 г. в крепостта Калиакра, под подовото покритие на помещение, опожарено в края на XIV в. археолози откриват малко глинено гърне, в което е трезорирано богато съкровище. То съдържа 957 предмета, от които 873 сребърни и 28 златни монети, 11 апликации и катарами, 28 сребърни и бронзови копчета, 11 златни обеци, два пръстена, от които един златен и четири маниста от скъпоценни камъни и злато. Находката е открита по време на редовни археологически разкопки, които се провеждат за петнадесета поредна година в крепостта Калиакра. През 2018 г. те се финансират от Министерството на културата на република България, Община Каварна и Националния исторически музей (НИМ). Екипът се ръководи от директора на НИМ доц. д-р Бони Петрунова. В него участват археолози от НИМ, НАИМ, дипломанти на Пловдивския и Софийския университети, студенти от НБУ и Шуменски университет. Открито през 2018 г. съкровище съдържа изключително ценни монети. От направения първоначален преглед на една малка част, се констатира, че то не включва само сребърни османски монети, а и много български. Акчетата (сребърни монети от времето на Османската империя) заемат приблизително 60% от количеството. Основно принадлежат на султан Баязид Йелдъръм (1389-1402), и малка част на неговият предшественик Мурад I (1362- 1389). Всички скъпоценности са били укрити в края на 14 в., по време на някое от драматичните нападения над столицата на Добруджанското деспотство. Едно от тези събития е описано в една от хрониките от това време, в която е отбелязано, че през 1399 г. татарите от ордата на Актав нападат Варна и други градове по Северното Черноморие. През 1401 г. татарите на Актав, който е бил известен като Добруджанския татар, били разгромени и разселени в различни селища като Провадия, Русокастро и др. Възможно е едно от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена. В същата сграда, при проучванията през 2014 – 2017 г. бяха намерени част от сребърен обков от църковна книга, катарама за колан от бял нефрит, както и колективна находка от 26 медни мангъра (малка медна монета) на Баязид І Йълдъръм (1389 -1402). Самата сграда е построена непосредствено върху руините на антични постройки и около нея се откриват богати погребения от 14 в. В един от гробовете, през 2014 г. бяха намерени три златни монети, хиперперон нумизма, от времето на Никейската династия при управлението на Йоан III Дука Ватаци (1222-1254). В годините назад, през които полуострова е проучван, изследователите са имали късмет да попаднат на още две значително по-малки съкровища, чиито състав кореспондира с откритото преди дни. Първото включва 60 акчета на Баязид открити разпилени върху пода на опожарено жилище. Второто се състои от 80 акчета също от времето на Баязид и един сръбски грош, но в малката каничка, в която е укрито, има 2 чифта златни и няколко единични обици и други дребни накити.", "date": "2018.08.22", "title": "Татарска плячка на Калиакра спасена от българските археолози"}
{"url": "https://www.novinite.bg/articles/163400/Shri-Lanka-vazstanovyava-smartnoto-nakazanie", "text": "Шри Ланка скоро ще възобнови екзекуциите. Мораториумът върху смъртното наказание продължи 42 г.. Новината съобщи президентът Маитрипала Сирисена, предаде БГНЕС.Все пак Коломбо няма да екзекутира петима осъдени на смърт за наркотрафик пакистанци, а ще ги предаде на родината им, където да бъдат екзекутирани.Петимата пакистанци са сред 18-те души, сред които има и една жена, които са осъдени на смърт за наркотрафик и чиито екзекуции ще бъдат изпълнени, каза Сирисена. Президентът не уточни кога ще бъде първото обесване.„Решен съм да се прилага смъртното наказание за сериозно престъпления с наркотици и ще започна със списъка [на 18 души], даден ми от затворите“, каза президентът на среща с обществеността в северните райони на страната.Сирисена каза, че ще проведе разговори с новия премиер на Пакистан Имран Хан за репатрирането на осъдените пакистанци и за екзекутирането им там.Международните групи за защита на правата на човека и Европейският съюз поискаха от Шри Ланка да преосмисли позицията си, откакто Сирисена съобщи миналия месец, че иска да сложи край на мораториума върху обесването.Полицията е убедена, че намиращия се в индийския океан остров е използван като транзитен пункт от наркотрафикантите. Според официалната статистика, към миналия месец в затворите в страната има 373 осъдени на смърт, от които 18 за наркотрафик.", "date": "2018.08.22", "title": "Шри Ланка възстановява смъртното наказание"}
{"url": "https://www.novinite.bg/articles/163334/Sledvashtata-prolet-zapochva-rekonstrukciya-na-traseto-na-tramvaj-nomer-5", "text": "До края на годината трябва да приключи ремонтът на градинката и да бъде пусната чешмата в софийския квартал „Княжево“, където върти трамвай номер 5. Това каза кметът Йорданка Фандъкова. Ремонтът предвижда две детски площадки, алеи, осветление и озеленяване. Напролет пък – реконструкция на трамвайното трасе. Недоволни граждани посрещнаха кметът Йорданка Фандъкова, която провери напредъка по градинката на обръщалото. „Добре дошла, госпожа Фандъкова! Защо ни изоставихте хубавия квартал? Само една градинка не е достатъчна. Това, което се прави, всичко е хубаво, но „Княжево“ е най-изостаналият квартал и трябва много още. Харесва ли ви като минавате от тук, което е входно-изходна артерия на града, тези руини, които са от двете страни на булеварда? Все едно сме в Сирия“, възроптаха хората. На свой ред кметът обеща на жителите на квартал Княжево ремонтирано трамвайно трасе и нови, по-бързи влакове. Реконструкцията ще започне следващата пролет: „Това са около 100 млн. лева инвестиции, като повечето от тях са европейски средства, които успяхме да защитим, за да можем да подобрим транспортното обслужване. Това са огромни усилия за квартала, защото този квартал няма да е с метро, това е ясно. Но тук има най-доброто трамвайно трасе, обособено, което ще бъде на практика едно леко метро с новите трамваи и трамвайни линии“, посочи столичният кмет. Повод за недоволство е и липсата на подробен устройствен план за булевард „Цар Борис Трети” в района на „Княжево”, който по думите на местен лисва от 50 години и блокира частната инициатива в квартала.", "date": "2018.08.22", "title": "Следващата пролет започва реконструкция на трасето на трамвай номер 5"}
{"url": "https://www.novinite.bg/articles/163336/Detskiyat-radiohor-otnovo-shte-protestira", "text": "Детският радиохор ще протестира под прозорците на Министерския съвет.Деца и родители са против прекратяването на договора на досегашния диригент на хора Венеция Караманова. Надяват се с песен да привлекат вниманието на премиера. От БНР обясниха, че новият диригент Теодора Димитрова е назначена след проведен конкурс. Преди това тя е работила близо 10 години в хора. Хористите и родителите им се възмуиха, че са разбрали последни за промяната.", "date": "2018.08.22", "title": "Детският радиохор отново ще протестира"}
{"url": "https://www.novinite.bg/articles/163337/Silno-zemetresenie-vav-Venecuela", "text": "В столицата Каракас са евакуирани цели сгради като предпазна мярка Силно земетресение с магнитуд 7,3 разтърси северното крайбрежие на Венецуела. Не се съобщава за жертви и пострадали, както и за сериозни материални щети. Земетресението е било усетено силно в столицата Каракас, където са били евакуирани цели сгради като предпазна мярка. Земетресението са усетили и жителите на колумбийската столица Богота и части от Тринидад.", "date": "2018.08.22", "title": "Силно земетресение във Венецуела"}
{"url": "https://www.novinite.bg/articles/163339/Akusher-ginekolog-Nie-ne-sme-ubijci-no-ne-sme-i-bogove", "text": "Неизвестните за смъртта на родилката Ренета Томова, починала при раждане в болницата в Сливен, остават. Близките ѝ продължават да обвиняват лекарите, че са използвали варварски методи по време на раждането. От болницата твърдят, че нямат вина за смъртта й. В същото време стана ясно, че има лекарска грешка при смъртта на друга родилка. През юли 38-годишната Маргарита почина в Плевенската болница. Според излезлия одитен доклад жената не е могла да бъде интубирана, но лекарите не са знаели това, защото не са направили предварителен преглед и се стигнало до усложнения и задушаване. Остарели ли са методите при тежките раждания и защо у нас няма единен стандарт за реакция? „Квалификациите скачане по корема, натискане и други подобни не са най-удачните. Акушер-гинеколозите не сме акробати. Правим всичко, което е необходимо, за да завърши раждането успешно. Много е лесно отстрани да се правят коментари, но те могат да се дават само от хората, които са присъствали и са участвали в раждането”, коментира д-р Валентина Григорова, акушер-гинеколог и зам.-директор на Първа АГ болница \"Света София\". „Когато гинеколог води едно раждане, не можете да си представите за какво напрежение става въпрос, когато има проблем и за колко секунди трябва да се вземат необходите решения”, допълни тя. По думите ѝ в стария му вариант - методът на притискане на корема на родилката не се прилага. В момента това се прави понякога, но когато главата на бебето е на изхода на таза и става въпрос за малко подпомагане, а не за силен натискД-р Григорова е на мнение, че не бива нещата да се преекспонират, за да се настройва обществото срещу лекарската общност. „Ние не сме убийци, но не сме и богове”, каза тя. „Това е много специализиран дебат, който касае не всички лекари, а само специалистите. Според мен е важно от гледна точка на обществото да се обсъди темата за лекарските грешки. Доколко ги има и доколко те са последствие от лоша организация на системата и от лошо обучение”, на мнение е д-р Стойчо Кацаров от Центъра за защита на правата в здравеопазването. У нас няма регистър на лекарските грешки и колко често се случват. Според 8-годишно проучване в САЩ 250 000 души годишно умират в резултат на медицински грешки. Това е третата причина за смъртност след онкологичните и сърдечно-съдовите заболявания. „Човек се учи от грешките си. Лекарите не са зли демони, които искат да убият пациент. И те са хора, и те могат да сгрешат. Медицинската общност трябва да има куража да казва тези неща и да се учи от грешките си. Само така могат да се предотвратят бъдещи такива”, смята д-р Кацаров.", "date": "2018.08.22", "title": "Акушер-гинеколог: Ние не сме убийци, но не сме и богове"}
{"url": "https://www.novinite.bg/articles/163335/Inspektirat-remonta-na-viadukta-Korenishki-dol-na-AM-Hemus", "text": "Днес от Пътната агенция ще проверят ремонта на виадукта „Коренишки дол\" на магистрала „Хемус\" и съоръжението при тунел „Витиня\".В момента се обновяват четири от предвидените за ремонт общо шест носещи колони на „Коренишки дол\".Ремонтни дейности на виадукта при тунел \"Витиня\" се извършват в платното за София.Досега са възстановени всички носещи стълбове. Двата виадукта не са ремонтирани от повече от 30 години.Също днес движението в двете ленти в тунел „Правешки ханове\" в посока Варна трябва да бъде възстановено. Според информация от Агенция „Пътна инфраструктура\" срокът за обновяването на пожароизвестителната инсталация изтича.17 моста на магистралите \"Хемус\" и \"Тракия\" са в лошо състояние. Очаква се в скоро време да започнат ремонтите им. До извода за спешни ремонти правителството стигна след трагедията в Генуа.", "date": "2018.08.22", "title": "Инспектират ремонта на виадукта \"Коренишки дол\" на АМ \"Хемус\""}
{"url": "https://www.novinite.bg/articles/163340/Tryabva-li-da-ima-po-strog-kontrol-i-za-vazrastnite-shofori", "text": "Бившият шеф на КАТ Алекси Стратиев и автомобилният състезател Румен Дунев коментираха пред Нова телевизия редно ли е да има по-строг контрол и за възрастните водачи, както е при младите.Дунев заяви, че по-младите и по-старите са еднакво рискови. Едните заради незнанието, липсата на опит и усет, а другите заради по-забавените реакции, обясни той.Стратиев напомни пък, че е имало идея на две години по-възрастните шофьори да си сменят шофьорските книжки. „Подходът към всяка една личност трябва да бъде индивидуален“, каза той и даде пример със себе си.", "date": "2018.08.22", "title": "Трябва ли да има по-строг контрол и за възрастните шофьори"}
{"url": "https://www.novinite.bg/articles/163348/Otnovo-zamarsyavane-s-mazut-kraj-Sozopol", "text": "Силното вълнение на морето вчера е скъсало боновите заграждения, които бяха поставени, за да спрат разпространението на мазут от потъналия преди век кораб \"Мопанг\" в Созополския залив.Според Морска администрация няма опасност от замърсяване на залива, но от сдружение \"Да запазим Корал” обаче твърдят друго.Замърсяването с мазут от потъналия кораб вече е стигнало на юг от Созопол, алармира Атанас Русев от Сдружение \"Да запазим Корал\".От Морска администрация допускат, че може мазутът по плажовете да е от потъналия кораб, но от преди да бъде овладян разлива.Туристите масово се оплакват от мазут по плажовете на юг от Бургас, предаде Bulgaria ON AIR.Източването на горивото на кораба от специализирани фирми ще започне едва, когато морето се успокои и се направи нов оглед.Все още няма информация колко ще струва скъпоструващата операция на държавата.", "date": "2018.08.22", "title": "Отново замърсяване с мазут край Созопол"}
{"url": "https://www.novinite.bg/articles/163352/Targovishte-otdava-pod-naem-1025-oreha", "text": "1025 ореха на територията на община Търговище се отдават под наем чрез публичен търг с тайно наддаване. Началната тръжна цена на дърво е 5 лева и е за прибиране на тазгодишната реколта, се сочи в обявление на местната управа. Започна спешна проверка на състоянието на язовирите в област Търговище Започна спешна проверка на състоянието на язовирите в област Търговище. Причината са започналите интензивни валежи.Орехите са в кв. Бряг и селата Бистра, Васил Левски, Горна Кабда, Голямо Соколово, Давидово, Кръшно, Ловец, Лиляк, Маково, Острец, Овчарово и Съединение. Повечето са край местни пътища. Търгът ще се поведе на 30 август и ще спечели този, който даде най-висока цена. При предложена еднаква цена, търгът ще продължи между кандидатите с явно наддаване.", "date": "2018.08.22", "title": "Търговище отдава под наем 1025 ореха"}
{"url": "https://www.novinite.bg/articles/163343/Ministar-Kralev-vrachi-sportni-kolichki-na-tenisistite-Zoya-Chavdarova-i-Kalin-Asenov", "text": "Министърът на младежта и спорта Красен Кралев връчи нови спортни колички на състезателите по тенис на корт Зоя Чавдарова и Калин Асенов. Моделите са изработени специално за тенисистите, след като в Италия им бяха взети точни размери и се отчете спецификите на уврежданията им. За втора поредна година Българската федерация по тенис реализира проект по Програмата за развитие на спорта за хора с увреждания на ММС, в който са включени и средства за закупуване на количките. През 2017 г. Министерството осигури финансово изпълнението на Проекта с 26 000 лв., а през 2018 г. има увеличение с 6 000 лв. и средствата са в размер на 32 000 лв. Общият бюджет на програмата е 63 100 лв., от които 25 000 са собствени средства на БФТ, а 6100 са осигурени от фондация К.Г.Б - Клуб на готините баби и „Пежо“. „Моментът е специален, защото това е един проект, който се реализира с подкрепата на държавата, на неправителствена организация, на федерацията и на една частна компания. Според мен това е правилният път и би трябвало всички социални проекти да се изпълняват по този начин. Защото средствата, с които Министерството на младежта и спорта разполага са ограничени, но ако получим подкрепата на обществото и частните компании ще имаме възможност да финансираме повече социални проекти като този. Тогава и дарителите ще могат да са сигурни, че подкрепят проекти, които са държавен приоритет и са част от държавната политика“, каза Кралев. Министърът благодари на Българската федерация по тенис, че разширява ежегодно своята програма за хора с увреждания и изрази готовност финансирането за нея да бъде увеличено. „През последните 3 години променихме коренно философията за подпомагане спорта за хора с увреждания. Преди средствата отиваха за подготовка само на 10-ина елитни състезатели, а сега Програмата е разширена така, че да обхване възможно най-голям брой хора“, допълни Кралев. От новата методика за финансиране на спорта за хора с увреждания вече се възползваха още федерациите по канадска борба, баскетбол, гребане и конна езда. Зоя Чавдарова, чиято цел е участие на Паралимпийските игри в Токио през 2020 г., и Калин Асенов благодариха на Министерството на младежта и спорта, на федерацията и всички дарители за оказаната подкрепа. Генералният секретар на Българската федерация по тенис Катерина Генова подчерта, че чрез Програмата за хора с увреждания се организира целия тренировъчен процес на най-добрите ни състезатели, осигурява се участието им в международни турнири и необходимото материално-техническо осигуряване. Тя благодари на министър Кралев за подкрепата, която ММС оказва на централата в работата й с хора с увреждания през последните две години. Капка Амзина, представител на Клуба на готините баби, също изтъкна доброто партньорство между държава, федерация и неправителствен сектор при реализирането на проекта. През тази година проектът дава възможност още за участие в занимания по тенис на хора с увреждания, водени от професионално подготвени спортни специалисти, на спортна база и специализирани спортни уреди и пособия за практикуване на тенис за хора в неравностойно положение. Осигуряват се екипировка, спортни пособия, техническо оборудване и транспортни разходи. По него се обучават и 26 деца и млади хора с увреждания, разпределени на 8 групи, които провеждат занимания в продължение на 6 до 9 месеца в градовете София, Варна, Пловдив, Благоевград и Троян.", "date": "2018.08.22", "title": "Министър Кралев връчи спортни колички на тенисистите Зоя  Чавдарова и Калин Асенов"}
{"url": "https://www.novinite.bg/articles/163356/Po-niski-taksi-v-detskite-gradini-v-Haskovo", "text": "Кметът на Хасково Добри Беливанов отново предлага на общинския съвет да бъдат приети по-ниски такси за детските градини, съобщиха от общината. Предложението ще бъде подложено на обществено обсъждане, а в зала ще бъде разгледано през септември, уточниха от администрацията. Предложението на Беливанов е постоянната част от таксата за 2-4-годишните в града да стане 15 от 25 лв., а в селата - 10 от 15 лв. Диференцираната част пък ще е 1 лв. на присъствен ден и в града и селата. Разходите за храна при 5-6-годишните в града и селата става 1.75 лв. Изчисленията на администрацията показват, че общината ще поеме 60% от разходите. Преди лятната ваканция съветниците отхвърлиха искането на Добри Беливанов и приеха родителите да плащат само по 1 лв. на ден. По това решение на Общински съвет Хасково предстои произнасяне на съда.", "date": "2018.08.22", "title": "По-ниски такси в детските градини в Хасково"}
{"url": "https://www.novinite.bg/articles/163353/Otnovo-gasiha-vazniknalo-ognishte-nad-Karlovo", "text": "Тази нощ над Карлово горски служители и няколко полицаи успяха да овладеят нов пожар, който възникна срещу местността Боров триъгълник, където изгоряха 100 дка горски фонд. Възпламеняването е било овладяно за около 3 часа. Новият пожар е обхванал около 300 кв. м. отново горски масиви.", "date": "2018.08.22", "title": "Отново гасиха възникнало огнище над Карлово"}
{"url": "https://www.novinite.bg/articles/163357/V-rodnoto-selo-na-Dora-Gabe-otbelyazvat-130-godini-ot-nejnoto-rojdenie", "text": "В родното място на Дора Габе - добруджанското село Дъбовик, на 24 август ще бъде отбелязана 130-та годишнина от рождението на поетесата. Тържеството започва в 10 ч. с полагане на цветя пред паметника на Дора Габе в двора на местното читалище, което носи името й. Своята почит пред знаменитата добруджанка ще изразят жители на селото, представители на община Генерал Тошево и на културни институции от Добрич, съобщи Стоянка Първева, кмет на с. Дъбовик.Във фоайето на читалището по повод годишнината е подредена изложба на детски рисунки по стихове на поетесата.Участниците и гостите на празника ще разгледат музейнака експозиция, в която се съхраняват ценни вещи, книги, снимки и документи, свързани с живота и творчеството на Дора Габе. Сред експонатите са нейното телефонно тефтерче, посмъртна маска на ръцете й, очилата й, книги с автографи. Ще бъде прожектиран документалният филм на БНТ \"С отворени очи\", посветен на голямата българска поетеса.", "date": "2018.08.22", "title": "В родното село на Дора Габе отбелязват 130 години от нейното рождение"}
{"url": "https://www.novinite.bg/articles/163361/V-MZ-nyama-postapili-signali-za-problemi-pri-okomplektovaneto-na-TELK-v-stranata", "text": "От влизането в сила, на 3 август 2018 г., на Наредбата за медицинската експертиза в Министерството на здравеопазването не е постъпил нито един сигнал от Териториална експертна лекарска комисия (ТЕЛК) на територията на цялата страна за затруднения при окомплектоването на съставите. Към министерството не са адресирани и сигнали на граждани за намален процент неработоспособност. Проверка на ведомството показа, че и в Националната експертна лекарска комисия (НЕЛК) няма постъпили обжалвания на експертни решения, издадени след влизането в сила на промяната.МЗ напомня, че новите правила действат по-малко от месец и по никакъв начин не може да се говори за масово намалени проценти и за неокомплектованост на ТЕЛК в страната. Недопустимо е да се тиражират подобни твърдения и обществото да се въвежда в заблуда преди да е извършен анализ на действието на направените нормативни промени.В Наредбата изрично е посочено, че в срок до шест месеца от влизането в сила на Постановлението ще бъде извършена оценка на въздействието му и при необходимост ще бъдат предприети действия.Относно окомплектоването на ТЕЛК съставите, обръщаме внимание, че с промените в Правилника за медицинската експертиза отпаднаха изискванията за основен и за трудов договор на членовете на ТЕЛК, а това дава възможност да се привличат повече специалисти, както от същото, така и от други лечебни заведения, в съставите на ТЕЛК.МЗ ще изпрати указания до териториалните комисии за прилагането на промените в медицинската експертиза с цел уеднаквяване тълкуването на новите текстове, за да се унифицира подходът при освидетелстването на лицата.", "date": "2018.08.22", "title": "В МЗ няма постъпили сигнали за проблеми при окомплектоването на ТЕЛК в страната"}
{"url": "https://www.novinite.bg/articles/163359/Produktite-s-nagryavane-na-tyutyun-sa-90-po-malko-vredni-ot-obiknovenite-cigari", "text": "Електронните цигари са 95% по-малко вредни от конвенционалните цигари, а продуктите с нагряване - около 90% по-малко вредни.Това се посочва  на Комисията по наука и технологии към Камарата на Общините – долната камара в Британския парламент, бе представен пред британските депутати в петък, 17-ти август . Според членовете на парламента, погрешните схващания за електронните устройства могат да доведат до това, правителството да пропусне възможността да реши проблема с един от най-сериозните причинители на смърт във Великобритания, а именно тютюнопушенето.Електронните цигари често биват пренебрегвани като средство за спиране на пушенето от Националната здравна служба на Англия, твърдят депутатите от Комисията. Поради доказания потенциал за намаляване на вредата на новите алтернативи, членовете на парламента призовават да се облекчат регулациите относно лицензирането, рекламата и дори предписването на електронни устройства предвид ползите за общественото здраве. Депутатите настояват британското правителство да преосмисли и тяхното облагане с акциз и употребата на публични места, включително премахване на забраната за ползване в обществения транспорт.От години Обединеното кралство води сериозна война срещу тютюнопушенето. Предприети са сериозни мерки – мащабни обществени кампании за вредата от тютюнопушенето, забрана на реклама и употреба на закрито, увеличение цената на кутия цигари до над 10 паунда, въвеждане на едноцветни опаковки на кутиите без марки и примамливи за потребителите цветове и други. Въпреки многогодишните усилия обаче, 15.5% от британците все още пушат, а тютюнопушенето продължава да бъде основна предотвратима причина за заболеваемост и смъртност на Острова.Позитивното становище на здравните власти на Острова за електронните устройства звучи странно на фона на българския негативизъм към тях, но съществува голяма разлика между България и Великобритания и тя се дължи на контрола при вноса и качеството на продуктите. Електронните цигари се контролират строго от властите във Великобритания, като се следят международни стандарти за качество както при устройствата, така и при никотиновите течности. До момента през процес на одобрение са преминали над 32 000 електронни устройства, а някои електрони цигари дори са регистрирани като медицински изделия и се продават в аптеките.Защо ДА на електронните устройстваЛекарите във Великобритания са първите, които прегръщат идеята за намаляване вредата от тютюна чрез премахване на дима. Кралският медицински колеж на Великобритания гласи в свое становище, че „тъй като повечето вреди, причинени от тютюнопушенето, се причиняват не от никотина, а от други компоненти на тютюневия дим, прогнозите за здравето и живота на днешните пушачи биха могли радикално да се подобрят, като се насърчат възможно най-много от тях да преминат към източници на никотин, които не отделят дим.“По настоящем 1 от всеки 20 пълнолетни граждани на Великобритания използва е-цигари. Според доклад на Обществено здраве Англия, е-цигарите са най-използването средство за отказване на пушенето. Според някои изследвания, е-цигарите имат по-голям ефект върху отказа от тютюнопушене от всички други мерки (забрана за реклама, пушене на закрито, увеличаване на цените и други) взети заедно. Смята се, че близо 20 000 британци годишно отказват цигарите благодарение на новите технологии.Защо ЗА продуктите с нагряване на тютюнПрез декември 2017 Комитетът по токсичност на Обединеното Кралство издаде първия си доклад, в който беше направена оценка на два от най-популярните нови продукти с нагряване – IQOS на Филип Морис и iFuse на Бритиш Америкън Тобако. Комитетът провежда независими изследвания на двата си иновативни тютюневи продукти на базата на широк спектър от налични данни, като направените заключения са, че „тютюневи изделия, използващи принципа на нагряване намаляват излагането на вредни химични вещества в сравнение с традиционните цигари“ и „вероятно има цялостно намаление на здравния риск за пушачите, преминали на изследваните продукти (IQOS и iFuse)\".Тези резултати се допълват от различни становища на реномирани здравни институти от Китай, през Япония, до САЩ и Германия, които разглеждат потенциала на новите изделия да намалят вредата за заклетите пушачи. Резултатите засега са окуражаващи, като освен здравните власти темата засяга и финансовите регулатори, които във Великобритания облагат продуктите с различен рисков профил по различен начин.", "date": "2018.08.22", "title": "Продуктите с нагряване на тютюн са 90% по-малко вредни от обикновените цигари"}
{"url": "https://www.novinite.bg/articles/163364/Obyavyavat-Carskite-konyushni-za-kulturna-cennost-ot-mestno-znachenie", "text": "Сградата на Царските конюшни, която горя миналия месец, да получи статут на недвижима културна ценност от местно значение. Това гласува специализирания експертен съвет към Министерството на културата. Експертите разрешават единствено възстановяването на изгорелите при пожара на 29 юли части от сградите и нищо, което би изменило облика им. Предстои сформиране на междуведомствен съвет, който да прецени дали може да бъде предоставен статут от национално значение. Окончателното решение обаче трябва да бъде подписано от министъра на кулутрата Боил Банов.", "date": "2018.08.22", "title": "Обявяват Царските конюшни за културна ценност от местно значение"}
{"url": "https://www.novinite.bg/articles/163363/Lekarkata-koyato-padna-ot-blok-v-Lyulin-e-v-saznanie", "text": "Лекарката, която падна от седмия етаж в столичния квартал \"Люлин”, вече е в съзнание. Това обяви изпълнителният директор на \"Пирогов\" проф. Асен Балтов.Д-р Ирена Иванова е в реанимацията на спешната болница от 33 дни.До момента са й направени 12 операции, които са били максимално щадящи за организма. При тях е използван нов подход, който постепенно да възстанови жизнените функции на тялото.По думи на лекарите повечето от усложненията, които са възникнали след тежкия инцидент, са преодолени. В момента жената има нужда от интензивни грижи. Предстоят й още оперативни интервенции.Инцидентът с д-р Ирена Иванова предизвика вълна от съпричастност в социалните мрежи и не само. Десетки хора - познати и непознати, дариха кръв, за да я спасят.", "date": "2018.08.22", "title": "Лекарката, която падна от блок в \"Люлин\", е в съзнание"}
{"url": "https://www.novinite.bg/articles/163368/Zapochnaha-tarjestvata-posveteni-na-141-godini-ot-Shipchenskata-epopeya", "text": "Откриването на тържествата, посветени на 141 години от Шипченската епопея, се превърна в истински празник за свободата. Областният управител на област Габрово Невена Петкова, инициатор на тази инициатива, приветства всички в началото на мероприятието „С поглед към Шипка“. „Днес празнуваме свободата - онази, която ни дава правото да реализираме себе си по най-добрия начин, онази, която ни дава възможност да градим бъдещето за нашите деца“ – сподели Невена Петкова и отправи благодарност към всички, допринесли за организацията. Да се включат в събитието бяха и кметът на община Габрово Таня Христова, областните управители на Стара Загора и Ловеч – Гергана Микова и Георги Терзийски, началника на РУО – Габрово и РБ „Априлов – Палаузов“, директорът на НПМ „Шипка – Бузлуджа“.В продължение на няколко часа в градинката с мечето в Габрово имаше песни, игри, забавления за малки и големи, изпълнения на патриотични стихотворения, пушки, саби, униформи, пъзели, макети, награди, а усмивките не слизаха от лицата на децата. Настроението личеше от всяка детска картина, от всеки изрисуван макет на Паметника на свободата  - обагрени в различни цветове, балони хвърчаха в небето, а за финал посетителите в парка похапнаха и сладка торта. Пейките не достигнаха за всички, дошли да гледат анимационния филм „Епопеята за Шипка“, а краят на вечерта завърши с прожекция на „Героите на Шипка“. В следващите няколко дена пространството до Караваната ще бъде украсено от прекрасните фотографии, подредени в изложба наречена „Среща на Шипка“ дело на фотографи от Севера и Юга.Тържествата, посветени на Шипченската епопея, продължават днес с официално откриване на изложбата на д-р Тошо Пейков „Незабравимите български опълченци“. Тя ще бъде представена от автора в 17:30 часа в ХГ „Христо Цокев“ и ще остане в Габрово до 5 септември. ", "date": "2018.08.22", "title": "Започнаха тържествата посветени на 141 години от Шипченската епопея"}
{"url": "https://www.novinite.bg/articles/163374/Izhvarlenoto-na-smetishte-bebe-jivyalo-6-chasa", "text": "Бебето, което бе намерено мъртво на сметището край хасковското село Гарваново, е починало заради необгрижване, съобщи съдебният лекар в Хасково д-р Христо Еленски.Според резултатите от аутопсията новороденото е живяло само 6 часа, предаде БТА.Д-р Еленски допълни, че пъпната връв на бебето е прекъсната, но не се знае дали е прерязана. В момента полицията проверява всички акушеро-гинекологични кабинети в Хасково и Димитровград заради започналото разследване.От прокуратурата информираха, че е образувано досъдебно производство срещу неизвестен извършител. А от полицията отново апелираха, ако някой може да помогне на разследващите с информация, да се обади на тел. 112. ", "date": "2018.08.22", "title": "Изхвърленото на сметище бебе живяло 6 часа"}
{"url": "https://www.novinite.bg/articles/163341/Verijna-katastrofa-zatapi-stolichen-bulevard", "text": "Верижна катастрофа от четири автомобила е станала тази сутрин в участък между бул. „Иван Гешов” и ул. „Гюешево”, в посока булевард България. Все още не е ясна причината за инцидента. Един човек е откаран в болница с леки наранявания, а движението е затруднено и се извършва само в средната лента.", "date": "2018.08.22", "title": "Верижна катастрофа затапи столичен булевард"}
{"url": "https://www.novinite.bg/articles/163367/Podgotvyat-za-asfaltirane-ulica-Krajbrejna-vav-Veliko-Tarnovo", "text": "Подготвят за асфалтиране улица „Крайбрежна“ във Велико Търново, както и новия обществен паркинг за автомобили и автобуси в подножието на крепостта Царевец. Напредват строителните работи по ул. „Христо Иванов – Войводата“, ул. „Йордан Инджето“ и по няколко локални подхода, чрез които ще бъде подобрена връзката между улиците „Крайбрежна“ и „Михаил Кефалов“. Кметът на Велико Търново Даниел Панов инспектира работата по инфраструктурните обекти, които са част от големия проект на Общината „Съхранена и автентична градска среда на град Велико Търново“, финансиран по ОП „Региони в растеж“ 2014-2020. Паркингът на ул. „Крайбрежна“ ще бъде с капацитет за 80 автомобила, ще има и места за туристически автобуси. Зоната ще е охраняема и безплатна за ползване в срока на проекта. За улеснение на туристите ще бъде оформена и довеждаща пешеходна алея, вече са обновени и тротоарите по ул. ‚Михаил Кефалов“. Даниел Панов провери и хода на строителните работи по улиците „Максим Райкович“, „Силвестър Пенов“, „Читалищна“, „Шейново“. Голям процент от участъците вече са готови, старинният калдъръм е пренареден, а в стръмните части фугирането е двойно. Готова е и основата на площад „Съединение“ до Музей „Възраждане и Учредително събрание“ и Регионална библиотека „П. Р. Славейков“. Старинните каменни плочи ще бъдат почистени и пренаредени, монтирано ще бъде художествено осветление, а целият площад ще бъде облагороден. Общо 38 улици и площадни пространства са в процес на пълно обновяване в старата част на Велико Търново с финансиране по ОП „Региони в растеж“ 2014-2020. Подобна по мащабите си дейност не е извършвана от няколко десетилетия. В основната си част строителството ще бъде завършено още тази есен.", "date": "2018.08.22", "title": "Подготвят за асфалтиране улица „Крайбрежна“ във Велико Търново"}
{"url": "https://www.novinite.bg/articles/163369/Zapochva-iztochvaneto-na-mazuta-ot-potanaliya-korab-kraj-Sozopol", "text": "Още в сряда е възможно да започне операцията по източването на мазута от потъналия преди 100 години кораб край Созопол.Максималният срок за изпълнение на операцията е 50 дни, а парите, отделени от държавата, са близо 2,5 млн. лева.Първоначално ще се изтегли течната фракция, а твърдите частици мазут - на втори етап.Разливът от резервоарите на американския кораб, потънал през 1921 г., бяха забелязани преди няколко седмици.", "date": "2018.08.22", "title": "Започва източването на мазута от потъналия кораб край Созопол"}
{"url": "https://www.novinite.bg/articles/163377/Balgariya-povishava-klasa-na-pochetniya-konsul-na-Malta-v-Sofiya", "text": "Почетният консул на Малта в София, с консулски окръг, обхващащ територията на Република България - Борислав Боянов, става генерален почетен консул. Това реши правителството по предложение на малтийската страна. Боянов е адвокат и президент на Асоциацията на почетните консули в България и почетен консул на Малта в България от 2000 г. В дейността си като такъв през годините е предоставял консулски услуги и подкрепа за отделни лица и компании от малтийската общност.", "date": "2018.08.22", "title": "България повишава класа на почетния консул на Малта в София"}
{"url": "https://www.novinite.bg/articles/163376/Proveryavat-mostove-po-magistralite-Hemus-i-Trakiya", "text": "Нови проверки по мостовете и съоръженията се извършват на магистрала \"Хемус\" и \"Тракия\". След инцидента в Генуа, при който загинаха над 40 души при срутването на виадукт, и у нас бяха разпоредени спешни инспекции на основните пътища.Виадуктът \"Коренишки дол\" не е ремонтиран от самото му изграждане. Състоянието му е лошо и това налага спешен ремонт на четири от общо осемте му носещи колони.Виадуктът на \"Витиня\" е в експлоатация от 1982 г. и също не е ремонтиран от тогава. В момента се ремонтира дясното му платно. Дейностите трябва да приключат до края на октомври.Според нормите за поддръжка ремонтни дейности трябва да се извършват на всеки 8-10 години, съобщиха от Агенция \"Пътна инфраструктура\". От агенцията заявиха, че некачествените материали, използвани при построяването на съоръженията, както и липсата на поддръжка, са причина за лошото им състояние в момента.До края на годината ще започне ремонтът на още 5 моста по магистралите \"Тракия\" и \"Хемус\".", "date": "2018.08.22", "title": "Проверяват мостове по магистралите \"Хемус\" и \"Тракия\""}
{"url": "https://www.novinite.bg/articles/163375/Evakuiraha-ruskoto-posolstvo-v-Sofiya", "text": "Сигнал за взривно устройство, поставено в сградата на руското посолство у нас, е получен малко след 11 ч. в сряда, съобщава БГНЕС.Служителите на посолството са евакуирани.Полицията извършва проверка. ", "date": "2018.08.22", "title": "Евакуираха руското посолство в София"}
{"url": "https://www.novinite.bg/articles/163365/Novata-uchebna-programa-po-BEL-e-razrabotena-ot-uchiteli", "text": "Учебната програма по български език и литература, която в момента е утвърдена, наистина е изработена от учителите по български език и литература от цялата страна. Това коментира пред Агенция „Фокус“ зам.-министърът на образованието и науката Таня Михайлова. По думите ѝ от април месец се водят разговори с регионалните експерти и регионалните управления, където са се провели четири срещи с над 1000 учители от цялата страна и съвместно с Асоциацията на учителите по български език и литература. „На всичките общи срещи се оказа, че има диалог между институциите и преподавателите и те споделиха всичко, което са видели и установили по време на работния процес. Това са колеги със сериозен опит и ние се вслушахме в голяма част от техните предложения“, посочи зам.-министърът. Според нея навсякъде се е приело много добре това, че произведенията в новата учебна програма се разглеждат като творбите са разделени на тематичен принцип и се спазва хронологичната последователност вътре в учебниците. “Това означава, че ние запазваме и хронологията на самите теми. Част от изучаваните бяха променени в резултат от вижданията на колегията“, коментира тя. По думите на Михайлова също така и по предметите, които се изучават в общообразователната подготовка има нова учебна програма: по математика, български език и литература. „Тя е изцяло нова и всъщност знаете, че това ще бъде и базата, на която ще се проведат и държавно зрелостните изпити“, посочи още тя.", "date": "2018.08.22", "title": "Новата учебна програма по БЕЛ е разработена от учители"}
{"url": "https://www.novinite.bg/articles/163381/Proekt-za-dobiv-na-vaglishta-zaplashva-tri-sela-v-Sofijsko", "text": "Министерският съвет благослови проект за мина, който ще сложи край на селския туризъм и спокойния живот в селата Бърложица, Радулово и Братушково, подкопавайки дългосрочното развитие на района. Фирми, вероятно свързани с бизнесмена Христо Ковачки, имат зелена светлина от Министерството на околна среда и водите (МОСВ) за концесия на „Алдомировски въглищен басейн“ още от 2016 година. Тя включва площ от 1891 декара и е за следващите 29 години. Очакваните постъпления от концесията в общината се равняват на 18 хиляди лева на година — сума, крайно недостатъчна да компенсира екологичните и социални последствия за населението. „Създаването на чисто нова мина означава, че държавата подлага на риск от заличаване един добре развит селски район в близост до столицата, в който хората се радват на възможности за отдих, градини, а напоследък и екотуризъм, и насажда един замиращ отрасъл, какъвто е въгледобивът“, коментира Генади Кондарев от Екологично сдружение „За Земята“. В рамките на концесията попада АТВ писта, изградена от община Сливница, а в непосредствена близост има екопътека и велоалея. На броени метри е водоемът на село Радулово, който е единственият водоизточник за населеното място. Недалеч са и още два питейни водоизточника. На малко отстояние от мината се намира и язовир „Братушково“, който е място за отдих и водни спортове. Без съмнение намерението за въгледобив застрашава туризма в региона, за който местната власт е вложила милиони левове. Въпреки че къщите в селата Радулово и Братушково са едва на 300 метра от бъдещата мина, Оценката за въздействието на околната среда (ОВОС) не отчита като съществени нито един от тези фактори, макар че възражения срещу мината през годините не липсват. Подписките на местното население срещу инвестиционното намерение за въгледобив не са дали резултат, а възраженията на община Сливница остават игнорирани. Пътят, който свързва околните села, наскоро е рехабилитиран и няма възможност да поеме трафика от тежкотоварни автомобили, превозващи въглища. Минната индустрия е напълно несъвместима с международните климатични политики и споразумения, от които България е част. Фирмите, които държат концесията и за които се твърди, че са свързани с бизнесмена Христо Ковачки, са известни с редица нарушения на екологичното законодателство, неприемливи условия на труд и често са обвинявани в сенчести практики, поддържащи изкуствено живота на въглищния отрасъл в страната. „Ако въгледобивът започне, водоемите ще бъдат засегнати, а целият район, който до момента е пощаден, ще се превърне в дупка. Минната индустрия е напълно несъвместима с международните климатични политики и споразумения, от които България е част“, казва Меглена Антонова от „Грийнпийс - България“. Тя припомня, че на много места в страната, като например Бобов дол, мините затварят, оставяйки след себе си селища без алтернатива. Новата концесия само ще продължи добре познатата агония.", "date": "2018.08.22", "title": "Проект за добив на въглища заплашва три села в Софийско"}
{"url": "https://www.novinite.bg/articles/163358/Balgarite-patuvat-vse-poveche-v-chujbina", "text": "През второто тримесечие на 2018 г. 1 084.9 хил. български граждани са реализирали. Това сочи статистика на Националния статистически институт (НСИ).Преобладаващата част от тях - 77.7%, са пътували само в страната, 17.5% - само в чужбина, а 4.8% са пътували както в страната, така и в чужбина. В сравнение със същото тримесечие на 2017 г. общият брой на пътувалите лица на възраст 15 и повече навършени години се понижава с 5.6%, като броят на пътувалите в страната намалява с 12.4%, докато броят на пътувалите в страната и чужбина и само в чужбина се увеличава съответно с 58.3 и 22.4%.През второто тримесечие на 2018 г. най-много са пътували българите на възраст 25 - 44 години - 431.4 хил., или 39.8% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 45 - 64 години - 80.4% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 22.5% от пътувалите в съответната възрастова група.По-голяма част от туристическите пътувания на лицата на възраст 15 и повече навършени години както в страната (44.3%), така и в чужбина (65.6%) са били с цел „почивка и екскурзия“.През второто тримесечие на 2018 г. като самостоятелни са били регистрирани 1 490.6 хил., или 91.3% от общия брой лични пътувания. Относителният дял на самостоятелните пътувания без резервация в страната е 96.5%, а на тези в чужбина - 65.4%.В структурата на разходите по видове с най-голям относителен дял в страната са тези за храна - 39.8%, докато в чужбина са разходите за транспорт - 29.2%.През второто тримесечие на 2018 г. средният разход при пътуване с лична цел на едно лице на възраст 15 и повече навършени години е 180.89 лв. в страната и 610.77 лв. в чужбина.Същевременно разходите на едно лице за професионално пътуване са средно 157.73 лв. в страната и 1 053.72 лв. в чужбина.", "date": "2018.08.22", "title": "Българите пътуват все повече в чужбина"}
{"url": "https://www.novinite.bg/articles/163378/40-rast-na-posetitelite-v-Plovdiv", "text": "40% ръст на посетителите в Пловдив е регистриран от началото на тази година, предаде БНТ. Данните са на общинския институт „Старинен Пловдив\". Освен историческите забележителности, това лято туристите наблюдават и археологическите проучвания на Източната порта на Филипопол, която е на територията на съвременния град.Посетители в Стария град има всеки ден. Доскоро украинците Наташа и Юри са живели в Израел, но сега избират за свой дом български град с хилядолетна история.Летният туристически хит са новите археологическите проучвания на източната порта на Филипопол, която е била основната връзка между античния град и Византия.", "date": "2018.08.22", "title": "40% ръст на посетителите в Пловдив"}
{"url": "https://www.novinite.bg/articles/163394/Izvanredno-praskane-sreshtu-komari-predstoi-dnes-i-utre-vav-Veliko-Tarnovo", "text": "Извънредно и общо пето по реда си пръскане срещу комари предстои във Велико Търново днес и утре. Освен парковете, третирането срещу насекомите ще обхване и кварталите на Старата столица. Обработката ще започва в 22,00 ч. във всяка от двете вечери. Тази вечер ще бъдат третирани парковете „Света гора“, „Ксилифор“, „Марно поле“, „Майка България“, „Никола Габровски“ и „Лакото“. Обработени ще бъдат също централната част на Велико Търново, кварталите „Асенов“, „Света гора“, „Варуша“, „Чолаковци“ и Южната промишлена зона, както и с. Арбанаси. Утре вечер работата продължава в парковете „Дружба“, „Руски“, „Бузлуджа“, „Колю Фичето“, „Картала“, „Акация – борова гора“, а също и в кварталите „Бузлуджа“, „Картала“, „Колю Фичето“, „Акация“, „Зона В“, „Слънчев дом“ и Западна промишлена зона. Извънредното пръскане е във връзка с постъпили сигнали от великотърновци. Около всяка локация ще бъдат поставени необходимите стикери за използваните препарати. Графикът подлежи на промени в зависимост от метеорологичните условия. Необходимо е времето да е тихо и сухо. Тревните площи са предварително окосени.", "date": "2018.08.22", "title": "Извънредно пръскане срещу комари предстои днес и утре във Велико Търново"}
{"url": "https://www.novinite.bg/articles/163383/Zapochna-operaciya-na-parvoto-ot-trite-energijni-sarca-na-Sofijska-voda", "text": "През последните години „Софийска вода“ като част от международната група Веолия положи изключителни грижи и инвестира в иновационни проекти, които превръщат методично Софийската пречиствателната станция за отпадъчни води (СПСОВ) край Кубратово, във водещ обект- пример за кръгова икономика сред 3000 подобни обекти на групата, разположени из целия свят. Монтираните през 2009 г. три генератора, всеки с електрическа мощност 1063 кВт, работят с биогаз, добиван при пречистването на отпадъчните води на територията на Столична община. Тази „зелена електроенергия“ отдавна направи пречиствателната станция енергийно независима, въпреки голямото количество енергия, необходимо за непрекъснатия технологичен процес. В момента в Кубратово се произвежда около 24% повече енергия от тази, необходима за процеса, а оставащата енергия се продава на свободния пазар за енергия. Трите действащи генератора на СПСОВ Кубратово изслужиха своите технологично определени им 60 000 работни часа, произвеждайки над 160 000 мВтч електроенергия и спестявайки над 60 000 тона карбонови емисии годишно да не се изпускат в атмосферата. Сега „Софийска вода“ осъществява поетапен ремонт на съоръженията. Всъщност 20- клапановият двигател с вътрешно горене преминава основен ремонт в Австрия, където ще бъдат подменени основните компоненти на непрекъснато работилите през последните 9 години двигатели. Генераторната част след демонтажа ще бъде проверена във Варна, а основният ремонт на двигателите се извършва, сертифицира и гарантира от австрийския производител ( на снимката/ите се вижда момент от демонтажа на първия от трите двигателя) . Веолия е водеща компания в сферата на екологичните услуги в три направления – води, енергия и преработка на отпадъци. Компанията изповядва и прилага в дейността си модерната философия на кръговата икономика и разглежда всеки отпадък като ресурс. Амбицията на  Предоставя услугите водоснабдяване, отвеждане и пречистване на отпадъчните води на територията на столичната община с население 1,4 милиона души  Първото публично-частно партньорство и най-големият инвеститор във водния сектор на страната  209,16 млн. лв. за подобряване на ВиК системата и опазването на околната среда предвижда инвестиционната програма за периода 2017 – 2021 г.  45,3 млн. лв. инвестиции за 2017 г.  9 ноември 2010 г. Софийска вода АД става част от „Веолия“, която придобива мажоритарния дял от 77,11% в дружеството „Софийска вода“ като част от групата е да се превърне в енергийно неутрален ВиК оператор, което означава, че планира да произвежда повече енергия, отколкото използва за цялостната си дейност. През 2018 г., „Софийска вода“ бе отличена със специална награда за зелена инвестиция на националния конкурс за „Най-зелените компании в България“ за иновации въведени в Пречиствателната станция. СПСОВ Кубратово беше отличена за значителен принос във ВиК сектора със специален акцент върху иновациите в намаляване на енергийното потребление и кръговата икономика на шестите годишни награди за обмен в областта на енергията и водата в Лисабон. В престижната международна платформа бяха отличени компании в девет различни категории. Софийска вода спечели приза за управление на питейни и отпадъчни води.", "date": "2018.08.22", "title": "Започна операция на първото от трите енергийни сърца на  „Софийска вода“"}
