{"url": "https://www.novinite.bg/articles/178857/Korneliya-Ninova-Znaem-kakvo-tryabva-da-se-napravi-za-spravyane-s-AChS", "text": "\"Проблемът с африканската чума по свинете се разраства, нови и нови райони са обхванати от болестта, а прогнозите на експерти са, че до края на август цялата страна ще бъде засегната\". Това заяви на пресконференция в централата на партията лидерът на БСП Корнелия Нинова. Според нея в последните години правителството на Борисов е проспало възможността да ограничи този процес и да го спре.\"По-тревожното е, че и днес, когато трябва да се действа активно, това не се прави\", обясни председателят на БСП и допълни, че има усещане за хаотичност, извършват се различни действия във всеки регион, неорганизирани и без резултат и болестта напредва в други части на страната. Корнелия Нинова заяви, че левицата занае какво трябва да се направи за справяне с АЧС. По думите й БСП се е срещнала със специалисти, ветеринари, ловни дружинки, които са предложили мерки, които могат да се вземат. Тя заяви, че БСП има конкретни предложения към управляващите. На първо място тя посочи МС да се събере, да определи един фонд от бюджетния излишък, от който да плати по пазарни цени на стопаните, чиито животни са избити.На Второ място по думите й трябва да се централизира процесът и да стане държавна политика - да се направи среща с председателите на всички ловни дружинки, да се финансират от правителството обходи по ловните региони и редица други мерки, които те самите предлагат още през 2018г. Не на последно място Нинова посочи и среща със Съюза на ветеринарните лекари и сключване на рамков договор с тях. Тя подчерта, че в страната има над 2000 ветеринарни лекари, които в момента не се ползват - те са на частна практика и всеки сключва договори най-вече с големите свинеферми и не стъпват в малките региони. \"От 4 години тези лекари нямат договор с Министерство на земеделието и храните, а са необходими със своята компетентност и експертиза\", каза още тя. Лидерът на БСП подчерта, че има и по-дългосрочни и средносрочни мерки, които трябва да се планират още отсега. Като такава тя посочи промени в наредбата за регистрация на домашните животни, която към момента е безкрайно сложна и бюрократична и затруднява хората - за да се регистрираш трябва архитект да ти изготви скица на помещението, в което ще гледаш животното. Като втора такава мярка Нинова посочи държавна политика за екарисажите, които са били унищожени от правителството на Борисов, поради което сега има риск от екологична катастрофа.\"Трябва да се сигнализира прокуратурата за бездействие на длъжностни лица, които доведоха до това състояние\", категорична бе тя. Според нея винаги, когато има такива събития и протести, започват спекулации и манипулации и се използва мъката на хората за политически и партийни дивиденти. \"Нямаме никакво намерение да трупаме партиен дивидент от нещастието на хората. Няма партиен цвят тези, които ще пострадат. Ще пострадаме всички българи\", обясни председателят на левицата. По думите й ще пострада икономиката, защото както еврокомисарят прогнозира, целият отрасъл свиневъдство ще си замине и всеки ще плати социална цена - цените на месото тръгват нагоре, ще се увеличи вносът и цените ще ударят по джоба всеки потребител. \"Това социално напрежение, което ври и кипи в страната изисква надпартийно съзнание и национално българско самосъзнание\", подчерта Нинова. Според нея е потресаваща информацията от Министерски съвет. „Не може цялата държава да ври и кипи от такъв сериозен проблем, да имаш механизмите в ръцете си да го решиш и единственото прессъобщение от правителствената пресслужба да бъде за среща на премиера с футболен клуб „Арда“\", обясни тя. По думите й е разбираемо какво се случва - идват местни избори и Борисов сигурно взема пак кампанията на ръчно управление и започва да раздава пари по места отсега. \"Надпартийните интереси и местните избори има далеч по-големи български и национални интереси. За нас това е приоритета на държавата - тази криза в която се намираме и която изисква други действия и друго отношение и към икономиката и към хората които страдат в момента“, заключи Корнелия Нинова.", "date": "2019.08.06", "title": "Корнелия Нинова: Знаем какво трябва да се направи за справяне с АЧС"}
{"url": "https://www.novinite.bg/articles/178836/OON-Islyamska-darjava-razpolaga-s-okolo-300-mln-dolara", "text": "Терористичната организация \"Ислямска държава\" (ИД) разполага с около 300 милиона долара след загубата на така наречения си \"халифат\" в Ирак и Сирия, предаде Асошиейтед прес, като цитира доклад на генералния секретар на ООН Антониу Гутериш.Гутериш предупреждава в документа, изпратен до Съвета за сигурност на ООН, че е възможно затишието в атаките на ИД да е временно.Макар загубата на територии да е преустановила възможността на джихадистката групировка да получава доходи от продажба на петрол, тя разполага с достатъчно средства да финансира терористични нападения в Ирак, Сирия и други страни, става ясно от доклада.Гутериш посочва, че най-често срещаният метод за финансиране на организацията е чрез неформални трансфери на пари. Друг възможен източник на средства са разграбените артефакти от владените от ИД територии. Според генералния секретар на ООН терористичната организация също така насърчава финансовата самодостатъчност на мрежата си от поддръжници и последователи в Близкия изток, Африка и Азия. В Сирия се развива тайна мрежа на ИД, подобна на тази в Ирак, като зачестяват атаките в контролираните от правителството райони.Докладът обръща внимание и на съществуващите опасения във връзка със завръщането начуждестранни бойци на ИД в родните им страни. По данни на няколко неназовани държави около 25 процента от чуждестранните бойци са били убити, а 15 процента са в неизвестност.\"Като се има предвид, че приблизителният първоначален брой на присъединилите се към \"халифата\" чуждестранните бойци е около 40 000, тези проценти означават, че между 24 000 и 30 000 от тях са живи\", се подчертава в доклада.", "date": "2019.08.06", "title": "ООН: „Ислямска държава“ разполага с около 300 млн. долара"}
{"url": "https://www.novinite.bg/articles/178837/Blizo-30-hektara-gori-sa-postradali-pri-gorski-pojar-v-okrag-Bursa", "text": "Горски пожар, избухнал вчера на обяд на девет места в района на Орханели в окръг Бурса /Северозападна Турция/, е бил потушен след 12-часови усилия на огнеброците, съобщава турският телевизионен канал НТВ.Стръмният терен и силните ветрове са затруднили овладяването на огнената стихия. В гасенето на пожара са участвали 400 души, много пожарни коли и 7 хеликоптера.Според първоначалните оценки при пожара са пострадали 30 хектара гори. Започнало е разследаване за изясняване на причините за пожара, като има съмнения, че той е възникнал в резултат на саботаж.При горски пожар в района на Гьолбашъ в окръг Адъяман /Югоизточна Труция/ са нанасени щети на 10 хектара горски площи, съобщава още телевизия НТВ.", "date": "2019.08.06", "title": "Близо 30 хектара гори са пострадали при горски пожар в окръг Бурса"}
{"url": "https://www.novinite.bg/articles/178827/Evrobarometar-55-ot-balgarite-vyarvat-v-ES-no-samo-20-podkrepyat-evroto", "text": "Проучване на ЕС разкри нови данни за доверието на европейците в Евросъюза, кои са най-оптимистично и песимистично настроените към бъдещето на Европейския съюз страни, подкрепата им за еврото, отношението им към имиграцията, безработицата, изменението на климата и други.Това последно стандартно проучване на “Евробарометър“ беше проведено след европейските избори, между 7 юни и 1 юли 2019 г. във всички 28 страни от ЕС и пет страни кандидатки.В България 55% от гражданите вярват в ЕС, а заедно с Хърватия страната ни отчита най-ниския процент в подкрепа за еврото (20%).Средното ниво на скептицизъм сред европейските граждани е 34%, сочат резултатите на „Евробарометър“.Изследването показва, че във всички държави-членки на ЕС, освен една от тях, мнозинството от анкетираните „са оптимисти за бъдещето на ЕС“, а единственото изключение е Гърция (51% песимисти срещу 45% оптимисти).Високи проценти на „европесимизъм“ се забелязват и във Великобритания (46%, докато оптимистите са все още повече - 47%), Франция (45% срещу 50%), Чехия (43% срещу 54%), Италия (38% срещу 56%).Най-високи проценти на оптимисти се наблюдават в Ирландия (85%), Дания (79%), Литва (76%) и Полша (74%).В сравнение с есента на 2018 г. оптимизмът за бъдещето на ЕС е нарастнал в 24 държави-членки на ЕС, особено в Кипър (65%, +12%), Унгария (68%, +11%), Дания (79%, +9% ), Австрия (66%, +8%) и дори „песимистична“ Гърция (45%, +8%).Оптимизмът обаче е станал по-малък в четири страни: Великобритания (47%, -2%), Швеция (64%, -2%), Чехия (54%, -1%) и Ирландия (85%, -1%).В 27 държави-членки (в сравнение с 23 държави през есента на 2018 г.) по-голямата част от анкетираните са „доволни от начина, по който демокрацията функционира в ЕС“, като най-високите проценти са в Ирландия (77%), Дания (75%), Португалия (72% ) и Полша (70%). В другия край на скалата са Франция (45%) и Обединеното кралство (46%).Гърция е единствената държава, в която по-голямата част от анкетираните не са „доволни“ (60% срещу 36%).Доверието в ЕС се е увеличило в 20 държави-членки, като най-високите са резултатите в Литва (72%), Дания (68%) и Естония (60%). Освен това над половината от анкетираните „са склонни да се доверяват“ на ЕС в Малта (56%). В България и Унгария резултатите са еднакви (55%).Повечето европейци са съгласни, че „гласът им се отчита в ЕС“. Средната стойност за ЕС достига 56% (+7 процентни пункта от есента на 2018 г.), като най-високите резултати се наблюдават в Швеция (86%), Дания (81%) и Холандия (76%).В ЕС като цяло подкрепата за еврото е стабилна на 62%. Мнозинството от анкетираните в 17 държави-членки заявяват, че националната икономическа ситуация е добра. Люксембург (94%), Дания (91%) и Холандия (90%) са страните с най-високи резултати.Най-ниският процент положителни мнения се наблюдава в Гърция (7%), Хърватия и България (и двете 20%).Голяма част от гражданите на ЕС подкрепят „свободното движение на граждани на ЕС, които могат да живеят, работят, учат и правят бизнес навсякъде в ЕС“ (81%), като във всяка държава-членка на ЕС повече от две трети от анкетираните споделят това мнение, от Литва (94%) до Италия и Обединеното кралство (и двете 68%).Имиграцията остава основната грижа на равнището на ЕС с 34%, въпреки силния спад (-6 процентни пункта от есента на 2018 г.). Изменението на климата, което беше класирано на пето място през есента на 2018 г., сега е второто най-важно притеснение след силно увеличение. Три притеснения получават еднакви оценки: икономическата ситуация, състоянието на публичните финанси на държавите-членки и тероризма (18%).Безработицата, която сега е на седма позиция на равнището на ЕС (12%), остава основната грижа на национално ниво (21%, -2 процентни пункта), заедно с повишаването на цените / инфлацията / разходите за живот (21%, непроменени) и здравето и социално осигуряване (21%, +1).Като цяло ЕК отбелязва, че новото проучване за нагласите на гражданите от европейските страни показва \"най-добрите резултати от юни 2014 г.\"", "date": "2019.08.06", "title": "„Евробарометър“: 55% от българите вярват в ЕС, но само 20% подкрепят еврото"}
{"url": "https://www.novinite.bg/articles/178830/Spipaha-narkooranjeriya-oborudvana-na-naj-visoko-tehnologichno-nivo-SNIMKI", "text": "Модерната наркоплантация бе открита в хода на специализирана полицейска операция, проведена от служители на ОДМВР-София и РУ-Своге. В двора на бившето ТКЗС на с. Искрец криминалистите попаднали на внушителна оранжерия, оборудвана с климатици, въздуховоди, нагревателни лампи, компютърно управляема система за напояване и друга най-съвременна техника за отглеждане, сушене и разпространение на канабис. В помещението, собственост на 65- годишен софиянец, са намерени стотици саксии с канабисови растения, в различен стадий на зрелост, както и голямо количество растителна маса канабис, подготвена за сушене. На място, в момент на извършване на престъпната дейност, са установени и задържани трима мъже- двама столичани на 25 и 31 години и 38- годишен варненец. По случая в ОДМВР- София е образувано досъдебно производство. След доклад на събраните доказателства в Софийска окръжна прокуратура, тримата са привлечени като обвиняеми, като на единия е наложена постоянна мярка за неотклонение „задържане под стража“, а на останалите двама- „домашен арест“. Работата по пълното документиране на случая продължава.    ", "date": "2019.08.06", "title": "Спипаха наркооранжерия, оборудвана на най- високо технологично ниво (СНИМКИ)"}
{"url": "https://www.novinite.bg/articles/178841/Nad-60-ogneborci-gasyat-pojar-v-grackiya-kurort-Ksilokastro", "text": "Гръцката пожарна служба засили отряда, изпратен да се бори с пожара, избухнал в понеделник вечер в залесената зона на Ксилокастро, регионална единица на Коринтия, съобщава БГНЕС. Към днешна дата има 4 допълнителни екипа, съставени от общо 24 пожарникари, както и 40 други огнеборци с 19 пожарни машини, които първоначално бяха изпратени в района. Пожарната служба заяви, че огънят е далеч от обитаеми райони.", "date": "2019.08.06", "title": "Над 60 огнеборци гасят пожар в гръцкия курорт Ксилокастро"}
{"url": "https://www.novinite.bg/articles/178821/Dnes-shte-bade-slanchevo", "text": "Днес ще бъде слънчево. В следобедните часове над Източна България и планините ще има незначителни купеста облачност. Дневните температури още ще се повишат и максималните ще бъдат между 28° и 33°, в София около 29°.Над планините ще бъде слънчево, след обяд с незначителна купеста облачност. Ще духа слаб, предимно северозападен вятър. Максимална температура на височина 1200 метра около 23°, на 2000 метра – около 15°.Над Черноморието ще бъде предимно слънчево. Ще духа бриз. Максимални температури между 27° и 30°. Температурата на морската вода е от 22-23° по северното крайбрежие до 27° по южното. Вълнението на морето ще бъде 1-2 бала.", "date": "2019.08.06", "title": "Днес ще бъде слънчево"}
{"url": "https://www.novinite.bg/articles/178822/API-savetva-shoforite-da-karat-vnimatelno-v-tunel-Trayanovi-vrata-na-AM-Trakiya", "text": "От 9,30 ч. до 12,30 ч. се ограничава движението в активната лента в тунел „Траянови врата“ на АМ „Тракия“ посока Бургас поради планирано проектантско замерване на пътната настилка. Трафикът ще се осъществява в изпреварващата лента. От 12,30 ч. до 15,30 ч. движението ще се осъществява в активната лента. Участъкът ще бъде сигнализиран с пътни знаци. На 7 август от 9,30 ч. до 12,30 ч. в тунел „Траянови врата“ на АМ „Тракия“ посока София движението ще се осъществява в изпреварващата лента, за да може да се изпълни предвиденото замерване на пътната настилка. От 12,30 ч. до 15,30 ч. трафикът ще бъде осъществяван в активната лента. Агенция „Пътна инфраструктура“ напомня на шофьорите да карат внимателно, със съобразена скорост и да спазват стриктно пътната сигнализация, както и правилата за безопасност и движение по пътищата.", "date": "2019.08.06", "title": "АПИ съветва шофьорите да карат внимателно в тунел „Траянови врата“  на АМ „Тракия“"}
{"url": "https://www.novinite.bg/articles/178824/Preobrajenie-Gospodne-e", "text": "На 6 август църквата отбелязва Преображение Господне. Този празник е установен още в първите векове на християнството. Напомня ни едно от най-важните евангелски събития - явяването на Господа в небесна слава.Христос често беседвал с учениците си за своите предстоящи страдания. Казвал им, че ще бъде убит и на третия ден ще възкръсне. Сърцата на учениците изпълвала скръб, но те пак дълбоко в себе си не вярвали, че това ще се случи.Според българския фолклорен календар на 6 август настъпва трайно преобразяване в природата. Слънцето обръща гръб на лятото и е с лице към зимата, щъркелите се събират на ята, преди да отлетят.На този ден небето се отваря и ако някой види това, се сбъдва всичко, което си нарече. Ако някой се разболее, натопява се връзка сушени плодове, болният пие от водата и болестта се преобразява.", "date": "2019.08.06", "title": "Преображение Господне е!"}
{"url": "https://www.novinite.bg/articles/178835/Predotvrateno-e-plasiraneto-na-polovin-ton-meso-s-neyasen-proizhod", "text": "Около 11.35 часа вчера служители на РУ- Етрополе и Българската агенция по безопасност на храните предприели съвместна проверка на търговски обект- транжорна в Етрополе, с цел установяване на незаконно съхранение и търговия с животни и животински продукти. В хода на инспекцията са установени 88 кг месо и 12 кг кайма с неясен произход. Нередовните стоки са иззети по надлежния ред, а на собственика на обекта е съставен акт.Няколко часа по- късно, при извършване на обход в града, автопатрул на РУ- Ихтиман спрял за проверка товарен автомобил „Мерцедес Спринтер“, управляван от криминално проявен местен жител. В товарния отсек на микробуса полицейските служители открили 400 кг трупно месо от едри преживни животни без необходимата ветеринарномедицинска документация. Водачът е задържан за срок до 24 часа. От служители на Областната дирекция по безопасност на храните му е съставен акт. Месото е транспортирано за унищожение в екарисаж.", "date": "2019.08.06", "title": "Предотвратено е пласирането на половин тон месо с неясен произход"}
{"url": "https://www.novinite.bg/articles/178825/Peti-den-prodaljava-protestat-na-patya-Yambol-Sliven", "text": "Пети ден недоволство и протести срещу принудителното ликвидиране на домашните прасета. Пътят Сливен - Ямбол остава затворен. Ветеринари обикалят стопанства и дворове в Сливенско. Те проверяват дали стопаните са умъртвили прасетата и дали е дезинфекцирано. Петимата лекари трябва да покрият 100 села.Недоволство и протест има и в Монтана. 40 населени места в Монтанско попадат в зоната с карантина.А земеделският министър Десислава Танева ще обсъди мерките за справянето с болестта с еврокомисаря по здравеопазване и храните Витянис Андрюкайтис. На срещата ще бъдат обсъдени и начините за компенсиране на животновъдите.  ", "date": "2019.08.06", "title": "Пети ден продължава протестът на пътя Ямбол-Сливен"}
{"url": "https://www.novinite.bg/articles/178848/Policiyata-razsledva-iztochvane-na-bankomati-v-Sofiya-po-nova-tehnologiya", "text": "Полицията в София разследва опит за източване на два банкомата на голяма банка, намираща се на столичния булевард „Сливница“, съобщи БНР.Случаят е от изминалата нощ, а според експерти към момента не е ясно дали има взети пари от банкоматите.Извършителите са използвали нова технология, при която се пробиват малки дупки на устройството и оттам се манипулира електронната система, след което банкоматът сам пуска пари без в него да е сложена дебитна или кредитна карта.По случая се работи в СДВР. Издирват се и евентуалните извършители.Към момента банката собственик на банкоматите извършва ревизия на устройствата и намиращите се в тях средства.", "date": "2019.08.06", "title": "Полицията разследва източване на банкомати в София „по нова технология“"}
{"url": "https://www.novinite.bg/articles/178829/Dneven-horoskop-za-vtornik-6-avgust-2019-g", "text": "Хората, които не са съгласни с вас днес, не го правят нарочно, за да ви дразнят, така че бъдете търпеливи. Те имат идеи, които си струва да чуете. Това, което изглежда като грубост, вероятно е просто разминаване в гледните точки.Днес е важно да не се държите така, както другите очакват от вас. Ако обикновено сте по-срамежливи, днес бъдете значително по-отворени и социални. Ако пък обикновено сте в центъра на вниманието, днес се опитайте да не го привличате.Днешният ден ще бъде много по-малко вълнуващ, отколкото сте очаквали. Това, че графикът ви е запълнен и имате да вършите много неща, не означава, че ще имате динамичен и вълнуващ ден. Вижте повече на: ", "date": "2019.08.06", "title": "Дневен хороскоп за вторник, 6 август 2019 г."}
{"url": "https://www.novinite.bg/articles/178858/Garciya-s-globa-za-25-mln-evro-zaradi-Zakona-za-zashtita-na-lichnite-danni", "text": "Гърция ще трябва да плати глоба в размер на 2,5 милиона евро заради Закона за защита на личните данни, съобщава МИА, цитирана от БГНЕС. Причината е, че страната не е транспонирала в националното си законодателство регламент \"ЕС 2016\" за защита на личните данни в рамките на указания период.Гърция и Испания са единствените държави от ЕС, които не са изпълнили своите ангажименти във връзка с този регламент. Европейската комисия призовава съдът да наложи финансова санкция на Гърция в размер на 5287,5 евро за всеки ден, в който този регламент не е имплементиран в националното законодателство, считано от 7-ми май 2018 г.Говорителят на гръцкото правителство заяви, че става въпрос за бездействие повече от една година. Отговорността е на предишното правителство и сега за това струва на страната 2,5 милиона евро. В случая не става въпрос само за финансовото изражение на въпроса, а преди всичко за гарантиране личните данни на гражданите. Премиерът е информиран за забавянето и за наложената глоба и е разпоредил Министерството на правосъдието да предприеме всички необходими стъпки.Очаква се през следващите дни правителството да внесе проектозакон за защита на личните данни на гражданите, с което да синхронизира своето законодателство с това на Европейския съюз в посочената област. ", "date": "2019.08.06", "title": "Гърция с глоба за 2,5 млн. евро заради Закона за защита на личните данни"}
{"url": "https://www.novinite.bg/articles/178833/Sled-tretiya-remont-Plochkite-na-Largoto-vse-oshte-sa-napukani-i-strosheni", "text": "Приключи и третият ремонт на Ларгото, но е видно, че плочките на емблематичното пространство продължават да са счупени, макар и залепени по някакъв начин, съобщи bTV.Плочките около стъкления купол на Ларгото поддали заради извънреден натиск. Това беше една от основните тези за причината за състоянието на настилката.„Не можем да спрем велосипедистите, не можем да спрем достъпа на скейтбордисти, не можем да спрем тези кашпи, като ги пръскат малките камиончета”, заяви преди две седмици министърът на културата Боил Банов.Това по проект не e било предвидено. Предвидено било поставените плочки да издържат 100 килограма единичен товар.„Ние изхождахме от това, че той е за пешеходци и е за пешеходна зона”, отбелязва проектантът на Ларгото Христо Генчев, според когото плочките са счупени, защото са били претоварени.Първоначално обаче причината за дефектите според общината беше проектантска грешка.„Направено е едно свободно плуващо покритие, което е идеално за покриви”, заяви зам.-кметът на София Тодор Чобанов.След среща с министъра на културата обаче се оказа, че не проектантът, а строителят ще плати за ремонта.“Всякакви такива непредвидени разрушения, които са в срока на договора, се поемат от изпълнителя на строителството и ремонтът не е струвал на данъкоплатците нито лев”, каза Иван Колев, началник на отдел „Недвижимо културно имущество\" към Министерството на културата.Освен проблемът с камиончетата за поливане на кашпите, друга причина за строшаването на настилката е вандализъм, категоричен е зам.-директорът на Регионалният исторически музей на София инж. Борис Чилев.Според Чилев скейтбордистите също носят вина за състоянието на настилката, а освен това чупят и стъклата на куполите. Той обаче смята, за разлика от колегата си от културното министерство, че камиончетата не са толкова тежки, че да нанесат такива поражения на настилката.Предстои извършеният ремонт да мине през комисия, която да го приеме, заяви Иван Колев от Министерство на културата.С началото на ремонта беше поставен и срок за предложения какви промени да се направят, за да няма повече дефекти по настилката.Засега се предвижда до куполите да бъдат сложени кашпи, които да затрудняват преминаването на коли и да пречат на скейтбордистите да се качват по стъклените куполи.„Проектът ще продължи да се развива”, заяви проектантът на Ларгото Христо Генчев, който припомни, че това пространство се променя вече 50 години, така че едва ли и това ще бъде окончателното решение за запазване на настилката.", "date": "2019.08.06", "title": "След третия ремонт: Плочките на Ларгото все още са напукани и строшени"}
{"url": "https://www.novinite.bg/articles/178842/Spipaha-zlato-za-nad-95-hil-leva-otkriha-na-Kapitan-Andreevo", "text": "Близо 1.3 кг бижута от 22 каратово злато са открити на граничния пункт „Капитан Андреево“, съобщиха от Агенция „Митници“. Накитите са на стойност над 95 000 лева.В опаковки от лекарства са открити златни пръстени, медальони, гривни, синджири, обици, монети.Лекарствата са били скрити в дамска чанта, в автомобил със семейство швейцарци и техен близък турски гражданин. На 50- годишната майка е повдигнато обвинение.Бижутата са отнети в полза на държавата.От началото на годината на граничния пункт са задържани близо 12 кг златни и 3 кг сребърни накити, на обща стойност над 700 000 лева.", "date": "2019.08.06", "title": "Спипаха злато за над 95 хил. лева откриха на „Капитан Андреево“"}
{"url": "https://www.novinite.bg/articles/178831/Pensionerka-otkri-snaryad-v-mazeto-si-v-Sofiya", "text": "Възрастна столичанка откри снаряд от Втората световна война, докато разчиства мазето си. Взривоопасната находка е намерена в къща в столичния квартал \"Лозенец\".След сигнал до тел. 112 на място са се отзовали екипи на ДОТИ, които в момента обезвреждат бомбата.Мястото е отцепено от полиция. ", "date": "2019.08.06", "title": "Пенсионерка откри снаряд в мазето си в София"}
{"url": "https://www.novinite.bg/articles/178839/Kakvi-sa-prichinite-za-tejkite-katastrofi-v-poslednite-dni", "text": "Aвгуcт зaпoчнa cъc ceрия тeжки кaтacтрoфи. „Причинитe ca изключитeлнo кoмплeкcни”, зaяви прeд „Здрaвeй, Бългaрия” и Нoвa тeлeвизия кoмиcaр Нeдeлчo Рaчeв, нaчaлник нa ceктoр „Oхрaнитeлнa пoлиция“ към OДМВР – Бургac. „Първaтa причинa e нeумeниeтo дa ce нaблюдaвa пътнaтa oбcтaнoвкa при движeниeтo в тeжък трaфик. Втoрaтa – ниcкoтo нивo нa влaдeeнe нa aвтoмoбилa oт някoи oт вoдaчитe.Чacт oт причинитe ca и нecпaзвaнe нa диcтaнция, кaктo и oтвличaнe нa внимaниeтo и ocъщecтвявaнe нa ПТП, кoитo вoдят дo вeрижни кaтacтрoфи в нaтoвaрeн трaфик”, oбяcни кoмиcaр Рaчeв. Ocвeн тoвa кoмиcaр Рaчeв oбяcни, чe ce нaблюдaвa „нeoбяcнимo oтвличaнe нa внимaниeтo”. Oтнocнo пиянитe вoдaчи, кoмиcaр Рaчeв oбяcни, чe oт нaчaлoтo нa ceзoнa eкипи нa Пътнa пoлиция ca нa рaзлични мecтa пo пътищaтa и прoвeрявaт зa шoфьoри, упoтрeбили aлкoхoл.", "date": "2019.08.06", "title": "Какви са причините за тежките катастрофи в последните дни"}
{"url": "https://www.novinite.bg/articles/178826/BABH-prodaljava-proverkite-v-lichnite-stopanstva", "text": "\r\nПродължават проверките на служителите на Българската агенция по храните в личните стопанства в 20- километровата зона, в които има свинекомплекси. Проверките се в областите Добрич, Бургас, Пловдив и Сливен.\r\n\r\n\r\n\r\n\r\n\r\n\r\n", "date": "2019.08.06", "title": "БАБХ продължава проверките в личните стопанства"}
{"url": "https://www.novinite.bg/articles/178828/Parvi-sluchaj-na-afrikanska-chuma-v-Yugozapadna-Balgariya", "text": "Първи случай на африканска чума в Югозападна България е констатиран в ловно стопанство „Искър“, Самоковско, съобщи „Фокус“.Директорът на Югозападно държавно предприятие инж. Дамян Дамянов уточни, че в петък – 2 август, в района на стопанството е бил намерен труп на умряла дива свиня. Пробата от трупа е показала положителен резултат за африканска чума.  Достъпът до стопанството е ограничен, допускат се само служители.Предприети са мерки за ограничаване на заболяването, една от които е интензивен отстрел на диви свине.До този момент няма други намерени умрели животни на територията на Югозападно държавно предприятие.В Благоевградска и в Кюстендилска област все още няма регистрирани случаи на Африканска чума.", "date": "2019.08.06", "title": "Първи случай на африканска чума в Югозападна България"}
{"url": "https://www.novinite.bg/articles/178845/Premierat-Borisov-razgovarya-s-rakovodstvoto-na-PFK-Arda-Kardjali", "text": "Министър-председателят Бойко Борисов се срещна с президента на професионален футболен клуб “Арда” Петър Пешев, старши треньора Стамен Белчев и капитана на отбора Иван Караджов. ПФК  “Арда” е български футболен клуб от град Кърджали, който участва в Първа професионална футболна лига. По време на срещата ръководството на футболния клуб представи пред премиера проекта за подобрения на стадион “Aрена Арда” в Кърджали. Изграждането на осветление на стадиона е задължително условие, за да може ПФК “Aрда” да играе домакински мачове в Първа лига. Проектът предвижда още изграждане на козирка, табло и прилежаща инфраструктура.  По време на срещата бе подчертано, че правителството изпълнява последователна политика за  изграждане и реновиране на спортната база в цялата страна.  За да няма спекулации относно отпускането на финансови средства за ПФК “Арда”, ръководството на клуба пое ангажимент пред министър- председателя да бъде организирана работна среща в Кърджали, на която да присъстват архитектите, изготвили проекта.Проектантите ще представят подробно плановете за подобряване на стадиона пред премиера Борисов, министъра на младежта и спорта Красен Кралев и пред министъра на финансите Владислав Горанов. Тази среща ще има за цел да се намери справедливо решение за финансиране на клуба, каквото получават всички останали клубове от Първа лига, като разходите ще се оптимизират максимално.  Обновеният стадион в Кърджали бе официално открит през месец май 2018 г. Спортното съоръжение бе ремонтирано основно за първи път след построяването си през 1961 г. Вложените средства са около 2 милиона лева. Извършен е ремонт на футболното игрище и обновяване на настилката на лекоатлетическата писта, обновени са  трибуните за зрители, изцяло ремонтирани са прилежащите сгради и е направено благоустройство на територията на комплекса.  Чрез осигуряването на съвременна спортна инфраструктура стадионът отговаря на националните и европейски стандарти за провеждането на футболни състезания в Кърджали.", "date": "2019.08.06", "title": "Премиерът Борисов разговаря с ръководството на  ПФК “Арда” (Кърджали)"}
{"url": "https://www.novinite.bg/articles/178847/Nad-800-narusheniya-na-skorostta-sa-zasecheni-za-edna-sedmica-v-oblast-Sliven", "text": "Санкционирани са 1104 нарушения на ЗДвП и Кодекса за застраховане От 29 юли до 4 август на територията на ОДМВР-Сливен са проведени специализирани операции по контрол и пътна безопасност, разпоредени от директора на ОДМВР-Сливен старши комисар Димитър Величков. Екипи, сформирани от служители на Пътна полиция, Териториална полиция и районните управления в Сливен, Нова Загора, Твърдица и Котел, са проверили 2327 моторни превозни средства и 2416 лица. Констатирани са 1104 нарушения на Закона за движение по пътищата и Кодекса за застраховане. Съставени са 975 фиша и 96 акта за административни нарушения. За една седмица на територията на ОДМВР-Сливен с мобилни и стационарни камери са констатирани 817 нарушения на скоростта.Издадени са 723 електронни фиша за скорост и 6 електронен фиш за автомобили без застраховка. Най-честите нарушения на ограничението на скоростта са засечени при селата Злати войвода, Калояново и Трапоклово, на булевардите „Цар Симеон”, „Банско шосе”, и „Панайот Хитов” в град Сливен. По път ІІ-66 /Ст.Загора-Нова Загора/ и път ІІ-55/Нова Загора-Раднево/. Път ІІ-48 /к-ще „Петолъчка”- Котел/ в района на селата Мокрен и Градец. Път І-6 /София-Бургас/ в района на Шивачево. В поделенията на Пътна полиция и при проверки на пътя са връчени 137 фиша и са отнети 3 шофьорски книжки за неплатени глоби. Установени са 5 неправоспособни водачи. Четирима водачи са хванати да управляват след употреба на алкохол, като всички са с алкохол над 1,2 промила, за което са образувани бързи производства. Двама водачи са управлявали след употреба на наркотични вещества. Общо отнетите свидетелства за управление на МПС са 8. В Сливен, Котел и Нова Загора са съставени общо 105 фиша за неправилно паркиране. Завишена остава патрулната дейност по отношение установяване на лица, които управляват под въздействие на наркотични вещества и алкохол. Осъществява се контрол по национални кампании „Лято” и „Ваканция! Да пазим децата на пътя!”. Тази седмица се провеждат специализирани операции по контрол на скоростта, употребата на алкохол, наркотици, засилено полицейско присъствие има на автомагистрала Тракия и главните пътища в областта, предвид засиления трафик в летните месеци.", "date": "2019.08.06", "title": "Над 800 нарушения на скоростта са засечени за една седмица в област Сливен"}
{"url": "https://www.novinite.bg/articles/178851/8-mln-lv-dava-Stolichna-obshtina-za-filtri-za-komini-sreshtu-mrasniya-vazduh", "text": "Столична община обяви поръчка за доставка и монтаж на филтри за комини на домакинства, които използват за отопление дърва и въглища. Предвиденият бюджет е 7.92 млн. лв. с ДДС. Планът е първоначално да се закупят до 1000 броя, а в последствие, евентуално и още толкова.Търгът е обявен в контекста на новия механизъм за мерки за обособяване на зони с ниски емисии на вредни вещества не територията на общината, който Столичният общински съвет прие в края на юли.Настоящата поръчка е продължение на пилотен проект за 25 филтъра, за който бяха отделени 65 000 лв. без ДДС.Количеството, което Столична община ще поръча, е индикативно - в обявлението е посочено, че \"възложителят не се задължава да заяви доставката в прогнозните количества\". Общината запазва правото си да достави по-малко или повече в зависимост от необходимостта.При изтичане на срока на договора общината може да възложи същите дейности в същия обем и при същите условия за още две години, отново на избраната фирма, е посочено в обявлението. Средствата за повторението са включени в прогнозната стойност - т.е. за 6.6 млн. лв. се планира да се закупят евентуално 2000 филтъра за комини.Техническата документация още не е качена на профила на купувача, но е ясно, че са избрани електростатичните филтри за комини.Единственият критерий за оценка на офертите е предложената от кандидатите цена. Крайният срок за подаване на оферти е 9-ти септември.", "date": "2019.08.06", "title": "8 млн. лв. дава Столична община за филтри за комини срещу мръсния въздух"}
{"url": "https://www.novinite.bg/articles/178834/Myastoto-na-hazartnite-kompanii-v-balgarskiya-sport", "text": " През последните няколко години, хазартните компании започнаха да насочват вниманието си към българския спорт. Фокусът към родните футболни, баскетболни и дори волейболни срещи изобщо не е малък, а след кратък разбор стана ясно, че в България има достатъчно причини, за да станете почитател на българския спорт. Освен това, когато човек се измори от световните тенденции или просто не успее да проследи всичко случващо се в необятния свят на спорта, идва ред на родните локални изживявания.След доста опити и чакане, най-накрая БФС позволи на спортна компания да промени името на първенството и с това да се утвърди присъствието и интереса на хазартните компании в България. Нещо повече, всяка следваща година приходите от хазарт нарастват с цели 30%. Това не е всичко, изследванията на телевизионните ефири показват, че интересът към родният футбол (а и не само него), понякога е много по-голям дори и от дербита в европейския футбол. С други думи, спортната традиция е утвърдена в страната, а това прави работата на компаниите само още по-лесна.Без значение дали говорим за онлайн формат или разходка до букмейкърския пункт, всеки 5-и човек отива до там с идеята да заложи на поне един български мач. Добрата новина е, че вече има голям избор на компании, предлагащи добри проценти, виртуална асистенция и дори бонус печалба – една от тях е именно порталът , където са описани различните букмейкъри и залозите. Добрата новина е, че освен различни бонуси, компаниите са готови да потърсят най-добрите оферти за своите клиенти и с това спектърът на разнообразие достига своя максимум.Пазарът дори не се е пренаситил – факт, който изкушава всеки спортен запалянко. И най-важното е, че всяка компания трябва да получи лиценз, преди да започне да оперира, гарантирайки своята легалност. Благодарение на това, все повече родни запалянковци могат да разберат по-приятният вкус на победата на градския отбор.Освен грижа за запалянковците и нивото на спортен адреналин, хазартните компании имат още едно много сериозно качество – спонсорират. Да се притежава спортен отбор изобщо не е лека задача. Разходите много често са непосилни дори и за най-големите грандове и без спонсори мисията ще бъде напълно невъзможна. Спортният тотализатор отдавна не е единственият източник за финансиране и подпомагане на родните отбори – без значение от спорта.Присъствието им гарантира по-добро бъдеще не само за професионалистите, но и за младите таланти, които искат да преследват тази кариера. Държавата не може да поеме всички разходи, колкото и да иска това да се случи. Ако до преди няколко години българският спорт разполагаше с два мобилни оператора и Български спортен тотализатор, то днес ще се открият достатъчно спортни лога. Надписите по униформите са и още едно доказателство – приходите от билети изобщо не са достатъчно, за да се запушат всички пробойни в българския спорт.Друг проблем е, че Министерството на спорта рядко има утвърден бюджет. Формирането на същия става на база 27% от приходите на Българския спортен тотализатор, останалите 83% пристигат от държавния бюджет, а разпределянето им става на база представени планове от различните спортни асоциации. Това от своя страна коства и ощетява масата.При наличието на частни хазартни компании, отборите не само трябва да спечелят вниманието на спонсорите, но са и мотивирани да привлекат вниманието, за да може да поставят логото им на униформите си. За постижението си, те получават гарантирано спонсорство, дошло от ясно подписан договор с прозрачни клаузи. При евентуално добро представяне, спонсорираните отбори получават и възможността да ремонтират футболната си база, да се сдобият с нови тренировъчни съоръжения или просто да направят ремонт на спортната си зала / стадион.Друга илюзия може да е приходът от телевизионни права – същият е нищожен, ако се вярва на различните клубове. Къде е сметката на хазартните компании тогава? Те привличат клиентите си с достатъчно изкусителни предложения и възможност да се забавляват повече по време на любимия мач. Очевидно е, че печелят достатъчно добре, след като през последните няколко години подпомагат родния спорт по всеки възможен канал и дори тази година ще се радваме на най-накрая спонсорирано българско първенство.Друга подробност може окончателно да затвори устата на критиците, щом става дума за хазарта в България. Навлизането в родния хазарт може да изглежда изключително лесно или дори елементарно, но компаниите преминават много обстоен преглед, преди да могат да се представят с лого.Освен това, бихте могли да забележите, че за мястото си, те плащат данък печалба, корпоративен данък, такса отговорен хазарт и като бонус – никога не са проявили интерес към възстановяването на ДДС. В заключение можем да кажем, че без хазартните компании днес, не бихме могли да имаме дори 1/3 от спортните преживявания, на които се радваме. ", "date": "2019.08.06", "title": "Мястото на хазартните компании в българския спорт"}
{"url": "https://www.novinite.bg/articles/178852/Uvolniha-shefa-na-NAP-Lovech-zaradi-neotoriziran-dostap-do-informacionnite-sistemi", "text": "Директорът на офиса на НАП в Ловеч Виктор Стойчев е уволнен дисциплинарно, потвърдиха от пресцентъра на приходната агенция. От там уточниха, че причината за освобождаването му е неоторизиран достъп до информационните системи на НАП. Виктор Стойчев заяви пред БТА, че ще обжалва заповедта за дисциплинарно уволнение пред Административния съд в Ловеч.", "date": "2019.08.06", "title": "Уволниха шефа на НАП-Ловеч заради неоторизиран достъп до информационните системи"}
{"url": "https://www.novinite.bg/articles/178854/TIR-plamna-na-magistrala-Trakiya", "text": "Временно е ограничено движението в района на км 160 от магистрала \"Тракия\" в посока София заради горящ тежкотоварен автомобил, съобщиха от пресцентъра на Агенция \"Пътна инфраструктура\". От там уточняват, че движението се извършва в изпреварващата лента. Шофьорите да се движат с повишено внимание и съобразена скорост, като спазват указанията на \"Пътна полиция\", призовават от пътната агенция.", "date": "2019.08.06", "title": "ТИР пламна на магистрала \"Тракия\""}
{"url": "https://www.novinite.bg/articles/178823/Vetko-Arabadjiev-iska-da-izleze-ot-aresta", "text": "Апелативният специализиран съд ще заседава по искането на Ветко Арабаджиев да излезе от ареста. Той е обвинен в данъчни престъпления и пране на пари.Ветко Арабаджиев и съпругата му Маринела бяха екстрадирани от Испания, където се укриваха повече от половин година. Двамата бяха задържани в къщата на Георги Семерджиев, по-известен като Жоро Шопа.", "date": "2019.08.06", "title": "Ветко Арабаджиев иска да излезе от ареста"}
{"url": "https://www.novinite.bg/articles/178859/Balgariya-shte-poluchi-ot-Evropa-blizo-3-mln-evro-za-borba-s-afrikanskata-chuma", "text": "България ще получи финансова помощ от Европа в размер на 2,9 милиона евро за борба с африканската чума по свинете. Това стана ясно след среща на земеделския министър Десислава Танева и еврокомисаря по здравеопазване и безопасност на храните Витянис Андрюкайтис, съобщи БНТ. Страната ни очаква и спешна помощ от 11 милиона евро за компенсация на вече ликвидирани огнища на чумата в свинекомплексите.", "date": "2019.08.06", "title": "България ще получи от Европа близо 3 млн. евро за борба с африканската чума"}
{"url": "https://www.novinite.bg/articles/178860/Nameriha-epruvetki-s-krav-kraj-AM-Hemus", "text": "Десетки епруветки с кръв с неясен произход са намерени захвърлени близо до пътния възел на магистрала „Хемус“ в района на Девня.Опасният биологичен отпадък се е намирал в посока към Варна. Към момента не е ясен извършителят на деянието, но при първоначалния оглед се е разбрало, че епруветките са били на мястото от много време, тъй като етикетите им не се четат и са унищожени от дъжда. Това каза д-р Янка Драганова от Регионалната здравна инспекция (РЗИ), информира \"Фокус\".Представители на институцията, заедно с колегите им от Регионалната инспекция по околната среда и водите (РИОСВ) са отишли спешно на място. По разпореждане на кмета на Девня Свилен Шитов край АМ „Хемус“ ще бъде обезопасена тревна площ, в която са намерени медицинските оппадъци. Не е ясно и какъв е произходът на биологичния материал в стъклените съдове, които са били забелязани от бдителен гражданин, докато се облекчава край аутобана. Кръвта може да е човешка и/или животинска, коментира д-р Драганова.Кметът Свилен Шитов разпореди на отговорните длъжностни лица в общинския отдел „Екология“ незабавно да се свържат с оторизирана фирма, която да извози опасните отпадъци до специализирана инсталация за тяхното обезвреждане.", "date": "2019.08.06", "title": "Намериха епруветки с кръв край АМ \"Хемус\""}
{"url": "https://www.novinite.bg/articles/178832/Rumen-Radev-podnese-saboleznovaniyata-si-na-Donald-Tramp", "text": "Държaвният глaвa Румeн Рaдeв e изпрaтил cъбoлeзнoвaтeлнo пиcмo дo прeзидeнтa нa CAЩ Дoнaлд Тръмп пo пoвoд нeвиннитe жeртви нa aктoвeтe нa нacилиe в cтрaнaтa, cъoбщихa oт прecceкрeтaриaтa нa прeзидeнтa. \"Oт имeтo нa бългaрcкия нaрoд и oт cвoe имe иcкaм дa изрaзя иcкрeни cъбoлeзнoвaния нa близкитe нa зaгинaлитe.Пoдкрeпямe cтрaдaщитe и жeлaeм cкoрoшнo възcтaнoвявaнe нa рaнeнитe\", пocoчвa в cъбoлeзнoвaтeлния aдрec прeзидeнтът Рaдeв. Бългaрcкият държaвeн глaвa зaявявa, чe тeзи трaгични cъбития ни убeждaвaт зa пoрeд път, чe oмрaзaтa нe прeдлaгa рeшeниe нa прoблeмитe, a тeрoризмът нe мoжe дa бъдe тeхният oтгoвoр. \"Убeдeн cъм, чe aмeрикaнcкият нaрoд щe нaмeри cили дa прeвъзмoгнe трaгeдиятa\", пoдчeртaвa oщe Румeн Рaдeв.", "date": "2019.08.06", "title": "Румен Радев поднесе съболезнованията си на Доналд Тръмп"}
{"url": "https://www.novinite.bg/articles/178838/Plevneliev-Civilno-lice-tryabva-da-rakovodi-voennoto-razuznavane", "text": "Цивилно лице може и трябва да заема длъжността ръководител на служба \"Военна информация\", заяви за БНР президентът Росен Плевналиев (22 януари 2012 – 22 януари 2017 г.).През 2015 г. Росен Плевнелиев наложи вето на Закона за военното разузнаване. Тогава депутатите решиха само военен да може да заеме поста.Росен Плевнелиев изтъкна, че не бива само военни да ръководят службата, както казва Румен Радев.„Неговият аргумент е един единствен- службата се казва „Военна информация“ - следователно само военен може да бъде шеф”, коментира Плевнелиев.Той обърна внимание, че службата днес изпълнява не само задачи, свързани с отбраната, а и такива с националната сигурност.", "date": "2019.08.06", "title": "Плевнелиев: Цивилно лице трябва да ръководи военното разузнаване"}
{"url": "https://www.novinite.bg/articles/178849/Arabadjiev-ostava-v-aresta", "text": "Апелативният специализиран наказателен съд остави в ареста бизнесмена Ветко Арабаджиев с мотива, че на свобода може да се укрие или да извърши престъпление, предаде БГНЕС.Той бе върнат у нас през май, а преди това бе издирван и заловен заедно със съпругата си Маринела в Испания.", "date": "2019.08.06", "title": "Арабаджиев остава в ареста"}
{"url": "https://www.novinite.bg/articles/178843/Badeshtata-partiya-na-Trifonov-iska-obshtestvoto-da-izbira-glavniya-prokuror-i-ombudsmana", "text": "Бъдещата партия на Слави Трифонов \"Няма такава държава\" ще иска прякото избиране на главния прокурор и националния омбудсман, както и на директорите на областните дирекции и на началниците на районните управления на МВР, каквото беше залегнало в една точките на референдума, иницииран от екипа му. Следствие на Конституционния съд обаче, тази въпрос отпадна от националното допитване.Идеята е разписана в учредителната декларация на \"Няма такава държава\", приета от екипа на Трифонов.Сред целите, които си поставя ПП \"Няма такава държава“, са и смяна на избирателната система от пропорционална към мажоритарна с абсолютно мнозинство в два тура, както и броят на депутатите да се намали наполовина. В декларацията е записано още, че ще се въведе задължително гласуване на изборите и референдумите.", "date": "2019.08.06", "title": "Бъдещата партия на Трифонов иска обществото да избира главния прокурор и омбудсмана"}
{"url": "https://www.novinite.bg/articles/178846/Petkov-Darjavata-nyama-vlastovi-resurs-i-potencial-da-kontrolira-afrikanskata-chuma-po-svinete", "text": "'Държавата няма властови ресурс и потенциал да контролира процеса на африканска чума по свинете и това е отговорност на правителството'', това каза лидерът на АБВ Румен Петков по време на пресконференция, съобщи „Фокус“.''Не бива да забравяме, че 1999 г. – 2000 г. Иван Костов продаде всички екарисажи. България остана без какъвто и да е инструмент за ефективно ликвидиране възможността за рапространявена на този тип заболяване'', посочи още Петков.''Основната вина от престъпни действия, политически и управленски е на Иван Костов и неговото правителство. Миналата година ние предложихме държавата в лицето на МЗХГ и ловно рибарския съюз и ловно-рибарските дружини да набележат конкретни мерки за ограничаване на популацията сред дивите прасета. Искаме да знаем оценката на правителството за това безотговорно бездействие'', подчерта Петков.Той обърна внимание, че първото правителство на Борисов е ликвидирало националната ветеринарномедицинска служба. Лидерът на АБВ посочи, че никакви действия не са приети за възстановяването й.''В момента изискването във всяка община да има ветеринарен лекар, далеч не се спазва. Държавата няма властови ресурс и потенциал да контролира процеса и това е отговорност на правителството'', каза Петков. Според Петков да се хвърли цялата отговорност върху БАБХ няма да е коректно.", "date": "2019.08.06", "title": "Петков: Държавата няма властови ресурс и потенциал да контролира африканската чума по свинете"}
{"url": "https://www.novinite.bg/articles/178853/Ninova-Problemat-s-chumata-po-svinete-se-razrastva-ne-se-dejstva-adekvatno", "text": "''Проблемът с чумата по чумата по свинете се разраства, не се действа адекватно'', това каза лидерът на БСП Корнелия Нинова по време на пресконференция, съобщи „Фокус“. ''Имахме Изпълнително бюро, обсъдихме актуални въпроси за страната и изразявам притеснението от ситуацията с АЧС. Очевидно е, че е проблемът се разраства. Все нови и нови райони са обхванати от болестта. Има прогноза на експерти, че до края на август цялата страна ще бъде засегната'', каза Нинова. ''Не може цялата държава да ври и кипи заради чумата и единственото прессъобщение от Министерски съвет да е среща на премиера с футболен клуб „Арда“'', заяви тя. ''Много сме говорили за това, че последните години правителството на Борисов проспа възможността да ограничи този процес, да го спре. По-тревожното е, че днес, когато трябва да се действа активно, това не се прави. Има усещане за хаотични действия, различни във всеки район'', посочи още Нинова. ", "date": "2019.08.06", "title": "Нинова: Проблемът с чумата по свинете се разраства, не се действа адекватно"}
{"url": "https://www.novinite.bg/articles/178844/Povecheto-stopani-v-Pazardjishko-sa-umartvili-dobrovolno-prasetata-si", "text": "По-голямата част от стопаните в Пазарджишко са умъртвили доброволно отглежданите от тях прасета в личните си стопанства. Има и такива, които на този етап категорично отказват да изпълнят разпоредените мерки за борба с африканската чума. Напрежението в района не спада, предаде БНР.Пазарджишките кметове изпълняват ангажимента, който в петък поеха пред премиера Бойко Борисов. Агитацията за ликвидиране на домашните прасета е в ход, но все още част от хората се съпротивляват. Кметът на село Юнаците Стоян Кузев:\"Напрегнати са хората, ядосани са, в селото обаче пак ги убеждавам, че трябва да се заколят. Ако дойде чумата, три години подред ще има карантина, няма да гледат прасета\".Според Стоян Кузев драстичните мерки срещу африканската чума ще се отразят на предстоящите местни избори:\"Няма да гласуват хората, категорично казаха, че за никой няма да гласуват\".Такава е картината и в останалите 30 села в пазарджишка община, които попадат в 20-километровата санитарна зона.", "date": "2019.08.06", "title": "Повечето стопани в Пазарджишко са умъртвили доброволно прасетата си"}
{"url": "https://www.novinite.bg/articles/178856/Pargov-Proektat-za-Largoto-e-nekachestven-izpalnenieto-sashto", "text": "„Свидетели сме на поредния скандал в София, свързан с некачествено строителство, което не е от вчера от една година се точи. Става въпрос за едно емблематично пространство под прозорците на властта – „Ларгото“. Оказва се, че отново в този обект, проектът е бил сбъркан. Пак някой е проектирал некачествено, вследствие на което и цялото изпълнение е некачествено\", каза Калоян Паргов, председател на Градския съвет на БСП – София и член на Изпълнителното бюро на левицата.По думите му сега има два варианта - или да се правят кърпежи, вследствие на което ще се унищожи това емблематично пространство, или да се започне отначало.\"Когато започваме отначало трябва да попитаме кой носи отговорност и кои институции? Освен споменът ми, че министър Банов много ревностно защитаваше изпълнителя, тук и Столична община има отношение, тъй като това е емблематично градско пространство\", каза Паргов.И допъни: \"С едно изречение, ако трябва да обобщя, това е поредната брошка в ревера на \"грандиозни успехи\" на ГЕРБ, касаеща поредното емблематично пространство след ул. \"Граф Игнатиев\", след \"Дондуков\", след градинките на \"Кристал\" до тази, която е пред парламента\".\"Това се превръща в хроничен проблем, за което трябва хронично лечение. Този модел, за който ние говорим немалко време започна да дава дефекти и то на гърба на данъкоплатците\", посочи още Паргов. Лидерът на БСП - София припомни позицията на столичните социалисти за поръчката за чистотата в София.Според него няма смисъл да се бърза с нея и да се изчакат \"Сегашната поръчка изтича 2020 г. До този момент освен отговор, че искаме да предизвикаме криза с боклука, за каквото основание няма, нямаме друг отговор или действие от г-жа Фандъкова като пряк възложител.Използвам възможността да я призова да си влезе в ролята на кмет, какъвто все още е в София, да спре тази обществена поръчка, която е в ход и да остави новия Общински съвет и новия кмет, който и да е той, да вземе решение. В нашата национална предизборна платформа навсякъде сме записали, че държим този вид комунална дейност да се изпълнява изцяло от общински предприятия и фирми\", изтъкна Паргов.", "date": "2019.08.06", "title": "Паргов: Проектът за Ларгото е некачествен, изпълнението - също"}
{"url": "https://www.novinite.bg/articles/178850/Ombudsmanat-Shte-nastoyavam-postradalite-stopani-da-badat-spravedlivo-obezshteteni", "text": "„Свидетели сме на безпрецедентно социално недоволство, предизвикано от разпространението на африканската чума по свинете.“ Това написа в профила си във Facebook омбудсманът на Република България Мая Манолова.„Като омбудсман бях призована от няколко места да се намеся в защита на дребните собственици. Наистина очаквах, че държавата ще си свърши работата, въпреки „проспания проблем“, но вместо това, напрежението ескалира с всеки изминал ден, заради неадекватната реакция на институциите.В същото време разпространението на заразата не спира, нараства лавинообразно, проблемът от Северна България се пренесе в Южна, а от вчера имаме регистриран първи случай на заразата и в Югозападна България. Недоумявам, толкова ли е трудно да се разбере, че хилядите стопани, които отглеждат свине в т.н. „заден двор“, го правят не за удоволствие, а за да оцеляват. Това е традиционен поминък и когато се посяга върху него, хората с основание се чувстват застрашени и готови да отстояват правата си. Недоволството им нараства заради безхаберието на държавата. Въпреки разясненията и обещанията за справяне с кризата, гражданите нямат доверие в институциите, съмняват се в необходимостта от крутите мерки, чувстват се като изкупителна жертва и заплащат жестока цена“. „Вместо бърза реакция и умни решения, трайното впечатление е, че се абдикира от борбата с чумата и се прехвърля изцяло отговорността върху собствениците, нареждайки им сами да унищожат животните си. В същото време няма посочени места къде да бъдат заровени остатъците, което крие опасност от сериозни екологични щети“.„Като омбудсман, призван да защитава интереса на гражданите, ще настоявам не просто да бъдат обеззаразени дворовете на пострадалите стопани, а хората да бъдат справедливо обезщетени и компенсирани за всяко убито животно и то със сума, достатъчна, за да възстановят поминъка си“.", "date": "2019.08.06", "title": "Омбудсманът: Ще настоявам пострадалите стопани да бъдат справедливо обезщетени"}
{"url": "https://www.novinite.bg/articles/178840/6-godishno-dete-sas-samneniya-za-Zapadnonilska-treska-v-Ruse", "text": "В Университетската болница в Русе е било прието 6-годишно дете със съмнения за Западнонилска треска. То е било с висока температура и болки в корема. Взети са две проби за заболяването, които са изпратени в Националната референтна лаборатория, но резултатите все още не са готови. Детето е лекувано в Инфекциозното отделение и е изписано в добро състояние преди три дни.", "date": "2019.08.06", "title": "6-годишно дете със съмнения за Западнонилска треска в Русе"}
{"url": "https://www.novinite.bg/articles/178855/Zadignaha-predpazna-ogradna-mreja-i-betonni-kolove-na-magistrala-Marica", "text": "Задигнаха предпазна оградна мрежа и бетонни колове на магистрала „Марица”, съобщиха от полицията.В землището на село Крум, Община Димитровград, от магистрала \"Марица\" между км 27 и 28 е извършена кражба на около 80 м. предпазна оградна мрежа и 5 бр. оградни бетонни колове. Щетата е в процес на изясняване. Образувано е досъдебно производство.", "date": "2019.08.06", "title": "Задигнаха предпазна оградна мрежа и бетонни колове на магистрала „Марица”"}
