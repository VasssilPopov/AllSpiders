{"url": "https://www.novinite.bg/articles/161636/Kamion-spuka-guma-razpilya-dini-i-domati-na-magistrala-Struma", "text": "Товарен автомобил разпиля дини, домати и череши на магистрала \"Струма\" и блокира за кратко пътя към Дупница, Благоевград и Гърция. Пътният инцидент стана на 73-и километър край Бобошево на платното в посока Дупница.Причината е спукана задна лява гума.Автомобилът се е преобърнал върху разделителната мантинела.", "date": "2018.07.03", "title": "Камион спука гума, разпиля дини и домати на магистрала \"Струма\""}
{"url": "https://www.novinite.bg/articles/161635/BChK-podpomaga-postradaloto-naselenie-na-obshtina-Roman", "text": "Екип на БЧК Враца предостави на пострадалите от наводнението граждани на община Роман 1515 литра вода и 100 хигиенни пакета с дезинфекционни и почистващи препарати. На най-уязвимите от финансова и социална гледна точка хора БЧК Враца ще предостави и хранителни пакети.", "date": "2018.07.03", "title": "БЧК подпомага пострадалото население на община Роман"}
{"url": "https://www.novinite.bg/articles/161638/Zatyaga-se-kontrolat-pri-proizvodstvoto-na-bio-hrani", "text": "Нова наредба затяга контрола при производството на био храни. Преди да стигне до пазара всеки продукт ще преминава през лабораторен анализ за качество. Веселина е един от регистрираните 6471 производители на био продукти у нас. Тя отглежда био лавандула и произвежда етерични масла. Невъзможността да се ползват хербициди за плевелите е причина работната ръка да става все по-малко и все по-скъпа. Био храните не били по-полезни от обикновените Никакво научно изследване не е показало до този момент ясно, че има полза за здравето от био храните, твърди доклад на Американската ... Прочети повече „Тази контролираща фирма има задължението да проверява продуктите, които са в националното и европейското законодателство за отглеждане. Новото е преди издаването на сертификата за биологично производство да се вземат проби за анализ , за да се гарантира , че продуктът наистина има биологичен статус”, заяви Нина Рашева, началник отдел “Биологично производство”. Такива договори между производителите и сертифицираните фирми за контрол е имало и досега, предаде Нова тв. „Ако някой се съмнява, вече има регистър на био производителите, където името на фирмата, може веднага да се провери дали е био контролирана. В този регистър се качват и сертификатите.” , заяви Веселина Ралчева.", "date": "2018.07.03", "title": "Затяга се контролът при производството на био храни"}
{"url": "https://www.novinite.bg/articles/161596/Prevozvachite-shte-uvedomyat-premiera-za-planovete-si-za-Konfederaciya", "text": "Превозвачите днес официално ще уведомят премиера Борисов, че възнамеряват да се обединят в Конфедерация. Целта на бъдещата структура е да стане национална организация, представляваща бранша. В нея ще членуват само сдружения, а фирмите, които не участват в такива, ще могат да си учредят свои.В Конфедерацията обаче няма да участват Съюзът на международните превозвачи и Българската асоциация на сдруженията на автомобилните превозвачи.На 4 юли те ще протестират в подкрепа на Закона за автомобилната камара. Преди седмица, след протести на превозвачите, премиерът Борисов призова именно този спорен закон да се оттегли и препоръча пътническият и транспортен сектор да се обединят.", "date": "2018.07.03", "title": "Превозвачите ще уведомят премиера за плановете си за Конфедерация"}
{"url": "https://www.novinite.bg/articles/161605/Bojko-Borisov-v-Bryuksel-otchita-evroshefstvoto-ni", "text": "Премиерът Бойко Борисов отново ще е в Брюксел, този път, за да представи резултатите от Българското председателство на Съвета на ЕС пред членовете на Европейския парламент.Това съобщиха от правителствената пресслужба.Министър-председателят ще информира евродепутати за напредъка и резултатите по основните приоритети през последните шест месеца.Сред тях са европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето.Преди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.", "date": "2018.07.03", "title": "Бойко Борисов в Брюксел, отчита еврошефството ни"}
{"url": "https://www.novinite.bg/articles/161607/Volya-shte-vnese-zakonoproekta-za-lichnata-pomosht", "text": "Партия „Воля” на Веселин Марешки ще внесе законопроекта за личната помощ, подготвен от омбудсмана Мая Манолова по настояване на майките на деца с тежки увреждания. Това съобщиха от пресцентъра на политическата формация.„Воля” е единствената, поне засега, която подкрепи проекта. Целта е той да бъде гласуван максимално бързо в пленарна зала, за да могат майките на деца с увреждания, които протестират от седмици в цялата страна, да могат да се приберат при децата си възможно най-скоро”, уточняват от партията.Законопроектът беше представен на обществено обсъждане на представителните организации на хората с увреждания и на синдикатите, които не го подкрепиха, а напротив – обвиниха майките и Мая Манолова в политически пристрастия и платени протести. \r\n \r\n", "date": "2018.07.03", "title": "„Воля” ще внесе законопроекта за личната помощ"}
{"url": "https://www.novinite.bg/articles/161608/Sriv-v-sistemata-za-ozvuchavane-na-Evroparlamenta-zabavi-doklada-na-Borisov", "text": "\r\nБезпрецедентен срив в техническата система за озвучаване в Европейския парламент в Страсбург прекъсна заседанието на евродепутатите, на което трябваше да бъдат отчетени резултатите от Българското европредседателство, съобщи БНР.\r\n\r\n\r\n\r\n\r\n\r\n", "date": "2018.07.03", "title": "Срив в системата за озвучаване на Европарламента забави доклада на Борисов"}
{"url": "https://www.novinite.bg/articles/161622/Sofiya-kupuva-20-hibridni-avtobusa", "text": "Започнахме подготовка на процедура за закупуване на 20 хибридни автобуса. Това каза кметът на София Йорданка Фандъкова по време на представянето на първия тестови хибриден автобус, който ще се движи в градския транспорт на София по маршрута на линия 10-ТМ. \"До средата на месец август Столичния електротранспорт ще приема документи за нови 15 електробуса с опцията да се добавят още 15 при наличие на необходимото финансиране. Заедно с 20-те електробуса, които очакваме да дойдат до края на тази година, в програмата заложихме и включването на хибридни автобуси, които до този момент не са тествани. Автобусът е производство на чешката фирма \"Соларис\". Каня всеки производител, който има интерес към българския пазар, да дойде със своя хибриден автобус, да го пусне по линиите на София и да участват в нашите процедури\", допълни тя.10 дни ще бъде тестовият период на хибридния автобус. Ще бъде проследен цялостно как автобусът се движи и колко емисии отделя\", каза още Фандъкова. Разходът на гориво на хибридния автобус е 2 пъти по-нисък от този на нормален дизелов автобус, каза заместник-кметът по транспорт в София Евгени Крусев, предаде Фокус. \"В техническо отношение автобусът разполага с 4-литров дизелов двигател, който реално има за цел да зарежда генератора, който на практика задвижва автобуса. По време на тестовете ще разберем колко вредни емисии се спестяват от хибридната технология. Автобусът е за около 100 души заедно с правостоящите, а цената на един брой хибриден автобус е около 350 000 лева или с 30% по-скъпо от дизеловите автобуси\", каза още той.", "date": "2018.07.03", "title": "София купува 20 хибридни автобуса"}
{"url": "https://www.novinite.bg/articles/161613/Djambazki-prizova-Borisov-da-ne-dopuska-Germaniya-da-ni-prevarne-v-migrantsko-geto", "text": "Джамбазки призова Борисов да не допуска Германия да ни превърне в мигрантско гето Поздравявам Ви, че защитихте позиция, която е била лично моя и на моята политическа сила ВМРО още от 2013-а година, а именно – здрава охрана на външните граници, смазване на каналджийството, недопускане на прилагането на несправедливите клаузи от Дъблинския регламент, които ощетяват държавите, които са гранични за ЕС. Това заяви днес в свое изказване в залата на Европарламента Ангел Джамбазки – български евродепутат и заместник-председател на ВМРО. Днешното заседание на ЕП бе посветено на приключването на 6-месечното председателство на България на Съвета на ЕС. То започна с изказване на българския премиер Бойко Борисов. Към българския министър-председател Ангел Джамбазки се обърна с поздравление за позицията на българското правителство по отношение на нелегалната имиграция. Той напомни, че граничните страни и конкретно България не са били колониални държави и не са печелили на основата на чужди ресурси и труд и затова няма никаква причина да плащаме чужди сметки. Който иска да приема разселване – това е негова лична воля. Но ние не можем и не трябва да го правим. Затова правителството трябва да продължи политиката си в тази посока, за да бъде защитен националният ни интерес, призова Джамбазки. Ангел Джамбазки отбеляза, че техническата подготовка на председателство на страната ни е била отлична, което се вижда от изразеното от всички групи в ЕП мнение. Той открои като особено важни политически въпроси, които бяха поставени и защитени по време на председателството ни. Няма българин, който да не разбира значението на това в рамките на Евросъюза да няма граница от Охрид до Черно море, емоционално каза Джамбазки. Затова и поставянето на темата за евроинтеграцията на Западните Балкани е безспорен успех за ЕС – защото дава сигнал за развитие и спиране на центробежните процеси след Брекзит. Според него, и след излизането на Обединеното кралство от Съюза, трябва да се поддържат добрите отношения и да се работи заедно в сферата на сигурността и отбраната.", "date": "2018.07.03", "title": "Джамбазки призова Борисов да не допуска Германия да ни превърне в мигрантско гето"}
{"url": "https://www.novinite.bg/articles/161624/Malko-shtarkelche-spasiha-v-Karamanovo", "text": "На малко щъркелче бе даден втори шанс за живот. Птицата била открита в района на свинефермата в село Караманово. На безжизненото тяло се натъкнал един от работниците в животинската ферма. Той веднага подал сигнал за бедстващото животно на спешния телефон 112. Оттам уведомили специалистите в общинската администрация в Ценово. Веднага след спасителната акция Рейхан Кямилова – старши специалист „Екология и чистота“ в община Ценово, се свърза с колегите си от Спасителния център за диви животни „Зелени Балкани“ в Стара Загора. „Птицата е малка и лежи безпомощно. От време на време само мига с очи. Не можем да определим какво е състоянието й, защото не сме ветеринарни специалисти“, сподели общинската еколожка. Опаковано в специален кашон, пернатото бе изпратено за лечение и отглеждане в Спасителния център. По всяка вероятност щъркелчето или е паднало от гнездото, или първите му опити за летене са се оказали несполучливи. Спасената птица е от защитен вид според Закона за биологичното разнообразие.", "date": "2018.07.03", "title": "Малко щъркелче спасиха в Караманово"}
{"url": "https://www.novinite.bg/articles/161615/20-saorajeniya-na-plaj-v-Slanchev-bryag-postaveni-bez-odobrenie", "text": "20 съоръжения са разположени върху морски плаж „Слънчев бряг – юг“ без да са предвидени с одобрената от министъра на туризма схема. Това сочат резултатите от проверка на експерти от Министерството на туризма и ДНСК миналата седмица, съобщават от ведомството, отговарящо за туризма.За тези съоръжения не са издавани и разрешения за поставяне от главния архитект на община Несебър, по информация на присъстващите служители на общината. Сред обектите, които са разположени без необходимите одобрения са лампи, паркинги, навеси, бариери, волейболно игрище, трибуни, детски пясъчник, алея за транспортна връзка и др.Всички съоръжения, които не са включени в одобрената схема от министъра на туризма и са поставени без разрешение на главния архитект, трябва да бъдат премахнати.Експертите са инспектирали и петте увеселителни заведения на плажа: THE ONE, La Cubanita, Cacao beach, Del Mar и BEDROOM. Те отговарят на предвидените в схемата конфигурация в план и местонахождение.Ежегодно през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове.Предстои в периода юли-август  да се измерят площите на поставените обекти на плаж „Слънчев бряг – юг“. В случай че бъдат установени нарушения, от министерството ще се предприемат действия за отстраняването им чрез предписания към концесионера. Ако той не предприеме нужните действия, нарушенията ще се отстранят със заповед на кмета на община Несебър.", "date": "2018.07.03", "title": "20 съоръжения на плаж в Слънчев бряг поставени без одобрение"}
{"url": "https://www.novinite.bg/articles/161634/Administrativniyat-sad-v-Sofiya-pripozna-braka-na-ednopolova-dvojka", "text": "Административен съд София-град отсъди в полза на правото на пребиваване на съпружеска хомосексуална двойка в България с решение от 29 юни, съобщиха от „Младежка ЛГБТ Организация Действие“.Кристина и Мариама, двойка от Австралия и Франция, сключват брак на 1 юни 2016 г. във Франция. По-късно същата година Кристина, австралийска гражданка, получава позволение за пребиваване в София, България, на основание на Директива 2004/38/EC относно правото на свободно движение и пребиваване в Европейския съюз. Според Директивата всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава – членка на Европейския съюз, какъвто е случаят на Кристина. Въпреки това през 2017 г. Дирекция „Миграция“ към МВР отказва правото ѝ да пребивава в България, основавайки се на това, че еднополовите бракове не са позволени според Конституцията на България.„Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС,“ казва Кристина, след като разбира за решението на съда.Съдът приема, че според правото на ЕС не е позволено на държава-членка да откаже на гражданин на трета страна, встъпил в брак с гражданин на Съюза, право на пребиваване на територията на тази държава-членка по съображението, че нейното право не предвижда брака между лица от един и същ пол. В решението се казва още, че „отказът на органите на държавата-членка да признаят – единствено за целите на предоставянето на производно право на пребиваване на гражданин на трета страна – брака му с гражданин на Съюза от същия пол (...) би могъл да възпрепятства упражняването на закрепеното в член 21, параграф 1 от ДФЕС право на този гражданин на Съюза да се движи и пребивава свободно на територията на държавите-членки.“„Решението на Административен съд София-град е в съответствие със скорошно решение на Европейския съд по подобно дело в Румъния, случая „Коман“, в което беше отсъдено, че страните от ЕС трябва да спазват правото на пребиваване на еднополови двойки, сключили законов брак в друга държава, които искат да живеят заедно на тяхна територия“, казва Деница Любенова, адвокат по защитата на френско-австралийската двойка. В решението на Европейския съд се казва, че държавите-членки „не могат да възпрепятстват свободата на пребиваване на гражданин на ЕС с отказ да се предостави на еднополовия му партньор, гражданин на страна, която не е член на ЕС, производното право на пребиваване на тяхната територия“.В България еднополовите двойки все още не могат да сключват брак или да осиновяват деца заедно, а престъпленията от омраза по хомофобски и трансфобски подбуди не са включени в Наказателния кодекс. Въпреки това Венета Лимберова, председател на „Младежка ЛГБТ организация Действие“, е обнадеждена: „Това е много добра новина за ЛГБТ движението, борещо се за законово признаване в България. Това отсъждане е от изключителна важност за нас като общност, защото дава надежда на всички еднополови двойки, без значение от гражданството им, че техните семейства ще бъдат припознавани в България.“ Именно поради тази причина Действие подкрепя и други стратегически дела за ЛГБТИ движението, като например делото на Лили и Дари, българска двойка жени, търсеща признаване на своя брак, сключен във Великобритания. „Ние вярваме в равенството, за всички“.", "date": "2018.07.03", "title": "Административният съд в София припозна брака на еднополова двойка"}
{"url": "https://www.novinite.bg/articles/161619/Za-5-meseca-MVR-i-mitnicite-spreli-nad-230-kg-heroin", "text": "Иззетите количества наркотици през първите 5 месеца на годината намаляват спрямо 2017 г., но пък се увеличава количеството на марихуаната, която е била конфискувана от униформените. Това стана ясно по време на конференция за борбата с дрогата във Варна, на която участва и зам.-министъра на вътрешните работи Красимир Ципов.Според данните на МВР и Агенция „Митници” от началото на 2018 г. до настоящия момент са били иззети 236 кг хероин, 23 кг кокаин, 408 кг канабис, 101 кг синтетични наркотици.Ципов отбеляза, че според Европейския център за мониторинг на наркотиците и наркоманиите на Стария континент са регистрирани нови 60 психоактивни наркотични вещества, повечето от които – синтетични.„За 2017 г. на територията на цялата страна са проведени общо 4247 специализирани полицейски операции, проверени са 8093 училища и училищни райони, профилактирани са над 10 000 наркосборища, питейни и увеселителни заведения. За престъпления, свързани с наркотични вещества, през изминалата година са задържани 7233 души”, отчете Ципов.", "date": "2018.07.03", "title": "За 5 месеца: МВР и митниците спрели над 230 кг хероин"}
{"url": "https://www.novinite.bg/articles/161630/Protest-na-avtobusni-shofori-zatvarya-Sofiya", "text": "Въвежда се временна организация на движението във връзка със събитие на Съюза на международните превозвачи. Това съобщиха от пресцентъра на Столична община. Автомобилни и автобусни превозвачи обявяват протест в подкрепа на Закона за българска автомобилна камара. От 08.00 часа до приключване на мероприятието на 4 юли 2018 г. се забраняват престоят и паркирането на пътни превозни средства, с изключение на автомобилите на участниците в протеста, както следва: - на северозападната дъга на пл. „Св. Александър Невски” между ул. „Оборище” и ул. „Дунав”; - на югоизточната дъга на пл. „Св. Ал. Невски”. От 09.00 часа до приключване на мероприятието на 4 юли 2018 г. се разрешава паркирането на товарните автомобили на участващи в шествието на крайна дясна пътна лента в двете пътни платна на бул. „Цариградско шосе” между 4-ти километър и ул. „Димитър Пешев”, без да се засягат спирките на масов градски транспорт и извън обхвата на зоните за престрояване.", "date": "2018.07.03", "title": "Протест на автобусни шофьори затваря София"}
{"url": "https://www.novinite.bg/articles/161611/Kaloyan-Pargov-ES-prodaljava-da-bade-ikonomicheski-kolos-na-glineni-politicheski-kraka", "text": "Европейският съюз продължава да бъде икономически колос на глинени политически крака. Това заяви лидерът на БСП - София Калоян Паргов в изказването си по време на конференцията на тема \"Българското председателство на Съвета на ЕС - време за равносметка\". Форумът беше организиран от Института за икономика и международни отношения и Фондация \"Фридрих Еберт\". В конференцията участваха президентът Румен Радев, вицепремиерът и министър на външните работи Екатерина Захариева и Гергана Паси, бивш министър по европейските въпроси.\"В ЕС липсват основни общи и единни системи за управление - финансова, данъчна, отбранителна, по сигурността, по социалната политика. Това положение става все по-нетърпимо, каза Калоян Паргов. - Моделът на регламенти, директиви и санкции при тяхното неизпълнение без единни системи за управление изчерпа своите възможности. Политическата форма на Съюза все повече влиза в противоречие със съдържанието на протичащите икономически процеси. Не само, че не помага на икономиката, но започва да й пречи. В историята знаем как се решават подобни противоречия - със смяна на политическата форма. Как ще протече тази промяна е трудно да бъде предвидено. Но тя обективно се налага и предстои. И колкото повече се отлага, толкова по-болезнен ще бъде начинът, по който това ще стане. Такива са уроците на историята\".Калоян Паргов отбеляза, че по време на българското председателство тези проблеми продължиха да стоят встрани от вниманието, въпреки че са фундаментални. \"Причината за това е съвсем ясна и очевидна - те са трудни за решаване и изискват радикални подходи и промени. България обективно не беше в състояние да направи нещо в тази посока. Ние като че ли преекспонирахме както нашите очаквания, свързани с европредседателството, така и нашите възможности\", анализира той.Според лидера на БСП - София българското председателство е било успешно по една-единствена причина - по принцип няма неуспешно председателство. \"ЕС като конструкция е сложна система, коментира Калоян Паргов. - Особено що се отнася до взимането на решения. Не може да очакваме, че в рамките на 6 месеца би могло да се случи нещо, което не е подготвено много преди това. Освен, разбира се, в извънредни ситуации. По време на нашето председателство темите и проблемите следваха логиката на съюзното управление. Затова и няма да бъде запомнено\".Калоян Паргов добави, че страните, председателстващи Съвета на ЕС, не са тези, от които зависят решенията. \"В повечето случаи успешните председателства се дължат на изместване на фокуса на дневния ред към неконфликтни проблеми, към теми, по които има единно мнение, към проблеми от технологичен характер или към периферни проблеми, като се загърбват големите проблеми на Съюза, които са в резултат на принципни и фундаментални противоречия, обясни той. - По-скоро сега трябва да се запитаме дали стана по-единен ЕС. Според мен е точно обратното. Разделителните линии се задълбочават, а опитите да бъдат преодолени противоречията по фундаментални въпроси и да се стигне до общи и единни политики не успяват. Противоречията са по много сериозни теми - Брекзит, мигрантите, общата система за сигурност, в това число и за опазване на границите, разширяването на еврозоната, бъдещето на Шенген. От принципен и концептуален характер са съществените различия в разбирането за акцентите за следващия програмен период, особено по отношение на това каква да бъде кохезионната политика. Макар и формално единни, страните са разединени по отношение на санкциите срещу Русия. Противоречия се появиха и по въпроса за присъединяването на Западните Балкани - тема, която именно България сложи на масата. Дали присъединяването на Западните Балкани ще завърши с успех или ще бъде поредната отвличаща вниманието инициатива, маскираща нежеланието и неспособността да се решават големите проблеми пред Съюза, е въпрос, на който предстои да видим отговора. В крайна сметка доказан е фактът, че колкото по-шумни са декларациите и лозунгите за единство, толкова по-ясно личи, че Съюзът е в криза и то от принципиален характер\".", "date": "2018.07.03", "title": "Калоян Паргов: ЕС продължава да бъде икономически колос на глинени политически крака"}
{"url": "https://www.novinite.bg/articles/161599/Germanskoto-pravitelstvo-beshe-spaseno", "text": "Германското правителство беше спасено. След интензивни разговори между Християндемократическия съюз на Ангела Меркел и баварския Християнсоциален съюз стана ясно, че вътрешният министър Хорст Зеехофер няма да подава оставка. Двете формации са постигнали споразумение по спорната тема за бежанците. В края на миналата седмица Зеехофер заплаши да подаде оставка. Причината беше отказът на канцлера да въведе засилен контрол по германските граници. Разривът започна, след като Меркел отвори вратите за над 1 милион мигранти през 2015 година. Противопоставянето дойде точно преди местните избори в Бавария през октомври, а статистиката показва, че мигрантският наплив към Германия е намалял. Регистрираните чужденци за 2017-а са близо 11 милиона души.  ", "date": "2018.07.03", "title": "Германското правителство беше спасено"}
{"url": "https://www.novinite.bg/articles/161628/Organizaciya-na-dvijenieto-vav-vrazka-s-provejdaneto-na-Vagnerov-festival", "text": "От 17.00 часа до 23.00 часа на 10 юли се забранява влизането на пътни превозни средства по ул. „Врабча“ между ул. „Г.С. Раковски“ и ул. „Париж“.", "date": "2018.07.03", "title": "Организация на движението във връзка с провеждането на Вагнеров фестивал"}
{"url": "https://www.novinite.bg/articles/161617/Bivsh-universitetski-prepodavatel-izdahnal-sled-poboj", "text": "Мъж е починал в Пловдив след зверски побой. Както по-рано ви съобщихме, възрастен човек е бил намерен в безпомощно състояние около 22.00 часа на 2 юли до колата си в близост до Военна болница в Пловдив. Екип на Спешна помощ е направил всичко възможно да го спаси, но безуспешно.71-годишният Стефан Нейков е починал вследствие на жесток побой, има множество тежки травми по цялото тяло.Окръжната прокуратура в Пловдив води разследване за убийство, зави за Дарик зам. окръжният прокурор Галин Гавраилов. Към момента липсват заподозрени и засега няма повдигнато обвинение. Работи се по няколко версии, като една от тях е, че престъплението е извършено поради лични мотиви.  Дълги години доц. Стефан Нейков е работил в Института по растително генетични ресурси в Садово, специалност \"Зеленчуци\". Там се е и пенсионирал. Бил е преподавател и в Аграрния университет в Пловдив.", "date": "2018.07.03", "title": "Бивш университетски преподавател издъхнал след побой"}
{"url": "https://www.novinite.bg/articles/161609/Poroshenko-pravi-oficialno-poseshtenie-v-Sarbiya", "text": "Президентът на Украйна Петро Порошенко пристига на визита в Сърбия на 3 юли, предава ТАСС, цитирана от Фокус.Съобщава се, че украинският държавен глава ще се срещне със сръбския си колега Александър Вучич, а след това разговорите ще продължат на ниво делегации. Очаква се да се подпишат редица съвместни документи, след което лидерите на двете страни ще открият сръбско-украинския бизнес форум.Освен това Порошенко ще се срещне със сръбския премиер Ана Бърнабич, председателят на парламента Мая Гойкович, както и патриарх Ириней.По-рано сръбският патриарх, припомня ТАСС, се изказа срещу създаването на независима украинска църква. В отговор украинските националисти го добавиха в списъка на украинския националистически сайт „Миротворец“", "date": "2018.07.03", "title": "Порошенко прави официално посещение в Сърбия"}
{"url": "https://www.novinite.bg/articles/161620/Postaviha-trafik-kameri-na-vhoda-na-Shumen", "text": "Четири камери за следене на трафика вече са поставени на входно-изходната артерия на Шумен край Пети километър, предаде ''Дарик''. Техниката вече е инсталирана и се правят проби, като се очаква в най-скоро време системата да заработи напълно. Камерите няма да следят за скорост, а само за трафика.Очаква се такива камери да бъдат поставени и на изхода на Шумен откъм квартал ''Тракия''. Те ще са част от видеонаблюдението в града, което включва 69 камери, посочиха от Община Шумен.Обществена поръчка за видеонаблюдението, която бе обявена от администрацията, беше на стойност 69 хил. лв. без ДДС . Тя включваше четири спортни и седем детски площадки, както и видеонаблюдение на зона за отдих и входно-изходните артерии на Шумен в посока Пети километър и кв. ''Тракия'' и подмяна на съществуващата техника в Градската градина, Студентски парк и Парк “Оборище”.Основната функция на камерите е превенция, допълват от общината.", "date": "2018.07.03", "title": "Поставиха трафик камери на входа на Шумен"}
{"url": "https://www.novinite.bg/articles/161592/Dnes-shte-preobladava-slanchevo-vreme", "text": "Днес ще преобладава слънчево време. В сутрешните часове над Източна България, а по-късно след обяд и над останалата част от страната, ще се развива купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра. По-значителни ще са явленията в планинските райони. Има условия и за градушки. Максималните температури ще са между 27° и 32°. Преди обяд над планините от Южна България ще бъде предимно слънчево, над Централна Стара планина ще има купесто-дъждовна облачност и ще превали и прегъри. След обяд, и над масивите от Южна България, ще се развива купесто-дъждовна облачност. На места ще превали и прегърми. Ще духа до умерен западен вятър. Максималната температура на височина 1200 метра ще е около 22°, на 2000 метра - около 16°.Над Черноморието ще бъде предимно слънчево с временни увеличения на облачността и на отделни места, главно по северното крайбрежие, ще превали и прегърми. Ще духа до умерен югоизточен вятър. Максималните температури на въздуха ще са 24-27°, малко по-високи от температурата на морската вода. Вълнението на морето ще е около 2 бала.", "date": "2018.07.03", "title": "Днес ще преобладава слънчево време"}
{"url": "https://www.novinite.bg/articles/161593/Organizaciya-na-dvijenieto-v-stolicata", "text": "Забраняват се престоят и паркирането на пътни превозни средства както следва : От 22.00 часа на 3 юли до приключване на мероприятието на 5 юли на паркинга при сектор „Г „на Националния стадион „Васил Левски“, От 7.00 часа до приключване на мероприятието на 5 юли на северозападната дъга на пл. „Св. Александър Невски“ между ул. „11-ти август“ и ул. „Оборище“, От 9.00 часа до 11.30 часа на 5 юли само при необходимост и по преценка на отдел „Пътна полиция“ при СДВР ще се забранява влизането на пътни превозни средства по ул. „Оборище“ между ул. „Г.С. Раковски“ и ул. „11-ти август“.", "date": "2018.07.03", "title": "Организация на движението в столицата"}
{"url": "https://www.novinite.bg/articles/161614/Izlyazoha-rezultatite-ot-parvo-klasirane-za-gimnaziite-sled-7-mi-klas", "text": "\r\nИзлезе първото класиране за гимназиите след 7-ми клас. В столицата за четвърта поредна година с най-висок минимален бал влизат учениците в Софийската математическа гимназия - той е 456 точки.\r\n\r\nСледва 91-ва немска гимназия с бал - 440 точки. След това се подреждат 73-то училище, 164-та испанска гимназия, Първа и Втора английска гимназия и 9-та френска гимназия. На осмо място тази година е 22-ро училище.\r\n\r\n\r\n\r\n\r\n\r\n\r\n\r\n", "date": "2018.07.03", "title": "Излязоха резултатите от първо класиране за гимназиите след 7-ми клас"}
{"url": "https://www.novinite.bg/articles/161594/Proverki-na-plaj-Slanchev-bryag-yug", "text": "Експерти от Министерството на туризма и Дирекция за национален строителен контрол (ДНСК) извършиха съвместна проверка на морски плаж „Слънчев бряг- юг“. Инспекцията беше направена по обща заповед на министрите на туризма Николина Ангелкова и на регионалното развитие и благоустройството Николай Нанков и се проведе в периода 25-26 юни. Резултатите показват, че има разположени 20 съоръжения върху морски плаж „Слънчев бряг – юг“ без да са предвидени с одобрената от министъра на туризма схема. За тях не са издавани и разрешения за поставяне от главния архитект на община Несебър, по информация на присъстващите служители на общината. Сред обектите, които са разположени без необходимите одобрения са лампи, паркинги, навеси, бариери, волейболно игрище, трибуни, детски пясъчник, алея за транспортна връзка и др. Всички съоръжения, които не са включени в одобрената схема от министъра на туризма и са поставени без разрешение на главния архитект трябва да бъдат премахнати. За целта ще бъде сезиран кмета на община Несебър, който трябва да издаде нужните заповеди по чл. 57а от Закона за устройство на територията (ЗУТ). Експертите на двете институции инспектираха и 5-те обекта: THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение. Ежегодно, по възлагане на Министерството на туризма, през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове. Предстои в периода юли-август 2018г. да се извърши прецизно измерване на площите на поставените обекти на плаж „Слънчев бряг – юг“. В случай, че бъдат установени нарушения от министерството ще се предприемат необходимите действия за отстраняването им, като се направят предписания към концесионера. Ако той не предприеме нужните действия, нарушенията ще се отстранят със заповед на кмета на община Несебър по реда на чл. 57а от ЗУТ.", "date": "2018.07.03", "title": "Проверки на  плаж „Слънчев бряг – юг“"}
{"url": "https://www.novinite.bg/articles/161595/Parkiraneto-v-yujnoto-platno-na-velikotarnovskiya-bulevard-Balgariya-razresheno", "text": "Паркирането в южното платно на булевард „България“ във Велико Търново, намиращо се в района на Националния военен университет „Васил Левски“ е над ул. „Полтава“, е разрешено за леки автомобили и микробуси с маса до 3,5 тона. Макар в района с пътен знак да е въведено ограничение на престоя, то важи за товарни превозни средства и камиони. С допълнителна указателна табела са посочени изключенията от обхвата на забраната за паркиране. Конкретните правила за автомобилния престой в южното платно на бул. „България“ са въведени след решение на общинската комисия по организация на движението, транспорт и паркиране, председателствана от заместник-кмета проф. Георги Камарашев. Мерките са съгласувани със сектор „Пътна полиция“ към Областната дирекция на МВР.", "date": "2018.07.03", "title": "Паркирането в южното платно на великотърновския булевард „България“ -  разрешено"}
{"url": "https://www.novinite.bg/articles/161623/Bezplatna-profilaktika-na-diabeta-organizirat-vav-Veliko-Tarnovo", "text": "Обществена кампания, насочена към профилактика на диабета, ще бъде организирана във Велико Търново. Инициативата ще се състои в парк „Марно поле“ в петъчния следобед /6 юли/ от 15,30 до 18,30 ч. Всеки ще може да изследва безплатно стойностите на кръвната си захар, като измерванията ще бъдат извършвани от медицински лица. На преференциални цени ще бъдат предлагани нови глюкомери с подарък – малък комплект тест-ленти. Лекари ще консултират хората за последните тенденции при лечението и профилактиката на диабета, контрола на кръвната захар, хранителните режими. Инициатори на кампанията, получила подкрепата на Община Велико Търново и на кмета Даниел Панов, са пациентска организация „Диабет, предиабет и метаболитен синдром“, „Викинг медикъл България“, Младежка банка – Велико Търново и доброволчески клуб „Заедно успяваме“ към Стопански факултет на ВТУ „Св. св. Кирил и Методий“.", "date": "2018.07.03", "title": "Безплатна профилактика на диабета организират във Велико Търново"}
{"url": "https://www.novinite.bg/articles/161632/MVR-tarsi-sobstvenika-na-1000-leva-namereni-v-gradskiya-transport", "text": "Съвестен гражданин предаде на полицията парична сума от над 1000 лв., която намерил в автобус на столичния градски транспорт. Случаят е от 29 юни вечерта, когато парите били предадени на служител на реда от сектор „Метрополитен“.Към момента средствата са на съхранение в сектора на бул. „Драган Цанков“ № 5. Собственикът може да се обади на тел. 02 9820240 или в най-близкото районно управление, допълва информацията от МВР.", "date": "2018.07.03", "title": "МВР търси собственика на 1000 лева, намерени в градския транспорт"}
{"url": "https://www.novinite.bg/articles/161598/Kade-ima-tapi-v-Sofiya", "text": "Започнаха ремонтите по няколко големи булеварда в София. Това предизвика тапи на места в столицата. Ремонтните дейности са с цел обновяване на така наречения \"идеален център\" - в пространствата около храм-паметника \"Александър Невски\", улица \"Московска\" и градинката \"Кристал\". Проекттът е на стойност повече от 20 милиона лева.Ремонтът ще се проведе на няколко етапа, за да няма затруднения с трафика.", "date": "2018.07.03", "title": "Къде има тапи в София?"}
{"url": "https://www.novinite.bg/articles/161600/Haski-spasi-jena-v-bezpomoshtno-sastoyanie", "text": "Домашно хъски откри и спаси жена в безпомощно състояние в Бургас. Жената е била обявена за издирване в полицията, след като изчезнала от Център за психично здраве. Шестгодишното хъски Хаус стана герой и е гордост за стопаните си, след като откри болната жена.При сутрешната разходка до тенискортовете в Морската градина животното започва да се държи необичайно.„Никога не е бил обучаван да търси, явно има такъв инстинкт. Разбрахме, че жената е изчезнала от няколко дни и се издирва”, разказа стопанката на кучето Ваня Георгиева, цитирана от БТВ.Жената е била на лечение в намиращия се наблизо Център за психично здраве и три дни преди това тръгва на разходка след 18 ч. После изчезва и следите се губят. Ако не е било кучето Хаус, едва ли някой е щял да стигне до мястото, където е била жената, и да я открие.„Просто седна до нея, през цялото време плачеше и беше изключително неспокоен, душеше. Докато я качваха в линейката по същия начин – просто все едно страда за нея”, допълни Ваня Георгиева. Жената отново е под лекарско наблюдение, а Хаус все иска да помага като доктора от едноименния сериал.", "date": "2018.07.03", "title": "Хъски спаси жена в безпомощно състояние"}
{"url": "https://www.novinite.bg/articles/161604/Sled-akciza-Bezdimnite-cigari-8-ne-10-leva-za-kutiya", "text": "Шефката на бюджетната комисия  в НС Менда Стоянова изчисли, че с вдигането на акциза – бездимните цигари ще поскъпнат най-много с 2,50 лв., което прави 8, а не 10 лева за кутия.По думите й депутатите ненавреме оценили голямото търсене на новия тип цигари у нас.\"Ръстът е много голям, което не го оценихме миналата година, когато правехме промените в акцизите. За периода януари-май 2018 г. имаме ръст над 50% спрямо този период на миналата година. Относителният дял на употребата на тези цигари от общия от 1% в края на миналата година вече е 1,4%\", пресметна тя.\"Нагреваемото тютюново изделие също не е полезно. От една кутия от тях, която струва 5,50 лв., в бюджета влизат само 90 ст. Това е загуба от 15 милиона лева между януари-май. Тяхното разпространение е за сметка на бюджета\", настоя Стоянова.\"Да, става дума за лобистки интереси, аз съм виден лобист, но за бюджет – за това става дума\", категорична беше тя пред bTV.Според нея ние сме единствената страна в Европа, която приравнява акцизите на обикновените цигари с бездимните, защото нагреваемите все още не са много разпространени в западните държави.\"Въпросът беше поставен на европейско ниво, но тази тема се отложи за 2019 г. – да има обща директива и общ подход за облагането им\", обясни Стоянова.", "date": "2018.07.03", "title": "След акциза: Бездимните цигари – 8, не 10 лева за кутия"}
{"url": "https://www.novinite.bg/articles/161631/Greshno-izchislen-bal-po-matematika-otmenya-klasiraneto-sled-sedmi-klas", "text": "\r\nНеутроена оценка по математика е проблемът, довел до сваляне на резултатите от обявеното публично класиране след седми клас. От грешката обаче няма да бъде ощетено нито едно дете, съобщи на извънреден брифинг началникът на Регионалното управление по образованието Ваня Кастрева.\r\nКастрева уточни, че проблемът засяга кандидатствалите в Технологическо училище „Електронни системи“, Професионалната гимназия по електроника „Джон Атанасов, една паралелка в Националната природо-математическа гимназия и паралелката „Парково строителство“в Строителния техникум.Ваня Кастрева: Разбрахме за проблема, след като бяхме сигнализирали от родители на деца, кандидатствали в „Джон Атанасов“ и по сигнал на директора на Технологическо училище „Електронни системи“. Веднага започна проверка. Проблемът е възникнал с утрояването на оценката по математика,защото при балообразуването за тези гимназии се взима оценката от математиката от външното оценяване. Тя е взета един път, а не три пъти. Така балът е по-малък с около 150 точки.\r\n\r\n \r\n", "date": "2018.07.03", "title": "Грешно изчислен бал по математика отменя класирането след седми клас"}
{"url": "https://www.novinite.bg/articles/161621/Polagat-nov-tip-markirovka-po-stolichnite-ulici", "text": "Започна полагането на нов тип пътна маркировка като първата такава е направена преди пешеходната пътека на \"Руски паметник\".Маркировката се прави по английски модел и технология, тя е много по-видима и цели постигането на още по-висока степен на безопасност за всички участници в движението.Подобна маркировка ще бъде направена първо при пешеходни пътеки, около училища и детски градини. ", "date": "2018.07.03", "title": "Полагат нов тип маркировка по столичните улици"}
{"url": "https://www.novinite.bg/articles/161606/NAP-i-MVR-zapochvat-proverki-po-cyaloto-Chernomorie", "text": "От днес служители на НАП, съвместно с органите на МВР, започват проверки по цялото Черноморие за спазването на данъчната дисциплина. Основният фокус при тези проверки е да се гарантира, че по-голяма част от бизнеса отчита оборота и плаща данъци, каза в „Преди всички“ на БНР говорителят на НАП Росен Бъчваров.До края на сезона се предвижда да бъдат извършени около 25 хиляди проверки.„Южното Черноморие е по-високо рисково от данъчна гледна точка. Използваме комбинация от софтуерни инструменти – дистанционната връзка на всеки касов апарат със сървърите на НАП, плюс звеното за фискален контрол. Използваме, както скрити, така и съвсем явни проверки, при които колегите са обозначени с опознавателни знаци. Очакванията са около 25 хиляди проверки да бъдат извършени до края на сезона. Нашият критерии за успех не са броят на проверките и съставените актове, а едно по-качествено, по-доброволно спазване на закона“, обяснява той пред Националното радио.Освен за нарушения като неиздаване на касови бележки, обект на проверките ще бъде и начинът на заплащане на труда по курортите. Санкциите при установени нарушения могат да бъдат с доста сериозни последствия, каза още той. „Първото, което се случва при неиздаден касов бон, е запечатването на обекта, а тази мярка може да продължи до един месец. Отделно от запечатването като мярка за обезпечаване на доказателства се налагат имуществени санкции до 2000 лева при първо нарушение и до 10 000 лева при повторно. По време на черноморската контролна кампания едно от нещата, което колегите изследват е именно нерегламентираната заетост, проформа е работенето на 4 часа – действително са много повече, както и заплата в плик. Това са едни от най-големите рискове пред осигурителната система. Ние правим икономии от мащаба, когато контролираме спазването на данъчния закон по отношение на обороти, правим това и по отношение на осигурителни вноски., казва още Бъчваров.", "date": "2018.07.03", "title": "НАП и МВР започват проверки по цялото Черноморие"}
{"url": "https://www.novinite.bg/articles/161601/Zashto-12-miliona-jilishta-u-nas-stoyat-prazni", "text": "Две са фундаменталните икономически причини за пустеещите жилища в България. Едната е, че строителството продължава, а населението намалява\". Това заяви за \"Здравей, България\" Георги Павлов, изпълнителен директор на фирма за недвижими имоти. \"Втората страна на въпроса е данъчната политика. Имаме високи данъци при продажба и много ниски данъци при държане на имота. Държавата ти казва: \"Много е скъпо да продадеш, но е много евтино да държиш един имот\", поясни той.  \"След комунизма изразът на свободата беше да си имаш къща или апартамент. По психологически и финансови причини се свръхинвестира в строителство. Обществото, макар и замогнало се, продължава да е по-традиционно\", коментира на свой ред социалният антрополог Харалан Александров.Той поясни, че в нашата народопсихология продължава да е застъпен фамилизмът, който предполага, че децата живеят с родителите си и стават автономни, чак когато техните им купят жилище.По данни на Регионалното министерство 1,2 милион жилища в България пустеят. В същото време по-голямата част от младите семейства не могат да си позволят собствен дом. Властите вече работят по нови мерки срещу обезлюдяването на жилища.", "date": "2018.07.03", "title": "Защо 1,2 милиона жилища у нас стоят празни?"}
{"url": "https://www.novinite.bg/articles/161626/Rumen-Radev-se-sreshtna-s-poslanika-na-SASht-Erik-Rubin", "text": "Перспективите за задълбочаване на двустранното сътрудничество между България и САЩ обсъдиха днес на „Дондуков“ 2 президентът Румен Радев и посланикът на САЩ в България Ерик Рубин. Партньорството в сферата на икономиката и привличането на повече инвестиции в България, укрепване на връзките между двете държави, както и въпроси на регионалната сигурност, бяха сред акцентите на срещата. Президентът Радев поздрави посланик Рубин по повод предстоящия национален празник на САЩ – Деня на независимостта и пожела стратегическото партньорство между България и САЩ да продължи да се развива в интерес на народите на двете държави.", "date": "2018.07.03", "title": "Румен Радев се срещна с посланика на САЩ Ерик Рубин"}
{"url": "https://www.novinite.bg/articles/161597/SEM-obsajda-predlojenieto-za-Zakon-za-balgarskiya-ezik", "text": "На днешното си заседание Съветът за електронни медии ще обсъди проект на Закон за българския език. Проектът беше внесен в средата на миналия месец от групата на \"Обединени патриоти\". Текстът предвижда електронните съобщения от БАН, мобилни оператори и всякакви други съобщения да бъдат на български език, а всички мобилни устройства, които се продават в България, да подлежат на кирилизация. Документът предвижда и промяна в Закона за радиото и телевизията, според която доставчиците на аудиовизуални медийни услуги се насърчават да популяризират българския език чрез специализирани предавания. ", "date": "2018.07.03", "title": "СЕМ обсъжда предложението за Закон за българския език"}
{"url": "https://www.novinite.bg/articles/161616/Borisov-Poluchihme-dobra-ocenka-za-Balgarskoto-predsedatelstvo", "text": "„Получихме по-добра оценка от тази, която сме очаквали, но това е така, защото бяха постигнати много неща“. Това каза министър- председателят Бойко Борисов пред журналисти в Страсбург след като представи резултатите от работата на Българското председателство на Съвета на ЕС пред европейските депутати. Той благодари за доброто сътрудничество с Европейския парламент, Европейската комисия и Европейския съвет през изминалите шест месеца. „Няма смисъл да се цитира моето име, тук се говори за България и всички българи трябва да сме горди“, подчерта Борисов и допълни, че страната ни е показала добра техническа и организационна подготвеност по време на председателството. В отговор на журналистически въпрос за изказването на президента Румен Радев, че България получава „стандартните за всяко европейско председателство комплименти“, премиерът Борисов посочи, че страната ни положи огромни усилия за перспективата на страните от Западните Балкани - от подписването на Договора за приятелство, сътрудничество и добросъседство с Република Македония, през консенсуса, който намериха Атина и Скопие за името на държавата до последното заседание на Съвета на ЕС, което утвърди хоризонта за започване на предприсъединителни преговори с Република Македония и Албания. „Всички политически партии в ЕП дадоха положителни оценки на председателството“, каза министър- председателят.", "date": "2018.07.03", "title": "Борисов: Получихме добра оценка за Българското председателство"}
{"url": "https://www.novinite.bg/articles/161633/BSP-dari-preparati-i-odeyala-na-postradalite-v-Roman", "text": "Народни представители от ПГ на \"БСП за България\", областните съвети на БСП във Враца и Перник и областният съвет на МО в БСП-Перник дариха почистващи и перилни препарати, дезинфектанти и одеяла на жителите на пострадалите от наводнението в гр. Роман. След като вчера бяха доставени първите 60 комплекта с кофи, препарати и чували за смет, днес млади социалисти от Перник доставиха одеяла и дезинфекциращи препарати. „След изнесеното заседание на ОблС на БСП – Враца в Роман, социалисти от организацията в града и областният съвет на БСП се организираха, за да помагат на пострадалите си съграждани да почистят домовете си и да извозят унищожената покъщнина. Трагедията на хората е голяма и затова сме впрегнали всички сили, за да помогнем“. Това каза председателят на ОблС на БСП – Враца Иво Лилов. Той добави, че БСП е доставила и водоструйки, с които се почистват и дезинфекцират къщите на хората, защото общината дезинфекцира само общи площи и то избирателно. Лилов коментира, че отводнителните канали в града са почистени, едва след бедствието, което допълнително е усложнило ситуацията. Той бе категоричен, че социалистите ще търсят справедливост за жителите на града и ще изпратят писмо до прокуратурата, за да се направи проверка- дали в нощта на наводнението са изпускани язовири. „Единствено представителите на БСП са тук, за да ни помогнат. Държавата и общината ги няма“, заявиха жители на Роман. Те коментираха, че е добре, че е започнало поне третирането с препарати на улиците и градинките, за да не плъзнат зарази. „Питаме, обаче, защо улиците се почистват и третират с препарати избирателно? Дали принципът е политически, етнически или друг“, попитаха те. Жителите на града са категорични, че не вярват, че наводнението е причинено само от дъжда. „Нека институциите да не ни заблуждават“, заявиха те. Жители на гр. Роман коментираха, че половин час преди вълната да залее близкия до реката квартал, кметът и зам.-кметове на общината, заедно с представители на други институции, са били на дигата. „След като са били там и са знаели, че нещо ще се случи, защо не предупредиха населението, за да спасим поне част от вещите си? Сега нямаме нищо. Отчаяни сме“, заявиха още те.", "date": "2018.07.03", "title": "БСП дари препарати и одеяла на пострадалите в Роман"}
{"url": "https://www.novinite.bg/articles/161625/Vsichki-politicheski-sili-v-evroparlamenta-pozdraviha-Balgariya-za-uspeshnoto-predsedatelstvo", "text": "Председателят на Европейския парламент Антонио Таяни даде висока оценка на първото председателство на България на Съвета на Европейския съюз по време на срещата с премиера на страната Бойко Борисов днес. Той го поздрави за избора на правилните приоритети. \"Работихме много успешно лично с теб, твоя екип и министрите\", коментира Антонио Таяни. „Разчитаме страната да продължи да бъде ключов играч в реформирането на Европа, за да може тя да работи по-добре за нашите граждани“, допълни той. „Браво! Отлично! Много ви благодаря!“. Това каза председателят на Европейската комисия Жан-Клод Юнкер, след като министър-председателят представи резултатите от Българското председателство на Съвета на ЕС пред членовете на Европейския парламент в Страсбург днес. „Благодаря на Лиляна Павлова, която беше инженер на това председателство, на посланика и на всички, които работят с премиера в България, в София и по други места“, допълни той. Жан Клод Юнкер посочи, че приноса на нашата страна е в това, че построи мостове, събра хора и постигна успехи в отделни отрасли в период на сложни обстоятелства и предизвикателства и денонощно, във всяка минута екипите на председателството работиха за мотото: „Съединението прави силата“. „Искам да благодаря и за вашата работа , свързана със защитата на външните граници. Бойко, отлично се справи“, обърна се председателят на ЕК към българския премиер. Депутати от всички политически сили на ЕП поздравиха страната и министърът за Българското председателство Лиляна Павлова в пленарната зала и по време на срещите им след дискусията. В отчета си пред евродепутатите премиерът Бойко Борисов обърна внимание само на някои от постиженията през изминалата половин година. Едно от тях е Срещата на върха на 17 май, която събра за първи път заедно президентите на балканските страни и европейските лидери. Като резултат от нея Атина и Скопие постигнаха споразумение за името, а това е постижение, с което всички трябва да се гордеем. Не бива да забравяме и личния пример, който дадохме с постигнатото споразумение за добросъседство между България и Македония, посочи той. Работихме много за свързаността на региона, защото политическите декларации са важни, но гражданите трябва да видят реалните резултати в своето ежедневие – построяването на транспортните коридори номер 4, 8 и 10, дигиталната инфраструктура, жп линиите и пристанищата, което ще 2 даде възможност за просперитет, свързаност, вдигане на Брутния вътрешен продукт на целите Балкани и ще даде възможност за европейско бъдеще на младите хора от региона. В София бяха договорени и 11 транспортни проекта за цифрова програма на Балканите, за енергийна свързаност, за младежите чрез Еразъм + с конкретно финансиране. Премиерът отбеляза и заслугите на страната за организираната среща ЕС- Турция във Варна на 26 март, която възстанови диалога с южната ни съседка и позволи да бъдат решени натрупаните проблеми, и доведе до това да имаме нулев мигрански натиск на европейската граница. Постигнахме голям напредък като подобрихме Шенгенската информационна система, визовият кодекс и Шенгенския граничен кодекс, както и оперативната съвместимост, посочи той. По реформата на Дъблинското споразумение страната е инвестирала много усилия да придвижи и постигне резултати по 4 от 6 отворени досиета в пакета, в резултат на която преди дни бяха поставени основите на общото решение на лидерите от ЕС. България ще продължи да работи за пълното си членство във всички политики на ЕС - Шенген и еврозоната, заяви българският премиер. Той посочи основата за това желание – имаме висок икономически растеж от 4%, безработицата падна под 6%, нисък външен дълг 24% от БВП към днешна дата, имаме значим финансов резерв и на практика нулев бюджетен дефицит. През последните шест месеца страната постегна резултати и по други теми - социалния стълб, енергийния съюз, банковия съюз, единния цифров пазар и подготовката за европейските избори през 2019 г., отчетоха още българските политици. Работихме в динамична и сложна обстановка и посрещнахме много предизвикателства, някой от които ще останат в европейския дневен ред - САЩ и решенията на президента Доналд Тръмп за търговското споразумение с ЕС и излизането от споразумението с Иран; Брекзит - който е не само вътрешен, но и геополитически проблем и резултатът от преговорите не трябва да застраша сигурността на Европа и на гражданите, ситуацията в Африка, която е източникът на миграционният натиск към Европа и тероризмът, който остава сериозна заплаха за света. Страната ни през тези шест месеца работи с всички институции – и европейски, и български, по конструктивен и прагматичен начин. Без непрекъснатия диалог с Европейския парламент нямаше да успеем да постигнем съгласия по толкова много теми и толкова много законодателни акта да бъдат подписани, някой от които с цената на денонощни преговори и големи компромиси. Постигнати са 45 споразумения с Европарламента от 105, които страната наследи от Естония на 1 януари. Още толкова е затворила в Съвета, за да могат експертите на Австрийското председателство да започнат преговори по тях през юли. Създадохме една добра база, на която следващото председателство да стъпи, отбеляза и българският еврокомисар Мария Габриел, чиято роля за 3 постиженията в сферата на дигитализацията и изграждането на цифрово общество беше изтъкната от депутатите и ръководителите на европейските институции.", "date": "2018.07.03", "title": "Всички политически сили в европарламента поздравиха България за успешното председателство"}
{"url": "https://www.novinite.bg/articles/161637/Otnovo-naprejenie-mejdu-prezident-i-premier", "text": "Отново напрежение между Румен Радев и Бойко Борисов – президентът атакува правителството, че използва председателството за вътрешно-политически цели, а оценките за него били стандартен комплимент.Отговорът на правителството – оценката на председателството е отлична.В отчет пред евродепутатите в Страсбург премиерът Борисов изтъкна европейската перспектива за Западните Балкани и напредъка в реформата на системата за убежище като най-голям успех.В София президентът упрекна правителството, че затвърдило положението на България като периферна страна в Европейска съюз. Радев добави, че в договора за добросъседство с Македония българският интерес не бил така добре защитен, както гръцкия в договора за името на Македония.  \r\nПреди две седмици Радев похвали правителството за куража да постави темата Западните Балкани в европейския дневен ред. Това се случи на единственият форум в рамките на председателството, на който беше да присъства.\r\n", "date": "2018.07.03", "title": "Отново напрежение между президент и премиер"}
{"url": "https://www.novinite.bg/articles/161629/Darjavniyat-glava-Gruziya-e-edin-ot-naj-vajnite-partnori-za-Balgariya-v-regiona-na-Kavkaz-i-Cherno-more", "text": "България гледа на Грузия като на приятел и един от най-важните партньори в региона на Кавказ и Черно море. Страната ни подкрепя европейската и евроатлантическа перспектива на Грузия, а за периода 2017 – 2018 година посолството на България в Грузия е посолство за контакт с НАТО. Това заяви президентът Румен Радев по време на церемония в Гербовата зала на „Дондуков“2, където удостои посланика на Грузия Зураб Беридзе с орден „Мадарски конник“ – първа степен. Държавното отличие се връчва за големите заслуги на дипломата за развитието на отношенията между България и Грузия. „Отношенията между двете страни се градят на основата на вековни връзки, историческа близост и приятелство между нашите народи. Бяха установени отношения на интензивен политически диалог и задълбочено двустранно сътрудничество с Грузия от нейното признаване“, заяви държавният глава. В словото си президентът изтъкна и приноса на посланик Беридзе за обновяване на нормативно-правната база между двете държави, за задълбочаване на отношенията в областта на търговията, икономиката, образованието, науката и културата, както и за интензивното развитие на връзките на Грузия с НАТО. „Точно в този период, и с личния принос на посланик Беридзе, бяха организирани срещи и диалог на най-високо равнище на ниво президент, министър-председател, председател на парламента, министър на външните работи“, добави Румен Радев. Посланик Беридзе заяви от своя страна, че за него е голяма чест да получи висшето държавно отличие. „Работя във Вашата страна вече пета година и отношенията между нашите държави са приятелски и партньорски. Искам да благодаря на България за подкрепата. За нас е голям късмет, че България е член на НАТО и ЕС и ние имаме възможност да използваме българския опит за пълноценна интеграция в тези структури“, каза посланик Беридзе. През тази година се навършват 100 години от обявяването на първата демократична грузинска република, а през 2017 г. година беше отбелязана 25-годишнината от установяването на дипломатическите отношения между България и Грузия. „За този период са подписани повече от 40 споразумения, които създават солидна база за развитие на двустранните отношения и са осъществени много визити на най-високо ниво – президент, министър-председател, председател на парламент“, каза още посланик Беридзе и изрази надежда, че българският президент скоро ще посети Грузия.", "date": "2018.07.03", "title": "Държавният глава: Грузия е един от най-важните партньори за България в региона на Кавказ и Черно море"}
{"url": "https://www.novinite.bg/articles/161603/65-dekara-pshenica-izgoryaha-v-selo-Rupci", "text": "\r\n65 декара пшеница са унищожени при пожар вчера в землището на село Рупци. Това съобщиха от ОДМВР - Видин.Сигналът е получен в 13.30 часа.Причината е нарушена технология (камък, попаднал в хедъра на комбайн, предизвикал искри при контакт с металните части). Екипи с два автомобила от РСПБЗН - Видин са потушили пожара.\r\n", "date": "2018.07.03", "title": "65 декара пшеница изгоряха в село Рупци"}
{"url": "https://www.novinite.bg/articles/161612/Borisov-pred-Evropejskiya-parlament-Naj-golemiyat-ni-uspeh-sa-Zapadnite-Balkani", "text": "Безспорно най-големият успех на българското председателство на Съвета на Европейския съюз са Западните Балкани. Успяхме да убедим всички, че това е вярната посока за бъдещето на региона и не може да има мир и просперитет на континента, докато цяла Европа не бъде обединена. Това заяви министър- председателят Бойко Борисов по време на представянето на резултатите от Българското председателство на Съвета на ЕС пред Европейския парламент в Страсбург. Българският премиер подчерта, че усилията на страната ни са довели до реални резултати и посочи като пример Срещата на върха в София на 17 май, която помогна на Атина и Скопие да разрешат спора за името. „Това е исторически момент и постижение, с което всички трябва да се гордеем – вие също много ни подкрепихте. Следващата голяма стъпка беше миналата седмица, когато Съветът взе решение за започване на преговорите за присъединяване на Македония и Албания към ЕС“, коментира Борисов. Премиерът подчерта още, че българското председателство е работило приоритетно по темата за свързаността на региона. „На срещата в София се договорихме да се осигурят допълнителни средства за свързаност - 11 транспортни проекта, за цифрова програма на Балканите, за Енергийна свързаност, за младежите чрез Еразъм+“, отчете Борисов. Положените усилия в сферата на сигурността във вътрешен и външен аспект също бяха сред отчетените от Бойко Борисов постижения по време българското председателство на Съвета на ЕС. „Отстоявахме интересите на гражданите на Европа, и се постарахме да бъдем балансьори и честни посредници. По време на ЕС-Турция във Варна на 26 март седнахме на една маса и говорихме за всички проблеми. Темата за бежанците и охраната на външните граници на ЕС е болезнена и трудна. Но споразумението ни с Турция работи и имаме нулев натиск от там“, категоричен бе премиерът. Борисов отчете и като успехи подобряването на Шенгенска информационна система, Визовия кодекс, Шенгенския граничен кодекс и оперативната съвместимост. „По реформата на Дъблин (системата за убежище) инвестирахме много усилия, не оставихме камък непоместен, и постигнахме доста с подкрепата и на Европарламента: 4 от 6 отворени досиета са на финалната права, Европейския парламент показа гъвкавост и беше ключов партньор, за което ви благодарим“, каза още българският премиер. Според Бойко Борисов общото между всички постижения на Българското председателство на Съвета на ЕС е, че е постигнато единство между държавите, институциите и гражданите. Българският премиер обаче заяви пред Европейския парламент, че България ще продължи да гледа напред и да работи за пълното си членство във всички политики на ЕС – Шенген и Еврозоната. „Имаме висок икономически растеж от 4%, безработица под 6%, нисък външен дълг под 30%, значим финансов резерв и на практика нулев бюджетен дефицит. Показали сме, че сме лоялен партньор и сме търпеливи, аз вярвам в дипломацията, а не практиката да се налага вето, защото всички знаем как свършва това“, подчерта Борисов пред европейските депутати.", "date": "2018.07.03", "title": "Борисов пред Европейския парламент: Най-големият ни  успех са Западните Балкани"}
{"url": "https://www.novinite.bg/articles/161627/Organizaciya-na-dvijenieto-v-stolicata", "text": "Организация на движението във връзка със събитие на Съюза на международните превозвачи . От 08.00 часа до приключване на мероприятието на 04.07.2018 г. се забраняват престоят и паркирането на пътни превозни средства, с изключение на автомобилите на участниците в протеста, както следва: - на северозападната дъга на пл. „Св. Александър Невски” между ул. „Оборище” и ул. „Дунав”; - на югоизточната дъга на пл. „Св. Ал. Невски”. От 09.00 часа до приключване на мероприятието на 04.07.2018 г. се разрешава паркирането на товарните автомобили на участващи в шествието на крайна дясна пътна лента в двете пътни платна на бул. „Цариградско шосе” между 4-ти километър и ул. „Димитър Пешев”, без да се засягат спирките на масов градски транспорт и извън обхвата на зоните за престрояване.", "date": "2018.07.03", "title": "Организация на движението в столицата"}
{"url": "https://www.novinite.bg/articles/161618/Profesor-Stiglic-shte-konsultira-Viziyata-za-Balgariya-na-BSP", "text": "\"Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им\", заяви лидерът на БСП Корнелия Нинова. Тя обясни, че напълно споделя заключенията в книгата му “Цената на неравенството”, че резултат от неравенствата е съществуването на два паралелни свята, които функционират един до друг, без да имат досег помежду си. \"С проф. Стиглиц разговаряхме и за нашата “Визия за България”, която ще обявим на 21 юли\", коментира тя. Нинова припомни, че той е посветил част от трудовете си на ролята на държавата в икономиката. \"Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори. Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата\", заяви тя.. Корнелия Нинова каза, че е отправила покана към проф. Стиглиц да посети България, за да представи своите идеи. \"Професор Стиглиц прие да му изпратя нашата \"Визия за България\", за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава\", изтъкна тя. Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството\", “Голямото разделение”, “Еврото”, “Свободно падане: Америка, свободните пазари, кризата и виновните за нея”.", "date": "2018.07.03", "title": "Професор Стиглиц ще консултира Визията за България на БСП"}
{"url": "https://www.novinite.bg/articles/161602/Toplofikaciya-Sofiya-zapochva-planovi-remonti-kade-nyama-da-ima-topla-voda", "text": "\r\nОт днес до 2 август \"Топлофикация - София\" започва планови ремонти, заради които ще бъде спряна топлата вода в района на ул. \"Шести септември\". Продължава и реконструкцията на топлопреносната мрежа по улица \"Граф Игнатиев\".\r\nОт днес до 20 юли ще бъдат извършени ремонти и на топлопроводите, захранващи кварталите \"Лозенец\", \"Дианабад\", \"Изток\", \"Изгрев\", \"Гео Милев\", \"Яворов\" и принадлежащите сгради. Няма да бъде спирана топлата вода на кварталите \"Иван Асен Втори\", \"Подуяне-център\" и \"Редута\", както и на сградите в \"Лозенец\". Тези райони ще бъдат захранвани от друг топлоизточник по време на ремонтите.\r\n\r\n \r\n", "date": "2018.07.03", "title": "\"Топлофикация София\" започва планови ремонти - къде няма да има топла вода"}
{"url": "https://www.novinite.bg/articles/161610/Yunker-Beshe-udovolstvie-da-rabotya-s-balgarite", "text": "Всяка секунда и минута беше удоволствие да работя с българите\". Това заяви председателят на Еврокомисията Жан-Клод Юнкер пред евродепутатите, минути след изказването на премиера Бойко Борисов. \"Много добре. Прекрасна работа. Благодаря ви за това\", обърна се той към българския премиер. Европейският парламент се запознава тази седмица с доклада на премиера Бойко Борисов за работата на завършилото първо българско председателство на Съвета на ЕС.Изслушването ще продължи с представянето на целите на австрийското председателство от премиера Себастиан Курц. България предаде на Австрия председателството от началото на юли.", "date": "2018.07.03", "title": "Юнкер: Беше удоволствие да работя с българите"}
