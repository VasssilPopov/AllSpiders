{"url": "http://www.novinite.bg/articles/152260/NATFIZ-praznuva-s-premieri-i-bezplatni-spektakli", "text": "3 ноември 2017 16:38 НАТФИЗ отбелязва 60 години Учебен драматичен театър и 75 години държавно театрално образование с премиери и безплатни спектакли, съобщават от академията. Първото празнично представление е тази вечер - \"За любовта и други демони\" на проф. Маргарита Младенова, на Сцена 47 в Учебния драматичен театър. Премиерните спектакли са \"Антихрист-суперзвезда\" от Миклош Хубай на проф. Здравко Митков - на 7 ноември, на голямата сцена в Учебния театър, и \"Кино-театър \"Българан\" - за зрители над 5 години, на проф. Румен Рачев с неговите абсолвенти по актьорство за куклен театър. Премиерата е на 9 ноември в Камерната зала на Сатиричния театър. Два от спектаклите, посветени на годишнините - \"Бай Балчо споменува\" на дипломиралия се клас на проф. Пламен Марков - на 4 ноември, и \"Януари\" от Радичков на завършилия клас на проф. Ивайло Христов, постановка на Ованес Торосян - на 8 ноември, ще се играят на голямата сцена, с безплатен вход, но с пропуски от касата на театъра.", "date": "2017.11.03", "title": "НАТФИЗ празнува с премиери и безплатни спектакли"}
{"url": "http://www.novinite.bg/articles/152174/Tri-sekretni-doklada-vlizat-v-parlamenta", "text": "Депутатите работят при закрити врата.  В петък три секретни доклада влизат в пленарна зала, предаде Нова телевизия.Очаква се на закрито заседание народните представители да обсъдят дейността на служба „Военна информация“  и да чуят доклада на Държавна агенция „Разузнаване“ за 2016 г.В дневния ред е предвидено още ратифициране на споразумение между България и главното командване на НАТО в Европа, както и редовен парламентарен контрол. ", "date": "2017.11.03", "title": "Три секретни доклада влизат в парламента"}
{"url": "http://www.novinite.bg/articles/152258/Vavejdat-promeni-v-dvijenieto-na-vlakovete-mejdu-Sofiya-i-Pernik", "text": "От 6 ноември до 9 декември 2017-а ще бъдат въведени временни промени в движението на всички влакове, които пътуват в участъка между София и Перник. Това се налага поради ремонтни дейности по железния път, които ще се извършват в участъка между спирка Метал и гара Драгичево, съобщават от БДЖ. По тази причина всички влакове, които преминават в участъка на извършвания ремонт в интервала от 9.30 ч. до 16.40 ч., ще се движат София-Драгичево-София и Благоевград-Перник-Благоевград. За клиентите на националния железопътен превозвач, които пътуват с тези влакове, ще бъде осигурен превоз с автобуси в участъка между гарите Перник и Драгичево. Международният бърз влак от София за Солун, който заминава от Централна гара София в 15.00 ч., ще тръгва с 25 минути по-рано, т.е. в 14.35 ч. и ще пътува по-обиколен маршрут през гарите Разменна и Храбърско. Всички пътнически и бързи влакове, които се движат в сутрешните и вечерните часове, ще преминават в участъка на извършвания ремонт с намалена скорост. По тази причина ще бъдат въведени промени в графика им на движение. Подробна информация за промените в разписанието на влаковете клиентите на \"БДЖ-Пътнически превози\" ЕООД могат да получат от служителите на гишетата \"Информация\" и билетните каси в съответните железопътни гари, от електронния пътеводител на официалната интернет страница на \"Холдинг БДЖ\" ЕАД (www.bdz.bg) или на националния информационен телефон 0700 10 200.", "date": "2017.11.03", "title": "Въвеждат промени в движението на влаковете между София и Перник"}
{"url": "http://www.novinite.bg/articles/152222/Okolo-70-lv-poveche-kam-zaplatite-za-vojnicite", "text": "Според МО разходите за отбрана през следващата година ще бъдат 1, 53 процента от БВП, т.е. с 0, 017 на сто повече в сравнение с тази, а според Министерството на финансите -  процентът е 1, 55.Увеличението на бюджета за отбрана за следващата година ще даде възможност месечните възнаграждения на войниците и сержантите да нарастнат с около 70 лв., а на офицерите – с  около 90 лв. Това стана ясно на днешното заседание на Комисията по отбрана, която подкрепи предложения от правителството проект на бюджет. Против бяха депутатите от „БСП за България” и ДПС. Те настояват на Въоръжените сили да се дадат повече пари и ще направят своите предложения между двете четения.Проектът бе представен от заместник-министъра на отбраната Анатолий Величков. Формулата за повишаване на заплатите се разработва от работна група под ръководството на постоянния секретар на отбраната Антон Ластарджиев. Според него ще се търси и по-голяма разлика между заплатите за званията. Сега например между редника и ефрейтора тя е един лев. В бъдеще, което ще изисква промяна и на Закона за отбраната и Въоръжените сили, ще се мисли за определяне на възнагражденията на основата на звание и длъжност, а не, както е сега, само за звание.  Предполага се, че така ще се постигне по-голяма справедливост във връзка с натоварванията и отговорността на военнослужещите.В следващия бюджет базата за определяне на основното месечно възнаграждение за най-ниската длъжност на военнослужещите остава 380 лв. От министерството, каза г-н Ластарджиев, е било предложено да се увеличи поне на 460 лв., каквато е минималната работна заплата през тази година, макар че от 1 януари 2018 г. тя ще стане 510 лв., но сумата се оказала доста голяма, за да може да бъде осигурена.Общо средствата за възнаграждения са увеличени с 10, 22 процента, каза заместник-министър Величков. Според него разходите за отбрана през следващата година ще бъдат 1, 53 процента от БВП, т.е. с 0, 017 на сто повече в сравнение с тази година. Маруся Гърбачева от Министерството на финансите уточни, че процентът е 1, 55. За уточнение трябва да се знае, че при разчетите на този относителен дял се включват разходите за отбрана не само в бюджета на МО, но и в централния бюджет, които са основно за двата модернизационни проекта за ВВС и ВМС.За бойните машини на пехотата не са предвидени средства, защото проектът все още не е излязъл от Министерството на отбраната. За това министърът на отбраната Красимир Каракачанов ще предложи разсрочване на плащанията за новия изтребител, за да има пари за стартиране на проекта на Сухопътни войски. Възможно е, според заместник-министъра, още през декември да се сключи договор за патрулните кораби. Освен това, 26 млн. лв. ще бъдат изразходвани за ремонт на МиГ-29, като скоро се очаква работната група от РСК „МиГ” да дойде за обследване на 15 самолета, след което да се сключи и договор с перспектива да прерасне в проект за модернизация.С увеличените 113 млн. лв. в бюджета на Министерството на отбраната ще се търси и намаляване на големия некомплект от личен състав. Предвижда се през следващата година да бъдат назначени още 1300 военнослужещи. Според началника на отбраната генерал-лейтенант Андрей Боцев, този проблем ще се реши трудно, защото от години бюджетът не се планира на основата на щатния състав на формированията. Ниското заплащане води до факта, че в последния конкурс за набиране на войници за 3 места е имало един кандидат.   ", "date": "2017.11.03", "title": "Около 70 лв. повече към заплатите за войниците"}
{"url": "http://www.novinite.bg/articles/152238/Diskriminaciyata-v-Balgariya-Koi-hora-se-chuvstvat-zasegnati", "text": "Близо 36 процента от българите смятат, че са обект на дискриминация заради своя етнос, различен от българския. След тях се нареждат хората, които са на възраст над 55 години и тези, които имат различно вероизповедание от християнското. Това става ясно от първото национално изследване за идентифициране на групите, засегнати от дискриминация. Изследването е осъществено като част от проект на Комисия за защита от дискриминацията. В допитването са участвали 3600 души от 6 различни български региона, за да се установят териториалните особености. Данните от изследването сочат, че в Северозападния, Североизточния и Югозападния регион на България, дискриминирани се чувстват най-много хората с увреждания, а в Северения централен регион, Югоизточния и в Североизточния регион като обект на дискриминация се самоопределят ромите. Социолозите обясняват, че в почти всички райони на страната по-често става въпрос за дискриминация по няколко признака едновременно като пол, възраст, увреждания и етнос. В най-голяма степен засегнати от разлика в правата са: ромите, възрастните хора, социално слабите и лицата с увреждания. Дискриминация заради различна сексуална ориентация не се споменава никъде в изследването. ", "date": "2017.11.03", "title": "Дискриминацията в България: Кои хора се чувстват засегнати?"}
{"url": "http://www.novinite.bg/articles/152181/Strelba-v-Chikago-ima-jertva", "text": "Неизвестен мъж откри стрелба в заведение в американския град Чикаго. При нападението е убит един човек, а други двама са ранени. Сред пострадалите е и 12-годишно момче, съобщава БГНЕС.Инцидентът станал малко след 20.00 ч. в четвъртък вечер. Мъжът, който започнал да стреля, бил с маска и все още не е задържан.Причината за конфликта, по данни на полицията, е неуспешна сделка между стрелеца и жертвата за продажба на наркотици. ", "date": "2017.11.03", "title": "Стрелба в Чикаго, има жертва"}
{"url": "http://www.novinite.bg/articles/152229/Superluna-shte-ozari-nebeto-tazi-nosht", "text": "Суперлуна, наричана „боброва”, ще озари небето тази нощ. Феноменът ще е видим от Великобритания, съобщават местни метеоролози и астрономи, предадоха в. „Дейли експрес” .Ноемврийското пълнолуние е наричано „боброво”, тъй като по това време на годината ловците на кожи залагат капани за този вид животни.„Бобровата” суперлуна изглежда с 14% по-голяма и е с една трета по-ярка от обичайното, тъй като орбитата й е с около 21 000 километра по-близо до Земята. Метеоролозите прогнозират ясно небе над Великобритания.„Гледката ще бъде наистина прекрасна. Трябва да отбележа, че най-подходящото време за наблюдение на обект в небето е когато той е възможно най-високо, или накратко - около полунощ\", казва астрономът от Кралската обсерватория Том Керс. Луната ще достигне пълната си фаза в 5,23 минути по Гринуич сутринта в събота. „Бобровата\" луна е втората суперлуна, която се наблюдава от Великобритания през тази година. Първата беше на 12 януари. Третата и последната за 2017 г. суперлуна ще бъде наблюдавана на 3 декември.  ", "date": "2017.11.03", "title": "Суперлуна ще озари небето тази нощ"}
{"url": "http://www.novinite.bg/articles/152220/Batakgejt-si-e-na-socialistite-nastoyavat-ot-GERB", "text": "ГЕРБ отново поиска оставката на кмета на Батак Петър Паунов. \"Това, което се случва през последните години, в които той управлява, е недопустимо\", коментира пред медиите Десислава Костадинова. Тя коментира и позицията на червените, които се разграничиха от действията на градоначалника.През 2015 г. той се яви за 4-ти път като кандидат от БСП, той беше тяхна кандидатура\", отсече герберката и добави, че фактът, че в момента Паунов не е член на БСП, не прави социалистите по-неуязвими. Според нея в общината конфликтът на интереси е бил прикриван.Костадинова определи като нагло поведение искането на БСП за вот на недоверие за корупция. \"Това, което се случва в община Батак най-вероятно не е единственият случай\" според депутатката.", "date": "2017.11.03", "title": "\"Батакгейт\" си е на социалистите, настояват от ГЕРБ"}
{"url": "http://www.novinite.bg/articles/152189/Turski-granichari-biha-balgarin-v-rajona-na-GKPP-Lesovo", "text": "Проговори мъжът, за когото се смята, че е удрян от турски граничари на родна територия в района на граничния пункт \"Лесово\". Вчера прокуратурата съобщи, че разследва случилото се на 29 октомври. На този ден сутринта в дежурната част на ГКПП-Лесово е постъпило телефонно обаждане от служителка на банково гише на втора бариера на граничния пункт, която е съобщила за случай на саморазправа с български гражданин. Според съобщеното, инцидентът е възникнал на българска територия, в района на дезинфекция на влизащи в страната леки автомобили. Веднага след сигнала на място са били изпратени двама служители на ГКПП - Лесово, които установили, че служители на граничния пункт Хамзабейли са навлезли на територията на България и са използвали физическа сила спрямо български гражданин, който е преминал вече границата с автомобил. \"Единият турски граничар ме блъскаше по гърба. Другият ме риташе в бедрата. Третият ме дърпаше. Дрехите ми бяха разкъсани\", твърди българинът пред Нова.  \"Докато си чакахме реда на гише \"Дезинфекция\" от българската страна на границата, вратата ми се отвори внезапно и получих силен удар в лявото око\", каза пострадалият.  \"Разбрах, че това и преди се е случвало в тяхната смяна\", допълни той, като се закани, че ще потърси съдебна отговорност на тримата си нападатели си и ще иска от всеки по 30 хиляди лева обезщетение. Впоследствие става ясно, че турските граничари са забравили да му ударят определен печат и затова са го дърпали обратно към турския пункт.", "date": "2017.11.03", "title": "Турски граничари биха българин в района на ГКПП Лесово"}
{"url": "http://www.novinite.bg/articles/152261/Izpitvame-poveche-sastradanie-kam-kuchetata-otkolkoto-kam-horata", "text": "Човек е склонен да изпитва повече състрадание към кучетата, отколкото към хората, показва ново проучване на Североизточния университет в Бостън, цитирано от британския в. „Телеграф“ и БГНЕС. Какво си пожела за рождения ден едно 8-годишно момиченце? Проучването, включващо 256 студенти доброволци, изследва това дали хората реагират по-емоционално на съобщения за хора или животни, страдащи от някаква форма на насилие. На участниците са давани измислени новинарски съобщения за непровокирани нападения с бейзболна бухалка от неизвестен извършител. „Пристигайки на мястото няколко минути след нападението, полицаят е установил, че жертвата е със счупен крак, множество разкъсвания и в безсъзнание“, се казва в новината. Кучета ще бъдат обучени от военните да откриват eксплозиви (ВИДЕО) В различни нейни версии жертвата или е или едногодишно дете, 30-годишен мъж, бебе кученце или възрастно куче. След изчитане на съобщенията на доброволците са задавани въпроси, за да се установи до каква степен те съчувстват на всяка една от жертвите.", "date": "2017.11.03", "title": "Изпитваме повече състрадание към кучетата, отколкото към хората"}
{"url": "http://www.novinite.bg/articles/152243/I-majete-poludyaha-do-plastichnite-operacii", "text": "Вероятно пластичните хирурзи вече сънуват Анджелина Джоли, тъй като масово жените, които ги посещават, настояват да се сдобият с нейните устни. Оказва се, че интервенциите на устните са хит не само сред нежния пол. Все повече мъже искат да се подложат на такава процедура, информира Дарик. Обикновено господата желаят да получат секси устни, като горна е по-тънка от долната, като задължителното условие е да не са прекалено женствени, обясни пред Daily Mail пластичният хирург д-р Райън Маркс. Той посочи, че през кабинета му преминават годишно стотици господа, които масово желаят да получат устните на холивудски знаменитости. Сред идеалите за мъжка уста е актьорът Чанинг Тейтъм.Малко над 17 милиона американци са се възползвали от услугите на пластичните хирурзи през миналата година. Процедурите за устни са повече със 74% спрямо 2015 г.", "date": "2017.11.03", "title": "И мъжете полудяха до пластичните операции"}
{"url": "http://www.novinite.bg/articles/152239/15-darjavi-koito-ne-sashtestvuvaha-predi-30-godini", "text": " се променя постоянно. На земното кълбо има суверенни държави, поне така твърдят повечето експерти. На различно мнение са експертите от Организацията на обединените нации - според тях признатите държави са . От своя страна Държавният департамент на САЩ признава държави, според тях Тайван е китайска провинция, а не самостоятелна държава., които имат всички признаци на държавност – контрол над територията, система на управление, фактически суверенитет, но в същото време са лишени от пълно или частично международно дипломатическо признаване и като такива не могат да бъдат субект на  Въоръжените конфликти по света продължават да оформят облика на картата на света. Всички погледи са вперени в момента в – ще има ли нова държава на картата на Европа или не – все още е рано да се каже. Това е най-младата държава в света.  се отдели от Судан през 2011 г.,след десетилетия на гражданска война. Косово е частично призната държава на Балканския полуостров. До 17 февруари 2008 г. Косово юридически е автономна област в състава на Република Сърбия, макар фактически областта да не е под контрола на сръбското правителство от 1999 г. Формално Косово е част от Сърбия, но след Косовската война се управлява като протекторат на ООН. През ноември 2006 г. в Сърбия се провежда референдум за нова конституция на републиката, според която Косово остава автономна област, но с по-широка автономия. Това е отхвърлено от предимно албанското население, което не участва в референдума. Косово обявява независимостта си на 17 февруари 2008 г. и е признато от България и още 107 държави, 22 от които са страни-членки на ЕС, както и от САЩ и Канада и Австралия. ", "date": "2017.11.03", "title": "15 държави, които не съществуваха преди 30 години"}
{"url": "http://www.novinite.bg/articles/152247/Zadarjaha-maj-i-jena-za-proizvodstvo-na-metamfetamini-v-Lovech", "text": "\r\nСпециализираната операция по противодействие на наркопроизводството и наркоразпространението е проведена вчера на територията на Ловеч. Тя е реализирана от служители на ГДБОП, колегите им в Ловеч и полицаи от ОДМВР-Ловеч. Действията са наблюдавани от Окръжна прокуратура - Ловеч.\r\nВ ж.к. \"Младост\" в града е спрян за проверка автомобил \"Рено Меган\", управляван от 38-годишен жител на с. Кирчево, криминално проявен. В колата пътувала и 23- годишна жена от Ловеч, известна на полицията. Последвало претърсване на лекия автомобил, в който били намерени 100 британски паунда, 100 евро и около 1200 лв.\r\nПолицаите открили и три хартиени пликчета и пластмасова кутийка, съдържащи бяло кристалообразно вещество, реагирало при полевия тест на метамфетамин. Иззето било и прозрачно полиетиленово пликче с канабис. При извършен личен обиск в джоба на връхната дреха на жената е намерено друго пликче с канабис.\r\nВ хода на процесуално- следствените действия в къща и в стопанска постройка към нея в село Кирчево, обитавана от 38-годишния мъж полицаите попаднали на помещение, обособено за нарколаборатория за производство на мeтамфетамин. Оттам били иззети прекурсори и вещества, необходими за производството на наркотика, различни по обем опаковки, стъклени колби, везни и газови котлони.\r\nСлед изтичане на 24-часовото задържане на двамата, с прокурорско постановление мярката им за задържане е удължена за срок до 72 часа. По случая е образувано досъдебно производство за притежание на наркотични вещества с цел разпространение, работата по документирането му продължава под наблюдението на Окръжна прокуратура-Ловеч.\r\n", "date": "2017.11.03", "title": "Задържаха мъж и жена за производство на метамфетамини в Ловеч"}
{"url": "http://www.novinite.bg/articles/152232/Llyubimi-destinacii-v-Balgariya", "text": "Ако не можем да се концентрираме в работата или децата постоянно ни нервират, това е знак - време е за почивка. Сега е времето, когато сме най-често привлечени от поривите на морето или прохладата на планината. Независимо дали става въпрос за 2-3 дневни уикенд пътешествия или ваканция от седмица-две, не е никак изненадващо, че българите най-вече избират български дестинации да пътуват.Истинските причини са няколко. България е прекрасна и богата на култура. Природата е съчетание от високи планини, море, езера, реки, пещери и низини – особености, които са характерни за малко страни. Много от обектите са под закрила на ЮНЕСКО, което дава повод за допълнителна гордост и внимание към тях.Позитивната новина е, че все повече хотелиери и добродетелни българи се ориентират към т.нар. селски туризъм с цел опазване и съхраняване на бита, културата, ястията и традициите ни. За щастие, с нашата многовековна история, не е трудно да се намери \"материал\" за любопитния турист. Похвално е, че българинът се интересува от всичко това и не се страхува да се върне назад във времето.Друга причина, поради която е по-добре да пътешестваме из България, е фактът, че цените са достъпни и реални. Също, знанието на чужд език не бива да се пренебрегва, ако решим да пътуваме в чужбина. У нас липсата му не е причина за притеснение, защото можем да спрем всекиго за помощ или указания. Така че, нямаме нужда от разговорник в стремежа си да произнесем това, което искаме да знаемПозитивност е и компактността на страната ни, което означава, че всяка една нейна точка е лесно достижима и не е необходимо да губим така ценните часове и дни по летища или международни магистрали.Затова, не се колебайте, а преоткрийте България. Нашата страна има с какво да ни изненада и какво да ни предложи, независимо дали желанието ни е да си починем на морето или активно да се запознаем с културните селища и паметници.Ето и някои от най-предпочитаните дестинации:Лещен и КовачевицаТова са селца, които са сгушени в Западните Родопи на около 1000 м. надморска височина и гарантират изцяло връщане в миналото. Старинните къщи, калдъръмените улички, кристалният чист въздух ще ни дадат усещане, сякаш сме попаднали във филм от миналото.РибарицаНамира се в Тетевенската планина в подножието на връх Вежен и е на 12 км от град Тетевен. Малките спретнати къщи ще ни очароват, а разходкаПаничищеСелото е разположено на около 80 км от София в полите на Рила и разполага с много хижи и почивни бази. Ако решим да се насладим на природните красоти наоколо, Паничище е начална точка на различни пешеходни маршрути до Рилските езера, Сухото езеро и някои хижи в околността.Котел и ЖеравнаНамират се в близост до Сливен и се славят с възрожденските си къщи-музеи. В Жеравна си заслужава да се посетят къщите на Йордан Йовков и Сава Филаретов, които са истински шедьоври със своите изящни дърворезби. Край Котел се намират пещерите Ледника и Луцифер, както и множество екопътеки, които ще разкрият красотите на Котленския балкан.ЧифликСелцето се намира на 15 км от Троян в Троянския балкан и има около 350 души постоянно население. Река Бели Осъм го разделя на две, като му предава специфична красота и чар. Прохладният въздух и прекрасната природа го правят любима дестинация.из природния резерват \"Царичина\" изцяло ще ни зареди.", "date": "2017.11.03", "title": "Ллюбими дестинации в България"}
{"url": "http://www.novinite.bg/articles/152224/I-na-Tramp-sa-mu-vinovni-tezi-predi-nego", "text": "От деня, в който Доналд Тръмп погледна към президентството, се чудех как ще действа от Овалния кабинет след терористична атака. Сега имам своя отговор (бел. ред. - след терористичната атака в Манхатън, извършена от привърженик на \"Ислямска държава\"). Точно както направи по време на кампанията, той държи други политици отговорни за атаката. След клането в Орландо през 2016 година (бел. ред. - през юни миналата година десетки хора бяха избити в гей клуб в Орландо) Тръмп веднага обвини президента Барак Обама. \"Наистина, президентът ни не знае какво прави. Той ни е провалял и ни е провалял лошо. И под негово ръководство това положение няма да се подобри, само ще се влоши\", каза той тогава. Тръмп имаше под ръка за обвнияване и бивш държавен секретар - Хилари Клинтън, който да отговаря за смъртта. \"Тежестта е върху Хилари Клинтън да ни каже защо вярва, че имиграцията от тези опасни страни трябва да се увеличи, без да има ефективна система ... за предпазване\".На 1 ноември сутринта Тръмп имаше шанса да каже на страната как ще работи, за да я направи по-безопасна. Вместо това той се върна към формиране на общественото мнение като направи сенатор от демократите от Ню Йорк (бел. ред. - сенатор Чък Шумър, лидер на демократите в Сената) своя изкупителна жертва след терористичната атака в Манхатън, при която бяха убити 8 и ранени 11 души. \"Терористът дойде в нашата страна чрез т.нар. Програма за лотария за разнообразие при визите, прелестта на Чък Шумър. Искам миграционната политика да се основава на заслугите\", каза Тръмп. Той атакува остро Шумър няколко минути по-късно с още едно съобщение в Twitter: \"Сенатор Чък Шумър помага за внасянето на проблемите на Европа, каза полк. Тони Шафър. Ние ще спрем тази лудост!\" Туитовете на Тръмп разкриват, че той не е модерният колос на властта, като какъвто се изобразява, а е хленчещ, лишен от въображение сочещ с пръст човек, който търси най-евтиния начин да трупа политически точки, използвайки кръвта на жертвите. Нищо, както научихме, никога не е грешка на президента Тръмп. Военна операция в Нигер или Йемен? Те принадлежат на \"неговите генерали\". Провалът на неговата законодателна програма? Той оставя задължението на Конгреса. Неговото неумело президентство? То се дължи на \"лошите карти“, които според него били раздадени. Неуспехът да се отмени \"Обамакеър\", \"бъркотията\" с тавана на дълга и фиаското за забрана на пътуването? Всичко е грешка на някой друг.\r\n\r\n", "date": "2017.11.03", "title": "И на Тръмп са му виновни тези преди него"}
{"url": "http://www.novinite.bg/articles/152195/iPhone-X-e-na-pazara-ot-dnes-opashkite-zapochnaha", "text": "Продажбите тръгват едновременно в 50 страни в цял свят, като в САЩ цените тръгват от 999 долара. Apple представи iPhone X в средата на септември, заедно с нова версия на iPhone 8.Продажбите на най-луксозния телефон на компанията ще се следят с особено внимание, най-вече заради появилите се слухове за разочароващи продажби на iPhone 8, който е на пазара от 22 септември.\r\n\r\n", "date": "2017.11.03", "title": "iPhone X е на пазара от днес, опашките започнаха"}
{"url": "http://www.novinite.bg/articles/152228/Chetirima-postradaha-v-Devin-pri-iztichane-na-gaz", "text": "\r\nЧетирима мъже пострадаха в Девин след изтичане на газ при профилактика на газова цистерна в четвъртък по обед. Инцидентът е станал близо до частен имот, в който мъжете ремонтирали. Те ползвали ъглошлайф, което причинило възпламеняване на газ, съобщи БНР.\r\nРаботниците са получили обгаряния по лицата и ръцете от първа и втора степен, но няма опасност за живота им. Те са получили спешна медицинска помощ в Девин. По-късно са транспортирани в Смолян. След това са превозени до Университетската многопрофилна болница \"Свети Георги\" в Пловдив.\r\nМястото на инцидента е обезопасено от екип на пожарната в Девин. Уведомени са трудовите инспектори в Смолян. По случая е образувано досъдебно производство.\r\n", "date": "2017.11.03", "title": "Четирима пострадаха в Девин при изтичане на газ"}
{"url": "http://www.novinite.bg/articles/152182/Studat-i-mrasniyat-vazduh-vredyat-na-zdraveto-ni-prez-zimata", "text": "През зимата се мре повече. Причините за по-високата заболеваемост и смъртност са студът и замърсяването на въздуха – фините прахови частици, които проникват през кожата, през дихателните пътища, за да стигнат до сърцето и дори до мозъка”. За това предупреди кардиологът доц. Сотир Марчев.Най-рисковите групи са хората на възраст над 65 години, както и тези със сериозни здравословни проблеми.„Колкото си по-болен, толкова по-лошо ти влияе промяната на времето”, категоричен е кардиологът.Според него, за да помагаме на тялото си, трябва да борим наднорменото тегло, да не се обездвижваме, да се храним здравословно, да контролираме кръвната си захар и да откажем цигарите.„Липсата на сън води до инсулт, сърдечни проблеми, качване на килограми, нервност”, каза още доц. Марчев.За да се чувстваме отпочинали, трябва да си лягаме и да ставаме по едно и също време, като си осигуряваме поне 8 часа сън.„Ако не можете да заспивате, поне час и половина-два преди лягане не трябва да гледате екрани. Сложете и плътни щори в спалнята си, за да намалите светлината, която блести в очите ви”, съветва още кардиологът.", "date": "2017.11.03", "title": "Студът и мръсният въздух вредят на здравето ни през зимата"}
{"url": "http://www.novinite.bg/articles/152225/Ima-li-neshto-koeto-Uber-ne-znae-za-teb", "text": "Платформата за споделено пътуване Uber се насочва към финтех индустрията. От края на октомври американският транспортен гигант вече предлага собствена кредитна карта в партньорство с Barclays и Visa. Новата услуга ще предостави на Uber безпрецедентно богатство от лична потребителска информация. Експанзията е ясен знак за желанието на компанията да заеме по-сериозна позиция в света на електронната търговия. Uber вече има достъп до ежедневните транспортни навици на близо 10 млн. потребители по света. Чрез новата кредитна карта компанията ще получи и подробни познания за потребителските предпочитания на клиентите си. Uber ще анализира кредитоспособността на кандидатите посредством информацията, с която вече разполага от транспортното си приложение. Очаква се решението за одобрение или отказ да отнема едва под пет минути и да се осъществява посредством специално разработен за целта алгоритъм. Картата ще се предлага без такси за издаване и обслужване. Потребителят също така ще получава 100 долара обратно при всеки 500 похарчени през първите 3 месеца. Картата ще се използва и с допълнителни привилегии, сред които са безплатни абонаменти за онлайн услуги като Spotify и Amazon Prime на стойност до 50 долара. Кредитополучателите ще могат да се възползват и от безплатна застраховка за мобилното им устройство на стойност до 600 долара. Уловката е, че привилегията става достъпна единствено за онези, които плащат сметките си за телефон с картата Uber. По този начин компанията ще има информация за услугите и абонаментните планове, които потребителят закупува чрез мобилното си устройство.", "date": "2017.11.03", "title": "Има ли нещо, което Uber не знае за теб"}
{"url": "http://www.novinite.bg/articles/152214/Koledniyat-duh-veche-se-useshta-po-ulicite-na-London", "text": "Украсата на популярния търговски център Хародс беше осветена, а за запалването на лампичките дойдоха прочутите италиански дизайнери Доменико Долче и Стефано Габана. За втора поредна година двамата стоят зад коледната атмосфера на витрината на Хародс. И докато миналата година предложиха „една много британска Коледа“, сега украсата е с привкус на Италия. Сред основните атракции са кукли, направени по подобие на Долче и Габана, информира БНТ.", "date": "2017.11.03", "title": "Коледният дух вече се усеща по улиците на Лондон"}
{"url": "http://www.novinite.bg/articles/152201/Nenkov-smyata-che-e-imalo-medijna-manipulaciya-za-ostavkata-na-zdravniya-ministar", "text": "Тези 300 хил. лв. представляват по-малко от 5% от този вид консумативи, купени от ВМА. Коя е тази некоректност или далавера, при която Явор Цонев (бел. ред. - де факто зетят на досегашния здравен министър) участва с името си, и която е по най-ниска цена? Обществената поръчка е била за 1,7 млн. лева, но индикативни, а де факто Явор Цонев е продал ортопедични консумативи за 300 000 лева за 3 години. Това обясни заместник-министърът на здравеопазването д-р Мирослав Ненков по скандала с обществените поръчки във ВМА, които костваха главата на здравния министър проф. Николай Петров.Вероятно проф. Петров е знаел, че Явор Цонев е живеел с дъщеря му, но фирмата на г-н Цонев е минала през същата процедура, през която и другите фирми. Всички поръчки по времето на проф. Петров начело на ВМА бяха с ограничени разходи, поясни зам.-здравният министър пред Нова телевизия, като обаче добави, че самият той тогава не е работил в болницата, каза още Ненков пред Нова телевизия.Той допълни, че е бил против оставката му, но \"но вие видяхте, че материалът беше обиден\". Ненков допълни, че ще бъде интересно дали след като прокуратурата се произнесе по случая, \"ще има някой смел журналист, който да каже, че няма престъпление. Беше много хубаво представена от журналиста (бел. ред. - Петър Нанев), знаете, че една информация може да бъде представена по няколко начина.\" По-рано в интервю за БНТ заместник-министърът на здравеопазването допълни, че проф. Петров е \"намалил разходите на ВМА с милиони, на нас всички данъкоплатци е икономисал милиони.\" По думите му \"електронният търг за лекарствата ще бъде стартиран засега само за онколекарствата, за да се види ще работи ли.\"Помолен да коментира възможните варианти за следващ министър на здравеопазването Ненков даде следните оценки:\"Петър Москов – натрупа опит, имаше един шумен мандат, защо не? Генчо Начев – опитен и умен човек, ще му отива. Костадин Ангелов също натрупа опит. Даниела Дариткова – това е чисто политическо назначение. Тя от много време е в тази политическа игра, този опит бил полезен. Като заместник не бих останал, аз съм част от екипа на проф. Петров.\"Ненков съобщи, че до момента с него не са водени разговори за министерския пост.", "date": "2017.11.03", "title": "Ненков смята, че е имало медийна манипулация за оставката на здравния министър"}
{"url": "http://www.novinite.bg/articles/152171/S-kolelo-na-rabota-Zashto-ne", "text": "Датски учени установиха, че хората, които отиват на работа с велосипед, горят толкова калории като при интензивен фитнес, пише в. \"Дейли мейл\", цитиран от НОВА. Екипът на проф. Бернте Сталкнехт от университета в Копенхаген изследвал 130 души с наднормено тегло. Едните били помолени да се явяват на работа с велосипед, а другите да извършват упражнения във фитнеса. Хората, въртели педалите, изгубили 4,2 килограма от теглото си по време на тестовете. А упражнявалите се във фитнеса съвсем малко повече - 4,5 килограма.\"Това е много добра новина за хората, страдащи от затлъстяване, които нямат достатъчно време за упражнения във фитнес салона\", твърди проф. Сталкнехт.Участниците в експериментите били на възраст между 20 и 45 години. Хората, които се придвижвали с велосипед, преминавали средно по 14 километра на ден. А групата от фитнеса извършвала интензивни упражнения в продължение на 35 минути дневно пет пъти седмично. След шест месеца загубата на тегло при двете групи не се отличавала съществено.  ", "date": "2017.11.03", "title": "С колело на работа. Защо не?"}
{"url": "http://www.novinite.bg/articles/152248/200-000-balgari-jiveyat-s-diabet-no-bez-diagnoza", "text": "\r\nУнас заболелите от диабет са около половин милион души. Други 200 хиляди живеят със заболяването, без то да е диагностицирано. Тези данни изнесе проф. Цветалина Танкова, началник на клиника по диабетология към УСБАЛЕ \"Акад. Иван Пенчев\"- гр. София.\r\nВ световен план по данни на Световната здравна организация от 2014 г. заболелите от диабет са 428 млн. души или 8,5% от възрастното население. Лекарите отчитат, че за период от 34 -35 години от 108 млн. души заболелите са се увеличили четири пъти и са станали 422 млн. Според нея е ключова ролята на така нареченото терапевтично обучение на пациента с листовки или с указания от лекарите.\r\nСпоред Международната диабетна федерация през 2040 - всеки десети човек ще бъде с диабет. Друг много сериозен проблем е диабетът по време на бременност. Една от седем жени има диабет по време на бременност. Според изследванията на СЗО три четвърти от хората с диабет живеят в страни с ниски и средни доходи. 56 млн. са хората с диабет в Европа и от тях половин милион живее в България - 488 хиляди. В световен план около 12% от разходите за здравеопазване отиват за диабет. Това е едно скъпо заболяване - цената идва от тежките инвалидизиращи усложнения. Диабетът води до смърт. За една година пет милиона души умират за това, че имат диабет за сравнение от СПИН умират около 1,5 млн. души. На всеки 6 секунди някъде по света един човек умира заради диабет. Специалистите очакват след 10 години диабетът да е седмата причина за смъртност сред населението.\r\nЕдна от причините за увеличаване на честотата на диабета е в начина на живот на хората, освен генетичната предразположеност. Стресът, заседналия начин на живот, не здравословното хранене, тютюнопушенето допринасят развитието на диабета. Специалистите съветват винаги да следим индекса на телесната си маса. Хората с наднормено тегло имат риск от заболеваемост от - диабет тип 2, който може да увреди зрението, да доведе до слепота, инфаркт, инсулти. Хората с диабет страдат най-често от тиха есхимия тя е наблюдавана в голямо проучване при един от шест пациенти с новооткрит диабет тип 2 във Великобритания.\r\nПоловината от хората с диабет не знаят, че имат заболяването, обясни проф. Танкова. У нас новорегистрираните случаи на диабет всяка година са между 12-15 хиляди души.\r\nОнлайн проучване за диабета показва, че 72% от хората на таблетки и 84% от хората, които са на инсулин знаят какво представлява гликирания хемоглобин. 28% от тези, които са на таблетки и 16% от тези, които са на инсулин не знаят какво представлява той. Това обясни проф. Танкова , позовавайки се на данните от проведеното национално представително проучване .\r\nПроф. Танкова обясни, че гликираният хемоглобин е изключително важен показател, тъй като той показва какво е било средното ниво на кръвната захар през последните три месеца. \"Това е обективен показател, който няма значение по кое време на деня ще се изследва. Тоест за пациента е лесно да отиде в лаборатория да си направи изследването, не е необходимо да отива сутрин на гладно. Всеки един пациент би трябвало да знае към какво ниво на гликиран хемоглобин се стреми\", обясни проф. Танкова.\r\nТака при младите хора той трябва да е с по-ниски стойности между 6% - 6,5%, докато като цяло при хората с диабет под 7%. При по-възрастни хора със съпътстващи сърдечно-съдови заболявания гликираният хемоглобин трябва да е около 7,5%.\r\n\"Всеки пациент трябва да знае към каква стойност се стреми, когато прави това изследване. Най-добрият вариант е изследването да се прави на три месеца\", посъветва проф. Танкова.\r\nХората имат възможност да го изследват два пъти в годината със заплащане от НЗОК. \"В някои случаи това е достатъчно, ако диабетът върви стабилно, но при влошаване на контрола, е необходимо по-често да се изследва\", посочи проф. Танкова. Тя определи като недопустим фактът, че една част от пациентите с диабет да не знаят какво представлява изследването за гликиран хемоглобин. \"Вината за това те да не знаят е на здравните специалисти, които не са ги информирали за важността на този показател\", посочи проф. Танкова.\r\n", "date": "2017.11.03", "title": "200 000 българи живеят с диабет, но без диагноза"}
{"url": "http://www.novinite.bg/articles/152223/Rusiya-otdavna-se-otkaza-da-sledva-evropejskiya-model", "text": "Това, че Русия повече не иска да е част от Европа, е факт. Такова е мнението на Александър Динкин, президент на Института по световна икономика и международни отношения към Руската академия на науките, чиято позиция е публикувана в германския вестник \"Тагесшпигел\". Сегашната ситуация е реалност след резултата от преговорите за разпределяне на икономическите блага и безвизовите пътувания до страните от Шенгенската зона, които се водиха в продължение на десетилетия и винаги претърпяваха неуспех. По време на първия му мандат като президент на Руската федерация Владимир Путин повдигна въпроса за влизане в НАТО – сериозна реакция не последва. Само че Русия беше поставена в неприятна ситуация: САЩ едностранно излязоха от Договора за ограничаване на системите за противоракетна отбрана, имаше две вълни на разширяване на НАТО и трети опит за разширяване на пакта за сметка на Грузия и Украйна. Това е краткото обяснение.За да бъде даден изчерпателен отговор на въпроса дали Русия е част от Европа, трябва да се разгледат дълбоки проблеми и външното влияние. Първо – това е обширната територия на Русия. Тя е разделена на 11 часови пояса, нейните граници с европейските държави са доста по-къси, отколкото границите й с ислямските държави. Границата с Китай се измерва с 4200 км., плюс 17 км. граница със Северна Корея. Тихоокеанска Русия е реалност, която изисква усилия и ресурси. Второ, в продължение на столетия на Русия ѝ се е налагало да дава отпор и да унищожава имперските амбиции на мнозина, за да защити собствените си – монголи, поляци, шведи, французи и немци. Това е довело до остро възприемане на опасността. Русия още не знае точното количество на човешки си жертви по време на Втората световна война /1939-1945/. През февруари тази година на изслушвания в Думата беше посочено числото 42 милиона! Трето, теорията на зависимост от траекторията на развитието не е просто измислица на социолозите. Русия, страна без демократични традиции и опит, преживя болезнени изменения на своята политическа система и падане на империята. Тези събития предизвикаха чувството на голямо разочарование сред рускините и руснаците.\r\n\r\n", "date": "2017.11.03", "title": "Русия отдавна се отказа да следва европейския модел"}
{"url": "http://www.novinite.bg/articles/152233/Yasna-e-prisadata-na-ubieca-na-Viola", "text": "По-рано Софийският градски съд се съгласи да гледа по съкратената процедура делото срещу Стефан Станев, обвинен за зверското убийство на 29-годишната си приятелка.  \"Заслужавам между 20 и 30 години затвор. Това не трябваше да се случва\", каза подсъдимият малко преди началото на процеса.Родителите на Виола - Валери и Райна, поискаха кръвнина от 350 хиляди лева от убиеца на дъщеря си. По време на съдебния процес стана ясно, че Стефан е умъртвил Виола с особена жестокост. Той е използвал стик за голф, а после я душил.\"Любовта е нещо странно и необяснимо\", заяви самият той преди началото на процеса. Майката на Виола не издържа на детайлите, изчетени в съдебна зала, и заплака, докато слуша за мъчителния начин, по който е настъпила смъртта на Виола.В 5 часа сутринта на 23 юни, докато момичето спи, Стефан решава да води разговор. Той се чувствал неудовлетворен във връзката и решил да я прекрати, като убие младата жена.Припомняме, че след зверското убийство стана ясно, че срещу него е имало поредица от жалби за домашно насилие от бившата му съпруга Благовеста, които са били неглижирани от прокуратурата.Младият мъж ще отговаря пред съда и за притежание на високорискови наркотични вещества в апартамента си. ", "date": "2017.11.03", "title": "Ясна е присъдата на убиеца на Виола"}
{"url": "http://www.novinite.bg/articles/152176/Ubiecat-na-Viola-se-izpravya-pred-sada", "text": "Убиецът на Виола се изправя пред Темида. Софийският градски съд ще гледа делото срещу Стефан Станев. Той ще отговаря за жестокото убийство на Виола Николова от 23 юни тази година. Според обвинението Станев умишлено е убил приятелката си. Младият мъж ще отговаря пред съда и за притежание на високорискови наркотични вещества в апартамента си.  ", "date": "2017.11.03", "title": "Убиецът на Виола се изправя пред съда"}
{"url": "http://www.novinite.bg/articles/152192/MVR-obyavyava-podrobnosti-okolo-snoshtnata-si-akciya-v-Sofiya", "text": "\r\nОчаква се МВР да обяви днес подробности около снощната си акция в София, предаде БНТ. По непотвърдена информация тя е срещу наркоразпространението.Все още няма информация колко са задържаните.От МВР потвърдиха единствено, че акцията се провежда на определен адрес на бул. \"Константин Величков\".\r\n", "date": "2017.11.03", "title": "МВР обявява подробности около снощната си акция в София"}
{"url": "http://www.novinite.bg/articles/152256/MVR-uchi-pensionerite-kak-da-se-pazyat-ot-alo-izmamnici", "text": "МВР започна кампания против телефонните измами. Полицаите в София организираха серия от срещи между разследващи полицаи и възрастни хора. Целта им е пенсионерите да бъдат обучени да разпознават телефонните измамници и техните схеми, предаде bTV.Първата такава среща се проведе в Четвърто районно управление в София. В хода на срещата органите на реда запознаха възрастните хора с това как да разпознават псевдополицаите от истинските полицаи.Разследващите полицаи казаха, че напоследък един от най-използваните от ало-измамници сценарии е да се представят за служителите на полицията. В много случаи обаче преди или след обаждането от мнимия полицаи хората получават и обаждане от друг глас, в което обаждане хората са заплашвани с убийство.Полицаите обясниха и че често измамниците искат от жертвите си те да оставят в торбичка пари пред вратите си или да хвърлят торбичката през балкона си. По този повод служителите на реда отново напомниха на пенсионерите, че истинските полицаи никога не търсят средства от гражданите за решаването на подобни проблеми. Полицаите дори предупредиха, че има възможност настоящата кампания на МВР срещу ало измамниците да бъде използвана като нов сценарии от обирджиите.Според статистиката на МВР всеки ден у нас има поне по 10 опита за телефонна измама. Поне един от тях е бил успешен, предаде Нова телевизия. Според данните от началото на 2017 г. в България са измамени повече от 500 души по познатите схеми, а задигнатите пари възлизат на над 800 000 лв.", "date": "2017.11.03", "title": "МВР учи пенсионерите как да се пазят от ало измамници"}
{"url": "http://www.novinite.bg/articles/152241/MVnR-Ne-savetskata-armiya-a-balgarskiyat-narod-spasi-balgarskite-evrei", "text": "Говорителната на руското външно министерство заяви, че армията на Съветския съюз е спасила десетки хиляди български евреи и че онези, които в края на октомври са оставили надпис върху Паметника на Съветската армия в София нямат никакво понятие за собствената си история. По повод изявлението на говорител на МВнР на Руската федерация, пресцентърът на Министерството на външните работи на Република България заявява: Когато български граждани застават на релсите пред влаковите композиции, пътуващи към нацистките лагери на смъртта, когато представители на българския политически, икономически и интелектуален елит пишат протестни писма в защита на българските евреи, а висши йерарси на БПЦ се присъединяват към събраните за депортация евреи, заявявайки, че сънародниците могат да бъдат откарани в лагерите само заедно с тях, Червената армия е на хиляди километри от границите на България.   Без да омаловажаваме значението и ролята на Червената армия за ликвидирането на нацизма в Европа в хода на Втората световна война, държим да подчертаем, че подобни опити за подмяна на историческите факти не допринасят за общочовешката кауза на борба с възраждането на антисемитизма, расизма и нетолерантността и за категорично осъждане на нацизма и неонацизма в съвременните му прояви.   Министерството на външните работи е последователно в позицията си по въпроса за оскверняването на паметници и проявите на антисемитизъм в страната: категорично осъждаме подобни прояви, осъждаме актове на нетолерантност и расизъм във всичките им форми и работим с други институции и правоприлагащите органи в България за разкриване и търсене на отговорност от извършителите.", "date": "2017.11.03", "title": "МВнР: Не съветската армия, а българският народ спаси българските евреи"}
{"url": "http://www.novinite.bg/articles/152257/Majat-obvinen-v-bludstvo-s-dete-ostava-v-aresta", "text": "34-годишният шуменец, обвинен в блудство с 12-годишно момче, остава за постоянно в ареста. Мярката бе взета от Районния съд. Мъжът е направил самопризнания при разпит в полицията, а разказът на жертвата и още двама свидетели също насочват към вината му. 34-годишният шуменец, обвинен в блудство с 12-годишно момче, остава за постоянно в ареста. Мярката бе взета от Районния съд. Мъжът е направил самопризнания при разпит в полицията, а разказът на жертвата и още двама свидетели също насочват към вината му. Инцидентът стана в понеделник във вилната зона край квартал \"Боян Българанов\" в града. Там си играели няколко момчета. При тях дошъл 34-годишен мъж, познат на едно от децата. Той му предложил да го закара до града, а после се върнал при останалите край вилите деца. Задържаха мъж за блудство с 12-годишно момче Предложил им да се почерпят, но за целта трябва да намерят чаши. Затова взел едно от тях и тръгнали към близка постройка под претекст да потърсят чаши. На усамотено място той обаче започнал да блудства с 12-годишното момче. Задържаха 30-годишен мъж, блудствал с 14-годишно момче След инцидента детето се прибрало вкъщи и разказало за случката на родителите си. Малко след това насилникът е намерен и арестуван. Задържаният е осъждан два пъти - за изнасилване, за което е реабилитиран, и за неплащане на издръжка на собственото си дете. Млад пловдивчанин отправи най-нестандартното и ярко предложение за брак Dariknews.bg За още новини от Шумен харесайте страницата във Facebook ТУК. Там очакваме и вашите коментари.", "date": "2017.11.03", "title": "Мъжът, обвинен в блудство с дете, остава в ареста"}
{"url": "http://www.novinite.bg/articles/152172/Akciya-telefonni-izmami-policiyata-pomaga-na-grajdanite", "text": "Властите започват акция \"Телефонни измамници\". От петък столичната полиция започва кампания за превенция на измамите, информира Нова телевизия.Според данни на МВР само за последните два месеца \"ало\" апашите са прибрали над 800 хиляди лева.Най-много регистрирани измами има в София. Следват Пловдив, Варна, Разград и Сливен.Жертвите са предимно възрастни хора. ", "date": "2017.11.03", "title": "Акция \"телефонни измами\" - полицията помага на гражданите"}
{"url": "http://www.novinite.bg/articles/152208/Kamata-izvan-Zalata-na-slavata-zaradi-medijna-vojna", "text": "\r\nХристо Стоичков няма да получи заслуженото си място в \"Залата на славата\" на футбола в Мексико, пишат местните медии. Прогнозите бяха, че той ще заеме мястото си на тазгодишната церемония в Пачука, но това няма да се случи заради любопитни обстоятелства.\r\nКамата работи в телевизия \"Унивижън\", а местният футболен клуб Пачука е един от трите, които са в открита война с тази медия. Именно заради това българинът няма да получи заслужената чест, пише \"Медио Темпо\".\r\nОтборът на Пачука се смята за ощетен от разпределението на средствата от телевизионните права, а също така се разбунтува срещу решение на \"Унивижън\" да насрочи негов мач за Купата на Мексико само часове след важна битка в една от континенталните надпревари.\r\nСледващата седмица на специална церемония в \"Залата на славата\" ще бъдат приети 30 футболисти и треньори, като сред тях е настоящият мениджър на Манчестър Сити Пеп Гуардиола. \r\n", "date": "2017.11.03", "title": "Камата извън \"Залата на славата\" заради медийна война"}
{"url": "http://www.novinite.bg/articles/152246/Uslovna-prisada-za-policaj-poluchil-podkup", "text": "\r\nУсловна присъда получи полицай, взел подкуп от петима, за да не им състави актове, съобщиха от прокуратурата в Бургас.\r\nОбвинителният акт е внесен от Окръжна прокуратура - Бургас. Присъдата е потвърдена от Апелативния съд. Подсъдимия Божидар Й. се признал за виновен за това, че на 30 декември 2013 г. в Бургас, като полицейски служител поискал и приел дар от петима души, за да не им състави актове за установяване на административно нарушение.\r\nБожидар Й. трябва да изтърпи 3 г. \"лишаване от свобода\", което е отложено за изпитателен срок от 5 г. Той е осъден и на \"глоба\" в размер на 1000 лв., както и на \"лишаване от право да заема длъжност държавен служител\" в системата на МВР. Осъденият служител трябва да заплати в полза на държавата равностойността на предмета на подкупите - 590 лв. Решението на Апелативен съд - Бургас подлежи на обжалване пред ВКС.\r\n", "date": "2017.11.03", "title": "Условна присъда за полицай, получил подкуп"}
{"url": "http://www.novinite.bg/articles/152253/Tir-plamna-kraj-Vitinya", "text": "Тир се запали преди обяд и затрудни движението по стария път от София до Ботевград, край Витиня.В продължение на няколко часа пътуващите в този район се отклоняваха към пътя Ребърково-Своге-София. Около 14.30 часа движението по стария път между София и Ботевград беше възстановено. ", "date": "2017.11.03", "title": "Тир пламна край Витиня"}
{"url": "http://www.novinite.bg/articles/152251/Kasorla-mojel-da-ostane-bez-krak-vijte-ujasyavashtata-mu-istoriya", "text": "\r\nФутболистът на Арсенал Санти Касорла разкри, че е бил на път да изгуби десния си крак заради ужасяваща контузия на глезена, която получи през 2015 година. Испанският халф не е играл година и половина, но по-важно за него е било да не остане инвалид, отколкото да се завърне на футболното игрище. Бившият играч на Малага показа снимка на глезена си, върху който е трябвало да му пришият кожа от друга част на тялото. Сега там има татуировка, тъй като лекарите са взели кожа от ръката му, за да възстановят липсата на такава върху глезена.\r\n\"Ако успееш да вървиш отново със своя син в градината, значи трябва да си доволен\", били ужасяващите прогнози на лекарите през 2015, които Касорла сподели пред \"Марка\". \"Лекарят видя, че имах огромна инфекция. Бях увредил част от костта, която разяждаше ахилесовото сухожилие и от него вече липсваха цели 8 сантиметра!\".\r\n\"По това време все още играех и ми казваха, че всичко е наред. Проблемът беше, че травмата не се лекуваше, а раните се отваряха отново и отново. Скоро те се възпалиха\", сподели Санти Касорла.\r\nТой е претърпял цели 8 операции през този период, за да не остане инвалид. Сега възстановяването му върви по план в родния му град Саламанка, като играчът ще може да се завърне на терена до месец януари. \r\n", "date": "2017.11.03", "title": "Касорла можел да остане без крак, вижте ужасяващата му история"}
{"url": "http://www.novinite.bg/articles/152209/Grigor-na-rekordnoto-6-o-myasto-ot-ponedelnik", "text": "\r\nГригор Димитров ще чака понеделник с огромно нетърпение, защото тогава ще види името си възможно най-високо в световната ранглиста. Първата ни ракета ще запише най-доброто си класиране при обновяването на класацията на АТР - шестото място.\r\nНито един от тенисистите зад Димитров, които продължават участието си в надпреварата, не могат да изпреварят българина. Самият той пък ще мине контузения Новак Джокович, както и Доминик Тийм, който отпадна на осминафиналите във френската столица след загуба с 4-6, 4-6 от Фернандо Вердаско. \r\n\r\n\r\n\r\n", "date": "2017.11.03", "title": "Григор на рекордното 6-о място от понеделник!"}
{"url": "http://www.novinite.bg/articles/152250/Grisho-vliza-v-top-3-ako-triumfira-v-Parij", "text": "\r\nГригор Димитров подпечата доброто си представяне този сезон с бърза и убедителна победа срещу Ришар Гаске на Мастърс-а в Париж. Освен това българинът за първи път в своята кариера си осигури място на финалите на ATP в Лондон, където играят най-добрите 8 за сезона. \r\nОсвен това Димитров ще стигне и нов рекорд в класирането в ранглистата, като през новата седмица се очаква да стартира поне на 7 място, отбелязва официалният сайт на ATP. \r\nСъщо така, ако успее да спечели турнира в Париж, то ще завоюва втора титла от сериите Мастърс 1000 след Синсинати, и ще се изкачи до номер 3 в ранглистата. Това ще са 5 места по-напред от рекордното му 8-о място към този момент. За тази цел обаче Григор първо ще трябва да победи американеца Джон Иснър на 1/8-финалите този следобяед\r\n", "date": "2017.11.03", "title": "Гришо влиза в топ 3, ако триумфира в Париж"}
{"url": "http://www.novinite.bg/articles/152177/Slujitel-sprya-akaunta-na-Donald-Tramp-v-Tuitar", "text": "Основният комуникационен кандал на американския президент беше прекъснат. Акаунтът на Доналд Тръмп в Туитър беше изключен в продължение на 11 минути, предаде Нова телевизия.Това е предпочитаният от милиардера канал за споделяне на мненията му. Профилът има близо 42 милиона последователи.Първоначално от Туитър съобщиха, че става дума за човешка грешка.По-късно обаче стана ясно, че изключването на профила на Тръпм е направено от служител на компанията в деня, в който напускал компанията. ", "date": "2017.11.03", "title": "Служител спря акаунта на Доналд Тръмп в Туитър"}
{"url": "http://www.novinite.bg/articles/152185/Predlagat-bira-ot-raztopen-polyaren-led", "text": "Британска пивоварна пусна на пазара бирата \"Направете Земята отново велика\" (\"Make Earth Great Again\"), която съдържа разтопен полярен лед, предаде Ройтерс. Производителите изпратили в Белия дом каса с напитката, като демонстрация против отричането на климатичните промени. Компанията \"БрюДог\" се вдъхновила за продукта от оттеглянето на САЩ от Парижкото споразумение. То е подписано от близо 200 държави през 2015 г. с цел те да ограничат глобалното затопляне, главно като намалят въглеродния диоксид и други вредни емисии от изкопаемите горива.Приходите от бирата ще бъдат дарени на благотворителната организация \"10:10\", която подкрепя проекти в борбата срещу климатичните промени. \"Направете Земята отново велика\" е реакция срещу понижения интерес на известни световни лидери към най-големите проблеми на планетата и цивилизацията\", каза един от основателите на компанията Джеймс Уот. \"Бирата е универсален език\", добави той.", "date": "2017.11.03", "title": "Предлагат бира от разтопен полярен лед"}
{"url": "http://www.novinite.bg/articles/152216/Kmetat-na-Batak-Petar-Paunov-e-obvinen-che-vazlaga-obshtestveni-porachki-na-sina-si", "text": "Общинският съвет в Батак ще реши дали да поиска оставката на кмета Петър Паунов. Той е обвинен в незаконни действия за промяна на собствеността на държавен в общински имот край язовир Батак и последвалата му продажба. Освен това кметът е възлагал обществени поръчки на фирма на сина си за 580 хиляди лева. На заседанието днес общинските съветници на ГЕРБ ще внесат искането за отстраняването на кмет, информира БНТ.Атанас Коларов, общински съветник от ГЕРБ: Ръководството на ГЕРБ в Батак взе решение да поиска оставката на кмета на града Петър Паунов. Причината е уронване на престижа и доброто име на общината. Решението идва след разкритията, че кметът е възлагал обществени поръчки за 580 000 лева на фирма на сина му, както и че незаконно е променена собствеността на имот край язовир Батак, който след това е бил продаден. Искането за оставка ще бъде внесено в общинския съвет в града.Обвинението към Паунов е, че е продал 100 дка имот, който е държавна собственост. Той го е преобразувал в частна-общинска и го е продал на трето лице за 2 400 лева. Има обвинения и че е поръчвал на фирмата на сина си големи обществени поръчки, които той е изпълнявал чрез своята фирма или чрез поставени лица. Тези обвинения обаче, все още не са доказани и проверката по тях предстои.От Окръжната прокуратура заявиха, че той може да получи наказание от 1-8 години затвор. Заседанието на общинския съвет е в 16 часа. ", "date": "2017.11.03", "title": "Кметът на Батак Петър Паунов е обвинен, че възлага обществени поръчки на сина си"}
{"url": "http://www.novinite.bg/articles/152207/Do-30-septemvri-u-nas-ima-370-molbi-za-zakrila-na-deca-bejanci", "text": "До 30 септември тази година са подадени 370 молби за закрила на непридружени непълнолетни и малолетни деца и само една трета от тях са записани в училище.Това съобщи вицепрезидентът Илияна Йотова, която откри конференцията \"Младите в Европа - по-добрата Европа\" днес в София, информира БНТ.Йотова акцентира върху темата за съдбата на децата бежанци и отбеляза, че една голяма част от тях идват без родители, не познават хората, с които са пътували, не говорят езици, подложени са на тежък психически натиск, нямат документи, напълно изгубени са и се превръщат в жертви. Загиналите и пропъдени в изгнание деца не са статистика, коментира вицепрезидентът.Тя посочи, че в целия свят близо 50 милиона деца са били прокудени, а 28 милиона от тях са разселени от домовете си в резултат на конфликт. От 2016 г. всеки ден по две деца умират, бягайки от война.Общият брой на децата бежанци и мигранти, които бягат сами, се е увеличил пет пъти в сравнение с 2010 г.През 2015-2016 г. над 300 хиляди непридружени или разделени деца са регистрирани в 80 държави, а през 2010 -2011 г. са били 66 хиляди.Над един милион са децата бежанци в Турция, а непридружените деца са 92 процента от тези, които пристигат в Италия.Според статистика на \"Европол\" 10 000 са безследно изчезналите деца от началото на бежанската криза, каза вицепрезидентът.Йотова отбеляза колко е важно участието на младите в решаването на едно от най-големите предизвикателства - бежанската вълна. Според нея в периода 2013-2017 г. европейските политики са били насочени преимуществено към темата за сигурността, как да се прекъснат пътищата за миграция, как да се изграждат стени, но не и върху една друга важна тема. Много малко през тези години се говореше за това как ще посрещнем тези хора, които в голямото си мнозинство бягаха, защото търсеха сигурност и бъдеще за децата, този голям разговор още не е започнал, надявам се да започне днес, коментира тя.Езикът на омразата може само да ражда омраза, каза още Илияна Йотова и подчерта, че е много важна ролята на младежките организации като хора, необременени от стереотипи и предразсъдъци.Децата са нашите най-естествени съюзници и трябва не само да ги пазим - ако им дадем оръжието на образованието, ценим ги, даваме им бъдеще, те ще се върнат към света на ценностите и човешките права и няма да стават лесна плячка на радикални елементи, смята вицепрезидентът.Сред темите на конференцията са социалното включване на младите бежанци в образованието, пазара на труда и обществото, както и ролята на младежките организации в тази посока.", "date": "2017.11.03", "title": "До 30 септември у нас има 370 молби за закрила на деца бежанци"}
{"url": "http://www.novinite.bg/articles/152175/IDIL-Napadatelyat-ot-Nyu-Jork-e-voin-na-Halifata", "text": "Радикалната групировка ИДИЛ пое отговорност за нападението в Ню Йорк, при което във вторник загинаха осем души.Джихадистите съобщават в едно от изданията си, че \"нападателят е един от воините на Халифата\", без обаче да представят някакви доказателства.Извършителят се яви в съда, за да чуе първите обвинения срещу себе си – за подпомагане на ИДИЛ и за смъртта на осем души.Според властите узбекистанецът Саипов е подготвял атаката от година, а преди месец е репетирал с друг пикап под наем. ", "date": "2017.11.03", "title": "ИДИЛ: Нападателят от Ню Йорк е воин на Халифата"}
{"url": "http://www.novinite.bg/articles/152249/Izvanzemnite-moje-da-prilichat-na-nas", "text": "Биолози от Оксфордския университет твърдят, че извънземните форми на живот може да са еволюирали по подобен начин като организмите на Земята, съобщават „Фокс нюз”.Процесът на естествен подбор, който е създал неизброимите видове на Земята, вероятно е протичал и на други планети, изтъкват учените. Това обаче не означава, че извънземните ще приличат на красиви хора.„Не можем да кажем дали извънземните ще ходят на два крака, или ще имат големи зелени очи”, каза Сам Левин от катедрата по зоология на Оксфордския университет. „Но вярваме, че еволюционната теория дава уникално допълнително средство, с което да се опитаме да разберем как ще изглеждат извънземните”.Естественият подбор е процес, описан от Дарвин, според който оцеляват най-приспособимите видове. На Земята това е довело да еволюцията на хората. На друга планета обаче животът може да изглежда различно, в зависимост от условията. На Земята еволюцията на видовете се задвижва от големи преходи, при които една група организми преминават на по-високо ниво. Това се е случило, когато едноклетъчните са станали с няколко клетки, или когато са се образували първите общности примати, и с времето се е появило човечеството. „Като прогнозираме, че извънземните преминават през такива основни преходи, както се е появил сложният живот сред видовете на Земята, можем да кажем, че еволюцията е до известна степен предвидима, и те би трябвало да приличат на нас\", добави Левин.Според неговото изследване извънземните сигурно са достигнали до подобни „механизми” като хората, за да „избягват конфликти, поддържат сътрудничество, да поддържат функционирането на организма”.„В статията ни предлагаме алтернативен подход, който се състои в това да използваме еволюционната теория, за да направим прогнози, които са независими от подробностите за Земята. Това е полезен подход, защото теоретичните прогнози могат да се прилагат за извънземни, които са от силиций, нямат ДНК, дишат азот\", каза Левин.  ", "date": "2017.11.03", "title": "Извънземните може да приличат на нас"}
{"url": "http://www.novinite.bg/articles/152186/OON-Za-10-godini-v-sveta-sa-ubiti-930-jurnalisti", "text": "\"Около 930 журналисти са убити в света от 2006 г. до 2016 г., а хиляди други са малтретирани по редица начини”, съобщи генералният секретар на ООН Антониу Гутериш по повод Международния ден срещу безнаказаността за престъпленията срещу журналистите.\"От 2006 г. до 2016 са убити 930 журналисти. Хиляди други системно са жертва на сексуален тормоз, арести и злоупотреби”, каза той.Според него, престъпленията често остават без наказание.\"В девет от десет случая, извършителите не са подведени под отговорност\", заяви генералният секретар. Той призова за справедливост за подобни престъпления \"В памет на всички убити журналисти и като признание за важната роля, която свободните и независими медии играят за насърчаването на развитието и мира\".Гутериш припомни плана за действие, приет от ООН през 2012 г., за защита на журналистите, насочен към създаване на условия за безопасна работа. Той също заяви, че възнамерява да представи свои собствени предложения за засилване на безопасността на журналистите и медийните работници.Международният ден срещу безнаказаността за престъпления срещу журналисти се отбелязва на 2 ноември от 2013 г. с решението на Общото събрание на ООН. В приетата по време на 68-ата сесия резолюция, Общото събрание осъди всички актове на насилие срещу журналисти и медиен персонал и призова държавите да предприемат конкретни мерки за борба с безнаказаността за такива нарушения. Датата бе избрана в памет на двама френски журналисти, убити в Мали на 2 ноември 2013 г.", "date": "2017.11.03", "title": "ООН: За 10 години в света са убити 930 журналисти"}
{"url": "http://www.novinite.bg/articles/152237/Katalunski-eksministar-plati-50-000-evro-za-da-bade-pusnat-ot-zatvora", "text": "Каталунският бивш министър Санти Вила плати гаранция от 50 000 евро и съдия нареди той да бъде освободен от затвор край Мадрид, съобщи източник от Националния съд, цитиран от Асошиейтед пресВила, който прекара изминалата нощ в затвора, е единственият член на сваленото каталунско правителство, получил вчера право на освобождаване под гаранция.На останалите осем бивши регионални министри, задържани по силата на разследване за опит на регионалните власти да предизвикат отцепване на автономната област от Испания, това право беше отказано. Вила, който в каталунското правителство отговаряше за бизнеса, подаде оставка в знак на протест ден преди на 27 октомври каталунският парламент да гласува в подкрепа на обявяването на независимост. Съдия Кармен Ламела нареди паспортът му да бъде конфискуван и той ще трябва да се явява в съда на всеки две седмици. Бившият каталунски министър продължава да е разследван за бунт, противодържавна дейност и злоупотреба със средства наред с останалите си колеги от уволнения регионален кабинет.", "date": "2017.11.03", "title": "Каталунски ексминистър плати 50 000 евро, за да бъде пуснат от затвора"}
{"url": "http://www.novinite.bg/articles/152263/Stotici-pochetoha-ubitata-maltijska-jurnalistka", "text": "Стотици хора присъстваха днес на погребението в Малта на 53-годишната блогърка и журналистка Дафне Каруана Галиция, загинала на 16 октомври в автомобила си при бомбен атентат близо до родния си град Моста.Покушението срещу Галиция, която беше яростен критик на премиера Джоузеф Мускат и неговото лейбъристко правителство, шокира Европа и света и предизвика опасения за свободата на словото. Правителството на Малта обяви награда от един милион евро за информация, водеща до залавянето на извършителите.На траурното богослужение в енорийска църква в Моста не бяха допуснати представители на медиите, но предварително бе разпространен текстът на словото на архиепископа на Малта Чарлз Сиклуна. В него духовникът приканва убийците да се покаят, докато не е станало твърде късно. \"Колкото и да се стараете да избягате от правосъдието на хората, никога няма да избягате от правосъдието на Бога\", заявява архиепископът.", "date": "2017.11.03", "title": "Стотици почетоха убитата малтийска журналистка"}
{"url": "http://www.novinite.bg/articles/152262/Otnovo-protesti-sreshtu-aresta-na-katalunski-ministri", "text": "Стотици студенти излязоха на протест по улиците на Барселона срещу ареста на заместника на бившия каталунски лидер Карлес Пучдемон - Ориол Жункерас, както и на още седем уволнени министри.Студентите блокираха магистралите в града, с което затрудниха трафика и предизвикаха хаос в движението. Издават европейска заповед за арест на Пучдемон Припомняме, че в четвъртък вечерта също имаше протести. Хиляди излязоха по улиците на няколко от големите градове в Каталуния след ареста на осемте министри. Демонстрациите преминаха без напрежение. АНАЛИЗ: Защо Каталуния прекали? Междувременно се очаква да бъде издадена и европейска заповед за арест на бившия каталунски президент Карлес Пучдемон. Той отказва да се завърне в Испания, точно защото се страхува от арест. В интервю за каталунската телевизия TV3 той призова да бъдат освободени всички арестувани.", "date": "2017.11.03", "title": "Отново протести срещу ареста на каталунски министри"}
{"url": "http://www.novinite.bg/articles/152170/Ochakva-ni-znachitelna-oblachnost-a-sledobyad-dajd", "text": "Днес облачността над страната ще е значителна. След обяд и вечерта, на места ще превали слаб дъжд. Вятърът ще се ориентира от запад-северозапад и в Дунавската равнина ще е умерен. Максимални температури между 12° и 17°. в София 12°.Атмосферното налягане ще се понижава и ще е по-ниско от средното за ноември.Над планините ще преобладава облачно време. След обяд и вечерта на места ще превали слаб дъжд, над 1800 метра – слаб сняг. През нощта срещу събота с понижението на температурите и на височина 1500 метра дъждът ще премине в сняг. Ще духа силен вятър от запад-северозапад. Максимална температура на височина 1200 метра около 10°, на 2000 метра – около 2°.Над Черноморието облачността ще се увеличи и до вечерта на места ще превали слаб дъжд. Югозападният вятър ще се ориентира от северозапад и ще се усили. Максимални температури на въздуха: 16°-17°. Температурата на морската вода е 14°-15°. Вълнението на морето ще бъде 1-2 бала.", "date": "2017.11.03", "title": "Очаква ни значителна облачност, а следобяд дъжд"}
{"url": "http://www.novinite.bg/articles/152191/Trus-ot-51-po-Rihter-razlyulya-Yaponiya", "text": "Земен трус със сила от 5,1 по скалата на Рихтер е регистриран в Тихия океан, близо до японския остров Хокайдо, съобщава БГНЕС.Епицентърът на земетересението бил на дълбочина 60 км. То е усетено в три японски префектури.Най-силните подземни трусове са били със сила от четвърта степен по 7-степенната японска скала.Няма опасност от цунами. При службите не е постъпвала и информация за жертви и разрушения. ", "date": "2017.11.03", "title": "Трус от 5,1 по Рихтер разлюля Япония"}
{"url": "http://www.novinite.bg/articles/152218/Uikendat-shte-zapochne-s-oblaci-i-slab-dajd-na-mesta", "text": "През нощта над страната ще бъде облачно и на отделни места ще превали слаб дъжд. Минимални температури между 3° и 8°, в София около 3°. Утре преди обяд все още облачността ще е значителна, в отделни райони и ще превали, но ще започне да се разкъсва и намалява и към края на деня над по-голямата част от страната вече ще бъде слънчево. В източната половина от страната ще духа слаб север-североизточен вятър. Максимални температури между 10° и 15°, в София около 10°. Атмосферното налягане ще бъде по-високо от средното за ноември. През деня ще се задържи почти без промяна Над планините ще има значителна облачност и на места по високите части ще превали слаб сняг. Ще духа слаб до умерен североизточен вятър. Максимална температура на височина 1200 метра около 5°, на 2000 метра – около 0°. Над Черноморието ще има разкъсана облачност. По южно крайбрежие ще превали слаб дъжд. Ще духа до умерен север-североизточен вятър. Максимални температури на въздуха 13°-14°, близки до температурата на морската вода. Вълнението на морето ще бъде 2-3 бала.", "date": "2017.11.03", "title": "Уикендът ще започне с облаци и слаб дъжд на места"}
{"url": "http://www.novinite.bg/articles/152203/Arheolozi-otkriha-srednovekovni-gradove-skriti-pod-djunglata", "text": "Археолози в Камбоджа откриха няколко недокументирани до момента средновековни градове, които се намират недалеч от древния храмов комплекс Ангкор Ват, пише Guardian.Австралийският археолог д-р Деймиън Евънс, чиито разкрития ще бъдат публикувани в Journal of Arcehological Science, ще обяви официално днес, че чрез модерната технология за лазерно сканиране са открити няколко града, които са на между 900 и 1 400 години и се намират под тропическата гора. Част от тях са с размера на столицата на Камбоджа Пном Пен.Някои експерти вярват, че наскоро анализираните данни, добити през 2015 г. по време на най-голямото подобно проучване по въздух, предприемано някога за археологически проект, показват огромни, гъсто населени градове, които са били част от най-голямата империя за Земята през XII век. Обхванатата площ е 734 кв. мили (1901 кв. км).\"Имаме цели градове, открити под гората, за които никой не е знаел, че са там“, коментира Евънс. По думите му учените са открили само малки части от тях, а сега вече разполагат с цялостната картинка.Евънс е получил финансиране от Европейския съвет за научни изследвания (ERC) във връзка с успеха на предишното проучване с технологията за сканиране, което се е състояло отново в Камбожда през 2012 г. Тогава учените разкриха останки от път, свързващ средновековни храмови комплекси, и се потвърди това, което археолозите отдавна подозираха – че има град под Пном Кулен.Проучването води до редица открития, включително сложни водни системи, които са строени преди стотици години във времена, за които историците не вярваха, че са съществували. Очаква се разкритията да оспорят теориите за това как се е развила империята на кхмерите, която е властвала в региона до XV век, както и каква е ролята на климатичните промени. Освен това ще засегне и въпроса за управлението на водите през въпросните столетия.Руините на Ангкор - защитаван от ЮНЕСКО археологически парк, са основна забележителност за туристите в страната. Основният град Ангкор Ват дори е изобразен на националния флаг на страната.Новооткритите градове са намерени чрез използването на система от лазери, насочени към земята от въздуха – от хеликоптер. Чрез тях се прави изключително подробно изображение на повърхността на Земята. Евънс твърди, че лазерните скенери са открили и голям брой загадъчни геометрични фигури, образувани от глинени насипи, които може би някога са били градини.Експертите от археологическия свят са единодушни, че това е най-значимото подобно откритие за последните години.  ", "date": "2017.11.03", "title": "Археолози откриха средновековни градове, скрити под джунглата"}
{"url": "http://www.novinite.bg/articles/152259/Saedinenite-shtati-otchetoha-17-godishen-minimum-v-bezraboticata", "text": "Работодателите в САЩ са прибавили 261 000 нови позиции през октомври като признак на възстановяване от ураганите, засегнали Югоизтока през септември, предадоха Асошиейтед прес и Франс прес.В същото време безработицата е спаднала до 4,1 процента - най-ниско равнище от близо 17 години (от декември 2000 година), спрямо 4,2 процента през септември, отчете днес министерството на труда. Създадените работни места са малко под очакванията на анализаторите, които залагаха на 300 000 нови позиции, но пък предвиждаха леко повишение на безработицата - до 4,3 процента, отбелязва АФП. Октомврийският скок на заетостта е отражение предимно на съживяването след ураганите, които временно потиснаха разкриването на работни места през септември, допълва АП. За последните три месеца наемането на персонал е средно 162 000 месечно. Това доближава темповете, наблюдавани преди природните бедствия. През септември в икономиката бяха прибавени едва 18 000 позиции, след като хиляди компании бяха принудени да спрат работа. Цифрата е преразгледана в положителна посока спрямо предишната оценка за загуба на 33 000 работни места. По-голямата част от засегнатия бизнес заработи отново.", "date": "2017.11.03", "title": "Съединените щати отчетоха 17-годишен минимум в безработицата"}
{"url": "http://www.novinite.bg/articles/152242/141-martvi-tyulena-izpluvaha-po-bregovete-na-ezeroto-Bajkal-v-Rusiya", "text": "\r\nВластите в руския район на Сибир разследват смъртта на 141 тюленa, които изплуваха по бреговете на най-дълбокото езеро в света Байкал, съобщава АП.\r\nВластите предполагат, че причината е болест, но коментират, че лабораторните проби не са показали какво би могло да убие животните.\r\nОбщият брой на байкалските тюлени \"нерпа\" се оценява на около 130 000.\r\nЕзерото близо до монголската граница, на разстояние 2 185 километра източно от Москва, съдържа 20% от световната сладка вода и е дом на 1500 вида растения и животни, които не съществуват никъде другаде по света.\r\n", "date": "2017.11.03", "title": "141 мъртви тюлена изплуваха по бреговете на езерото Байкал в Русия"}
{"url": "http://www.novinite.bg/articles/152205/Prizrachna-katerica-se-poyavi-v-Shotlandiya", "text": "Изключително рядка бяла катерица беше забелязана край къща за гости в шотландския град Питлохри, пише в. \"Дейли мейл\". Според експертите, тя не е албинос - те се раждат без пигментация и с червени очи. Цветът на катерицата се дължи на генна мутация, която се проявява при един от милион гризачи. Тя обаче запазва черния цвят на очите. Животното е един от четирите бели екземпляра във Великобритания.\r\n \r\nЧервените катерици се срещат рядко в страната и тяхната популация продължава да намалява. Те са около 120 хиляди, сравнено с 2,5 милиона сиви катерици. Специалистите смятат, че \"призрачният\" дребен гризач принадлежи към редкия вид, заради формата на ушите.\r\n \r\n\"Когато я видиш за пръв път, дъхът ти спира\", каза собственикът на къщата за гости Мартин Андерсън. Бялата катерица се появила в градината в началото на лятото.\r\n \r\nЗабелязал я един от туристите от САЩ, докато закусвал. Природозащитници настояват бялата катерица да бъде оставена да живее живота си на спокойствие и наблюденията върху нея да са от разстояние. ", "date": "2017.11.03", "title": "„Призрачна“ катерица се появи в Шотландия"}
{"url": "http://www.novinite.bg/articles/152183/Poveche-uchebni-chasove-po-balgarski-ezik-za-uchenici-v-Zapadnite-pokrajnini", "text": "Повече учебни часове по български език да бъдат включени в програмата на учениците в Западните покрайнини. За това настояват от сдружение „ГЛАС“ Босилеград. В момента децата изучават майчин език само два пъти седмично. Все още не са осигурени и учебниците по български език за 7-ми, 8-ми и 9-ии клас, а на децата им се налага да учат от записки, предаде БНТ.\r\nСпоред председателя на сдружение ГЛАС има опасност да изчезнат българските паралелки.Александър Димитров, председател на сдружение ГЛАС -Босилеград: Примерно в Цариброд нито един родител не пожела детето му да се обучава изцяло на майчин език, означава сериозен проблем.Иван Николов председател на КИЦ-Босилеград: Заради самите учебници спадна интереса с за образование на български език, защото няма от какво да се учи.\r\nЧасовете по български език също не са достатъчни смята директора на основното училище в с. Звонци. Там се обучават общо 24 ученика от 1- ви до 8-и клас.Драган Иванов, директор на Оснвоно училище „Братство“ с. Звонци-Сърбия: Той е обезателен българския език и трябва да бъде с четири часа седмично от пети до осми клас, без значение дали ще се учат другите предмети на сръбски. Майчиният български език е изтласкан, в програмите съществува но не се прилага.\r\nСпоред сръбското законодателството малцинствата имат право да се обучават изцяло на майчин език. Не във всички училища обаче законът се спазва. В Цариброд българския език е въведен като избираем предмет, докато в Босилеградското училище закона се спазва и от тази година ще излезе първия випуск с ученици, които изцяло се обучават на български език.\r\n", "date": "2017.11.03", "title": "Повече учебни часове по български език за ученици в Западните покрайнини"}
{"url": "http://www.novinite.bg/articles/152221/Shte-iskame-v-Ukrajna-da-se-uchi-i-balgarska-istoriya-identichnost-i-kultura", "text": "След извоюваната победа българските деца в Украйна да изучават български език в неделните училища, ще настояваме и за включването на предмет по българска история, идентичност и култура. Това каза вицепремиерът и министър на външните работи Екатерина Захариева в отговор на въпрос за правата на българското малцинство в Украйна и Закона за образованието, който ограничава правата на малцинствата там.„През цялото време, докато е течеше общественото обсъждане и консултациите по този закон, представители на българското посолство там, съвместно с нашите организации, са участвали и са следили внимателно. На всичките срещи, които са провеждани през годините, се повдигат два въпроса. Единият от които е правата за изучаване на майчин език и вторият - за предстоящата административна реформа. Консултацията по измененията е започнала през октомври 2016 г.“, каза тя. Министър Захариева поясни, че някои държави с малцинства в Украйна не са се присъединили към писмо, което министрите на Унгария, Румъния, Гърция и България са подписали. „Това не означава, че те не действат по свои канали“, допълни Захариева. „Българският министър беше един от четиримата, които написа това писмо, подписа го и очаква реакция от украинската страна. В резултат на това писмо те поеха ангажимент да внесат законопроекта във Венецианската комисия, в Съвета на Европа на второ обсъждане. Разбира се, ние не чакаме само това. Предприемаме други действия. Нашият посланик е направил среща за законопроекта с представителите на българското малцинство и техните организации там. Само преди няколко дни министърът на образованието се върна от Украйна, където е получил уверение за увеличаване на часовете по български език и за участие на български експерти в подзаконовите нормативни актове“, допълни Захариева, цитирана от Фокус.\r\n", "date": "2017.11.03", "title": "Ще искаме в Украйна да се учи и българска история, идентичност и култура"}
{"url": "http://www.novinite.bg/articles/152204/Parvi-teatar-s-virtualna-realnost-idva-v-Balgariya", "text": "За първи път в България ще се играе театрален спектакъл с виртуална реалност! Британската постановка WHIST пристига у нас като част от международната програма на седмия ACT Фестивал за свободен театър, чието мото се заиграва с абревиатурата VR, която в случая обаче означава \"Временна реалност\".Вдъхновен от творчеството на Зигмунд Фройд, уникалният спектакъл се случва с помощта на VR очила в специална среда, където се пресичат изкуство, звукови ефекти и интерактивен 360° филм, за да създадат пърформaнс като никой друг досега. На 16 и 17 ноември в Галерия 2.0 (ул. Шести септември 26) ще можем да се оставим на инстинктите да ни поведат в свят на сюрреалистични мечти и страхове. В Whist зрителят е и режисьор - навигацията в историята се извършва интуитивно от всеки участник и води към различно развитие на историята. Съществуват 76 възможни сценария на историята. Зрителят е свободен да върви със своето темпо и да прави каквото пожелае, защото именно това е целта на създателите на спектакъла – да потопят напълно публиката в уникално преживяване, където инстинктите и свободата са движещите сили. След края на представлението на всеки участник ще бъде представен и анализ на направените от него избори, който е съставен от психоанализатор от Музея на Фройд. В България постановката ще могат да видят само 200 зрители, и всеки от тях ще премине през своя личен сценарий индивидуално. Революционното представление е с участието на актьори от Франция и Япония и вече е показвано в цяла Европа.\r\n\r\n\r\n", "date": "2017.11.03", "title": "Първи театър с виртуална реалност идва в България"}
{"url": "http://www.novinite.bg/articles/152206/Ozonovata-dupka-e-naj-malka-ot-30-g-nasam", "text": "Озоновата дупка над Антарктида е най-малка от 1988 г., съобщиха от НАСА, предаде НОВА.Огромната дупка в защитния озонов слой достигна максимума си през септември. Тази година той е 19,6 милиона километра. След средата на септември озоновата дупка започва да се свива.Тазгодишният максимум на озоновата дупка е два пъти по-голям от територията на САЩ, но е с 3,37 милиона кв. км по-малък от миналогодишния и с 8,5 милиона кв. км по-малък, отколкото през 2015 г.Смаляването на озоновата дупка се дължи на бури в горната атмосфера, които са я затоплили и са попречили на хлора и брома да изчерпват озона. Явлението е преди всичко естествено, но се наслагва върху тенденцията за постоянно смаляване на озоновата дупка след забраната на изчерпващите озона химикали през 1987 г.Най-голяма озоновата дупка беше през 2000 г. - 29,86 милиона кв. км.Озонът е безцветна комбинация от три кислородни атома. Високо в атмосферата - на 11 до 40 км над Земята), той предпазва повърхността от ултравиолетовите лъчи, които предизвикват рак и увреждат посевите. Учени определиха преди няколко години, че без договора от 1987 г., до 2030 г. болните от рак на кожата щяха да са с 2 милиона повече. Озоновата дупка се възстановява заради забраната на химикали, използвани в хладилниците и аерозолите", "date": "2017.11.03", "title": "Озоновата дупка е най-малка от 30 г. насам"}
{"url": "http://www.novinite.bg/articles/152173/Nedovolstvo-sred-slujitelite-v-zatvorite", "text": "Недоволство сред служителите в българските затвори. В петък синдикатите решават дали излизат на протест. Поводът е Бюджет 2018, информира Нова телевизия.От съсловната организация са категорични, че трябват повече пари в сектор \"Сигурност\", по-високи заплати и изравняване на допълнителните възнаграждения в системата на МВР.Преди дни правосъдният министър Цецка Цачева се срещна със синдикатите и увери служителите, че са предприети конкретни стъпки за решаването на техните проблеми.  ", "date": "2017.11.03", "title": "Недоволство сред служителите в затворите"}
{"url": "http://www.novinite.bg/articles/152210/Jitelite-na-8-balgarski-grada-dishat-mrasen-vazduh", "text": "Общо 11 от автоматичните измервателни станции за чистотата на въздуха в страната показват превишени нива на фини прахови частици, установи проверка на NOVA в сайта на Изпълнителната агенция по околна среда.Най-сериозно е било замърсяването в четвъртък в района на Горна Оряховица – 3 пъти над дневната норма.В София най-запрашен е бил въздухът в кв. \"Надежда\". Там реднодневната норма е била превишена 2,39 пъти. Станциите в \"Хиподрума\" и \"Павлово\" също са показали високи нива на замърсяване. Такова е отчетено още в Бургас (1.34 пъти над нормата), Плевен (1.26 пъти), Пловдив (1.38 пъти), Смолян (1.16 пъти), Кърджали (1.03 пъти) и Шумен (1.3 пъти).Обикновено в този период на годината температурите падат, а с тях нивата на замърсителите се покачват. Основни виновници за това са трафикът и традиционното за сезона отопление на твърдо гориво.Фините прахови частици са отговорни за широк спектър белодробни заболявания. Годишно, заради такива проблеми, в България умират повече от 18 000 души, а в световен мащаб жертвите на мръсния въздух са около 7 милиона.  ", "date": "2017.11.03", "title": "Жителите на 8 български града дишат мръсен въздух"}
{"url": "http://www.novinite.bg/articles/152255/Orkestar-bez-ime-naj-mashtabniyat-myuzikal-praven-u-nas", "text": "Започна дългоочакваната премиера на мюзикъла \"Оркестър без име\" в столичната „Арена Армеец”. Спектакълът съживи емблематичния български филм 35 години след създаването му. Този път обаче всичко се случва на живо и пред публика. На сцената прозвучават култовите реплики от едноименния емблематичен филм на режисьора Людмил Кирков по сценарий на Станислав Стратиев.В спектакъла участват актьорите Катерина Евро и Георги Мамалев - макар и не в добре познатите ни роли на Рени и Гошето. Сред звездния състав са певицата Мария Илиева - в ролята на Ваня, актьорът Филип Аврамов - като Павката, Станимир Гъмов в тази на Филип, Румен Угрински като Гопето и певицата Неделяна Христова, която се превръща в Рени. ", "date": "2017.11.03", "title": "\"Оркестър без име\" - най-мащабният мюзикъл, правен у нас"}
{"url": "http://www.novinite.bg/articles/152188/Kolko-balgari-pechelyat-Zelena-karta-za-SASht-vsyaka-godina", "text": "Интересът на българите към лотарията за зелени карти в САЩ расте през годините – около 100  000 наши сънародници всяка година кандидатстват, а между 1000 и 2000 печелят, съобщава НоваПрез 2010 година зелена карта са спечелили 571 българи, година по-късно късметлиите вече са 950, а през 2014 година са вече 1954. През 2015 година  1418 наши сънародници са спечелили от лотарията на американските власти. Заради атаката на 31 октомври в Ню Йорк, американският президент Доналд Тръмп се закани да прекрати програмата за зелени карти.  Тръмп много пъти е заявявал, че иска реформа на имиграционната система на страната и спирането на лотарията. Президентът иска Америка да пресява кандидатите според способностите им, като таланти, образование и опит. ", "date": "2017.11.03", "title": "Колко българи печелят \"Зелена карта\" за САЩ всяка година?"}
{"url": "http://www.novinite.bg/articles/152187/Otkriha-nov-vid-orangutani", "text": ", който живее на индонезийския о-в Суматра, но популацията е толкова малка, че те вече са застрашени, съобщиха световните информационни агенции.Това е първият  откриван след 1929 г., когато в Конго беше идентифицирано бонобото, предеде ДАРИК.От новооткритите орангутани, наречени Рongo tapanuliensis, съществуват не. Броят им е толкова малък, а хабитатът - толкова фрагментиран, че видът е най-застрашеният от големите маймуни.Учените са работили със скелет на възрастен мъжки екземпляр, убит в конфликт със селяните. Генетично изследване, направено от екип на университета в Цюрих, показа, че популацията се е разделила еволюционно от другите орангутани преди около 3,4 милиона години. Учените са анализирали също и поведенческите им и хабитатни различия.В изследването са участвали 37 учени от различин държави.Урангутаните живеят по дърветата. Техните ръце са по-дълги от краката. Те живеят по-изолирано от другите големи маймуни. ", "date": "2017.11.03", "title": "Откриха нов вид орангутани"}
{"url": "http://www.novinite.bg/articles/152180/Otnovo-incident-s-djakuzi", "text": "Майка твърди, че кракът на 3-годишната й дъщеря бил засмукан от джакузи в хотел във варненското село Шкорпиловци.Жената обясни, че стресиращата ситуация се развила на 28 октомври. Тя и детето й били в масажната вана, момиченцето тръгнало към майка си и изведнъж изпищяло от болка. Оказало се, че палецът на крака й бил сериозно разкъсан. Липсвал и част от нокъта.От хотелския комплекс отричат травмата да е получена заради неизправност на джакузито.Майката на пострадалото дете е подала жалба в Комисията за защита на потребителите. Оттам казаха за NOVA, че предстои да извършат проверка по случая. ", "date": "2017.11.03", "title": "Отново инцидент с джакузи"}
{"url": "http://www.novinite.bg/articles/152211/Zapochna-izplashtaneto-na-pomoshtite-sled-navodnenieto-v-Burgasko", "text": "В Oбщините Бургас и Камено започна раздаването на еднократните помощи от 325 лева на семействата, пострадали от наводненията, които взеха и 5 жертви. Първи ще получат помощите си хората, които са с дебитни карти, за останалите изплащането започва в понеделник. Все още има населени места където не са подадени заявления за еднократното подпомагане.\r\n149 са молбите, постъпили в регионалната дирекция за социално подпомагане. От тях одобрените за изплащане на средства са 97. Шест семейства са получили отказ за помощ.Общата сума на помощтите е над 31 хиляди лева, като най-много са пострадалите заявили искане за подпомагане в община Бургас.\r\nМного от възрастните хора обаче не знаят, че имат право на помощ, казват пострадали от село Ливада. Служители на отдела за социално подпомагане в Айтос ще пристигнат в кметството, за да помогнат на възрастните хора с попълването на документите.\r\n", "date": "2017.11.03", "title": "Започна изплащането на помощите след наводнението в Бургаско"}
{"url": "http://www.novinite.bg/articles/152217/Rusiya-si-pripisa-zaslugata-za-spasyavaneto-na-balgarskite-evrei", "text": "Говорителната на руското външно министерство заяви, че армията на Съветския съюз е спасила десетки хиляди български евреи и че онези, които в края на октомври са оставили надпис върху Паметника на Съветската армия в София нямат никакво понятие за собствената си история. „В годините на Втората световна война благодарение на нашите войни беше предотвратено депортирането на евреи от България и така около 50 000 души бяха спасени от неизбежна смърт”, заяви вчера на брифинг Мария Захарова. \"Фактите, които посочих, имат ценност и значение за тези, които знаят историята и никога не си позволяват дори да се съгласят с нещо подобно. Онези, които идват с чукове, лопати и боя и оскверняват паметници, за съжаление, въобще не знаят за славните страници дори на собствената си история, да не говорим за нещо повече\", продължава Захарова, цитирана от \"Дневник\" Коментарът на Захарова бе провокиран от надписа върху паметник на съветски войни в София, появил се в нощта на 31 октомври.Според нея този път „вандалите са надминали себе си – написали са на паметника лозунги с откровено антисемитски характер”. Всъщност, става дума не за антисемитски лозунг, а и надписът в никакъв случай не е насочен срещу Съветската армия. За изписването \"100 години ционистка окупация\" съобщи на страницата си във \"Фейсбук\" зам.-министърът на външните работи Георг Георгиев, който преди две седмици бе назначен от правителството за национален координатор за борба с антисемитизма.В съобщението му никъде не се говори, че надписът е срещу воините от Съветската армия, макар той да говори за \"противно посегателство\". В текста пише, че това е антисемитски акт, докато всъщност става дума за антиционистка проява.", "date": "2017.11.03", "title": "Русия си приписа заслугата за спасяването на българските евреи"}
{"url": "http://www.novinite.bg/articles/152193/Rumanskiyat-transporten-ministar-uvolni-direktor-na-metroto-sled-incident", "text": "Румънският министър на транспорта уволни генералния директор на компанията, управляваща метрото в Букурещ след инцидент от днес сутринта, при който един от влаковете остана блокиран в тунел, съобщават румънските медии, информира БНТ.\r\nДвижението на метрото в участък от центъра остана блокирано повече от два часа заради късо съединение, което бе предизвикано от паднала върху релсите вентилационна тръба. Влак, пълен с хора, остана в тунела на близо 200 метра от перона на станция \"Ероилор\". Пътниците бяха евакуирани от екипи на Метрорекс, като няма пострадали.\r\nСлед инцидента обаче министърът на транспорта Феликс Строе уволни генералния директор на компания Метрорекс Марин Алдя и директора по експлоатация на дружеството Ливиу Дину.\r\n\"От години в Метрорекс липсва дисциплина на работа, на услуги\", коментира министърът пред местни телевизии тази сутрин. Той съобщи, че е сформирана анкетна комисия, която ще провери поддръжката на метространциите, тъй като са били отпуснати средства, но трябва да се види дали работата по поддръжка е била осъществена наистина. \"Ако бъдат установени нередности, ще бъдат сезирани разследващите органи\", посочи Феликс Строе.\r\n", "date": "2017.11.03", "title": "Румънският транспортен министър уволни директор на метрото след инцидент"}
{"url": "http://www.novinite.bg/articles/152236/Premahvat-nezakonen-ski-vlek-ot-ski-zona-Bansko", "text": "Дирекцията за национален строителен контрол (ДНСК) постанови премахването на едно от съоръженията в ски зона Банско. Това стана факт след сигнал от 2012 г. на коалицията от неправителствени организации и граждански групи \"За да остане природа в България“ до Окръжна прокуратура - Благоевград, която е извършила проверка в Национален парк Пирин Обектът, който трябва да се премахне, е детският ски влек Чалин Валог с дължина над 640 метра и капацитет от над 900 души на час. Той обаче е предвиден нито в териториално-устройствения план на ски зона Банско от 2001 г., нито в частично актуализирания от 2005 г. Издадени са заповеди за прекъсване на електрозахранването и за премахването на влека. Прокуратурата взима под внимание и геодезическото заснемане на ски зоната, извършено от Министерство на околната среда и водите (МОСВ) от 2010 г., което показа, че ски зона Банско е с 60% по-голяма от разрешените по концесия близо 990 декара. Въпросният влек заема площ от 3,8 декара. Коалицията \"За да остане природа в България“ предупреждава, че в случая има и нарушение, извършено от самото екоминистерство, което според резолюцията на прокуратурата е съгласувало инвестиционната програма на концесионера на ски зона Банско Юлен АД през 2007 г. Тогава екоминистър беше Джевдет Чакъров. Данните от проверката всъщност показват механизма, по който са изградени част от съоръженията – тяхното изграждане е довело до ползването на повече от площта по концесионен договор.\"В инвестиционната програма има съоръжения, които не са предвидени в териториално-устройствения план на ски зона Банско от 2001 г. и съответно липсват и в плана за управление на Национален парк Пирин. По закон именно МОСВ трябва да следи за спазването на закона в изключителната държавна собственост, каквото представлява Национален парк Пирин\", пишат в съобщението до медиите те.\r\n", "date": "2017.11.03", "title": "Премахват незаконен ски влек от ски зона Банско"}
{"url": "http://www.novinite.bg/articles/152227/Terorist-tarsi-rabota", "text": "\r\nХалифатът на ДАЕШ в Ирак и Сирия е вече в миналото, а това, което остава от него, са все по-ускорено стесняващи се териториални \"петна\" на съпротива. Това обаче далеч не означава, че заедно с \"държавността\" на ислямския радикализъм, е рухнала и идеологията, която я направи възможна. Паричните потоци и кадровите ресурси на тази идеология също остават.\r\nКолкото и да е парадоксално, предсмъртната агония на ДАЕШ допринася за активизацията на пазара за джихад. И под основните новини от региона тече едно скрито \"Търси/Предлага\".\r\nДжихадистът си пише CV: къде е бил позициониран, какви задължения е изпълнявал и какъв \"трудов стаж\" има. После криптира CV-то си чрез специална програма (например TrueCrypt, ползвана от ДАЕШ) и го качва в платформа за споделяне на файлове (например, турската dosya.co, ползвана от ДАЕШ). Следва онлайн \"интервю\" (например, чрез месинджъра Telegram, ползван от ДАЕШ) и ако кандидатстващият спечели доверието на потенциалния работодател, то следва среща с посредник или емисар, когато се взема окончателното решение.\r\nКолкото повече халифатът се приближава до окончателното му унищожение, толкова повече стават тези CV-та. Оцелелите терористи от ДАЕШ се оглеждат за нов \"работодател\". А конкурентните терористични \"брандове\" и \"фирми\" са отзивчиви. Има вече налични сведения за пренос на бойци от ДАЕШ към Тахрир ал-Шам (все още активна в сирийския Идлиб) и за контакти между емисари на ал-Кайда с хора от ДАЕШ в Сирия.\r\nПредставете си го по следния начин. Имате доказана фирма, с водещи позиции в даден бранш, която изведнъж е принудена да напусне пазара. Всички останали фирми, които имат апетити към тази търговска ниша, веднага актуализират ресурсите си, влагайки ги в запълването на създадения вакуум.\r\nНе си мислете, че когато говорим за пазара на труда, поведението на фирма за паста за зъби е много по-различна от това на тази, която произвежда и експортира тероризъм. Пазарът си е пазар и почива на идентична логика, независимо дали продаваш \"кристален блясък\" на емайла или джихад. Пазарните дялове, know-how-ът, мениджмънтът, експертизата и професионализма си се ценят.\r\nВ това отношение, ал-Кайда е най-близо в борбата за наследството на ДАЕШ. И двете групировки са салафитско-джихадистки и с глобални претенции, което е и една от причините за кадровия пренос от едната към другата (първо бе в посоката ал-Кайда - ДАЕШ, сега ще е по-скоро обратното).\r\nРазбира се, между тези две групировки съществуват редица различия. Някои от тях са структурни: ал-Кайда предпочита мрежовото съществуване от латентен характер, ДАЕШ - ясния физически и териториален периметър. Другите са инструментални: ал-Кайда удря и бяга, докато ДАЕШ напада и се установява. Двете имат и идеологически несъответствия: за ал-Кайда шиитите ще станат проблем, когато християните престанат да бъдат, докато ДАЕШ не прави особена разлика между тях. Стратегията им също не е идентична: ал-Кайда привижда Халифата в далечното бъдеще, ДАЕШ - тук и сега. Дори и PR-ът им е различен: ДАЕШ прекалява с пропагандата в социалните мрежи.\r\nНо не смятайте, че това са различия, които не могат да бъдат преодолени от доброто заплащане. Нито пък, че \"мениджмънтът\" на терористичните организации не е готов на промени. Ако той прецени, че \"брандът\" на групировката не предлага дългосрочно кариерно развитие, доколкото се е превърнал в магнит за американски и руски бомби, то тогава терористичният борд предлага гъвкави решения. Така фронтът ал-Нусра се пребрандира на Фатах ал-Шам, за да се преименува впоследствие на Тахрир ал-Шам. Цялата тази суматоха от имена и тирета обаче не бе особено успешна, доколкото бомбите лесно разпознаха в тях сирийския франчайз на ал-Кайда.\r\nА ако се позовем на опита от началото на тази година, то вече виждаме как Тахрир ал-Шам изглежда като временен вариант за месторабота за дезертиращите бойци на ДАЕШ. Нещо като подготвителен период или психологическа адаптация, за последваща професионална дестинация - оригинала ал Кайда.\r\nИ все пак, с оглед на това, че всяка една от споменатите терористични организации е под активното военно полезрение на международната общност, каква е мотивацията на редовия джихадист да се занимава с такъв занаят?\r\nОпределено не става дума обезателно, винаги и само за религия. Мотивацията има също своите конкретни икономически изражения.\r\nТака например, не толкова отдавна, ДАЕШ заплащаше на своите бойци средно между 400 и 800 долара на месец. Разбира се, сумата зависи от ранга на субекта, мястото, на което той служи, и времевия диапазон, за който говорим. Добре известно е, например, че в началото на 2016-та година халифатът намали споменатите суми наполовина. Последното се наложи поради това, че територията му се свиваше, а успоредно с нея и налозите, които той събираше като данък от местното население, и достъпът му до петролни находища.\r\nВъпреки рязкото намаляване на заплащането, сумата, която един средностатистически боец на ДАЕШ взема, е по-висока от средната заплата на редовия сирийски гражданин.\r\nОще повече, че въпросните пари представляват само основната заплата на джихадиста. Към нея се добавят допълнителни бонуси. За всяка една съпруга, която той има - по 50 долара отгоре. За всяко едно дете - по 25 долара на калпак. Последното е нещо като детски.\r\nМакар и да не се знае ценоразписът, всеки джихадист е получавал допълнителна сума към заплатата си за компенсация, ако в изпълнението на \"свещената война\" е получил физическо нараняване. Нещо като социална застраховка.\r\nВ допълнение, спането и храната са за сметка на Халифата. В по-доходоносния период на ДАЕШ, на боеца са му били предоставяни и други удобства, ако той предварително не е разполагал с тях - кола, гориво и жена.\r\nВъпреки тоталитарната дисциплина и ред, на актива на ДАЕШ не е отказвана и частната инициатива. На тях им е позволено да си осигуряват допълнителни приходи - обикновено чрез продажбата на откраднати стоки, принадлежали на местното население.\r\nПо този начин, ако един джихадист е от среден ранг, има две съпруги, три деца и заседнал куршум в тялото си, както и \"пазарно\" мислене, то той е получавал минимум поне 775 долара.\r\nТова, разбира се, преди \"финансовата\" криза от последната година-две. Към момента, свитият централен бюджет на ДАЕШ е само една от причините, поради които оцелелите терористи започват да търсят други \"фирми\", в които да продължат \"занаята\" си.\r\nРазбира се, най-бързият начин за спечелване на много пари за редовите бойци на ДАЕШ си остава Абу Бакр ал Багдади. Ако лидерът на остатъчния халифат е жив, доколкото няма консенсус за неговата смърт, главата му е оценена от Държавния департамент на САЩ на 25 милиона долара.\r\nСъщо толкова е наградата и за главата на лидера на ал-Кайда, Айман ал Зауахири.\r\nЕднакви суми за собствениците на близки \"фирми\" със сходен \"бизнес-план\".\r\nА 25 милиона долара са издръжката на бая съпруги.\r\n", "date": "2017.11.03", "title": "Терорист търси работа"}
{"url": "http://www.novinite.bg/articles/152215/Ne-e-yasno-koga-shte-zapochne-izvozvaneto-na-opasnite-otpadaci-namereni-v-Svishtov", "text": "Не е ясно кога ще започне извозването на опасните отпадъци, които вчера бяха открити на незаконно сметище в покрайнините на Свищов. От общината в крайдунавският град все още очакват предписанието на проверяващите от Еко инспекцията във Велико Търново, след което шлаката трябва да бъде преместена на специализирана площадка в Пловдив. По-рано днес стана ясно, че в състава на отпадъка има живачни и оловни съединения, но те по никакъв начин не могат да навредят на човешкото здраве, информира БНТ.\r\nПроверката на еко инспекцията във Велико Търново, показва, че Софийска фирма е трябвало да извози опасният товар от завода в Монтана, до регламентирана площадка в Пловдив. Как обаче шлаката е стигнала до незаконното сметище в Свищов все още не е ясно.Станислав Станчев, РОСВ - Велико Търново: Отпадъкът е опасен, генериран от рециклирането на оловни акумулаторни батерии от завода в Монтана. Съдържа метални и оловно окиси, които след някакъв вид третиране могат да се извлекат от тази шлака!\r\nВъпреки че според специалистите няма опасност за човешкото здраве, достъпът до незаконното сметище е ограничен.Генчо Генчев, кмет на община Свищов: Имаме уверението, че до няколко дни тези отпадъци ще бъдат премахнати и ще бъдат взети почвени проби, за да се види какво е увреждането на земната почва. Настояваме веднага да бъдат премахнати от територията на община Свищов!Законът предвижда глоба за фирмата нарушител в размер от 10 000 до 30 000 лева.\r\n", "date": "2017.11.03", "title": "Не е ясно кога ще започне извозването на опасните отпадъци, намерени в Свищов"}
{"url": "http://www.novinite.bg/articles/152235/Zakrivat-12-pojarni-slujbi", "text": "Дванадесет пожарни служби у нас ще бъдат закрити, каза по време на парламентарния контрол вътрешният министър Валентин Радев, предаде ДАРИК. Сред тях са тези в Брацигово, Пампорово и Боровец. Това са службите, в които има най-малко произшествия. А работещите в тях няма да загубят работните си места, те ще бъдат пренасочени Като цяло на над 50 хиляди сигнала за произшествия годишно реагират от пожарната за една година. В над 200 места има дежурни пожарникари. Системата за ранното оповестяване има нужда от осъвременяване. На места не са сменяни с години акумулатори, посочи Радев. Общината в Бургас обаче се справила частично с този проблем, уточни той.", "date": "2017.11.03", "title": "Закриват 12 пожарни служби"}
{"url": "http://www.novinite.bg/articles/152226/Goranov-Edva-li-shte-ima-koledni-dobavki-za-vsichki-pensioneri", "text": "Правим анализ дали да има коледни добавки за пенсионерите, към средата на ноември ще има резултат, но едва ли ще бъдат за всички. Това каза министърът на финансите Владислав Горанов пред журналисти в Народното събрание.“Спекулациите, че има едни 2,5 млрд. за харчене са по-скоро грешна интерпретация. Не може да бъде направен един лев разход“, заяви Горанов. „Това, което виждате като салдо от 2 млрд. и 400 млн., то не може, дори да искаме, да бъде изхарчено всичкото. То е резултативна величина към края на месец октомври. Вероятно бюджетът ще приключи балансирано или на малък излишък. Не очаквам някакви драматични, допълнителни разходи до края на годината. Просто има голямо изоставане в разходите на министерствата и по европейските програми до сега. Разбира се, има и преизпълнение на приходите, но то далеч не е функция на целия излишък“, коментира Горанов, цитиран от \"Фокус\".Във връзка със състоянието на болниците и конкретно тази във Враца, Горанов посочи, че има много интересни неща, които ще излизат тепърва. „Подобни примери има и на други места. Стандартите за мениджмънт в управлението, особено на държавните болници, има нужда да бъдат повишени. Новият министър, който и да е той, ще трябва да поработи в тази посока. Трябва да отговорим на въпроса това ли е оптималният размер на здравната система. Ние сме държавата с най-много болници на глава от населението. Отделно съм предлагал многократно и съм настоявал заседанията на надзорния съвет на НЗОК да бъдат излъчвани в интернет публично, за да можете да уловите всеки един нюанс в отделните интереси, които се защитават там. Това е един финансов фонд с милиарди в него. Има много какво да се говори по темата здравеопазване. Със сигурност сме свидетели на много неефективност и особено в големите държавни болници“, каза министърът на финансите. На въпрос кой има интерес от системата, министърът поясни, че освен българските граждани, имат интерес и тези, които получават ресурс от нея. „Това са тези, които доставят медикаменти, консумативи, това са тези, които по някакъв начин са превърнали здравеопазването в бизнес. Не очаквайте да се фокусирам върху едно лице. За вас тайна ли е, че системата е неефективна, че се е разорила с огромен на брой догворни партньори на касата, че през някои аптеки се извършват кражби от НЗОК? Това е процес, който няма да се реши за миг. Оптимист съм, че следващият екип на министерството ще покаже бързо резултати в тази посока“, допълни Горанов.", "date": "2017.11.03", "title": "Горанов: Едва ли ще има коледни добавки за всички пенсионери"}
{"url": "http://www.novinite.bg/articles/152234/Moskovski-podkrepya-usiliyata-za-uchredyavaneto-na-Balgarska-avtomobilna-kamara", "text": "Подкрепяме всички усилия за учредяването на Българска автомобилна камара, в която да членуват всички превозвачи. Това заяви министърът на транспорта, информационните технологии и съобщенията Ивайло Московски по време на публично представяне на проекта на Закон за Българската автомобилна камара, цитиран в съобщение от пресцентъра на МТИТС, предаде БНТ.\r\nСпоред  министерството е изразило своето становище, че за развитието на автомобилните превози е хубаво да има единен субект, който да отговаря за политиките, които се реализират от бранша.\r\nТранспортният министър е посочил още, че основната част от дебата е между браншовите организации, така че да се постигне баланс между всички интереси и да има справедливо отношение към всички членове. Такава камара ще създаде възможност за формирането на по-ясни правила, по които да работим и ще подобри в пъти съвместната ни дейност, е отбелязал .\r\nПо думите му подобна практика съществува и в други страни от ЕС и е една полезна крачка за по-доброто функциониране на взаимоотношенията между държавата и бизнеса.\r\n", "date": "2017.11.03", "title": "Московски подкрепя усилията за учредяването на Българска автомобилна камара"}
{"url": "http://www.novinite.bg/articles/152254/DPS-tragna-na-kurs-kam-smyana-na-vlastta", "text": "ДПС тръгна на курс към смяна на властта. На първото си заседание след парламентарните избори централният съвет на Движението си постави за цел – „с всички средства да води политика за демонтаж на коалицията с националистическите партии”.С това на практика от ДПС обявиха и че ще подкрепят инициирания от БСП вот на недоверие срещу правителството.В отговор на появилите се информации за влошеното здравословно състояние на почетния  председател Ахмед Доган, от партията увериха, че вчера са имали над 4 часа съвместно заседание с него и той е в цветущо здраве. ", "date": "2017.11.03", "title": "ДПС тръгна на курс към смяна на властта"}
{"url": "http://www.novinite.bg/articles/152240/DPS-Koaliciyata-na-GERB-s-nacionalistite-e-vredna", "text": "ДПС започва спешни действия за демонтаж на националистите от управлението на страната. Това заяви лидерът на движението Мустафа Карадайъ визирайки Обединени патриоти. \"Коалицията на ГЕРБ с националистите е вредна, стабилността и демокрацията в България са под заплаха. Съществува риск и за провал на предстоящото българско председателство на Съвета на ЕС\", заяви председателят на ДПС. Според него е задължително преформатиране на управлението на България, независимо дали това ще стане чрез предсрочни парламентарни избори или чрез нива коалиция. Централният съвет на ДПС е решил структурите и представителите на партията на всички нива да работят за отстраняване на \"националистите\" от властта с всички позволени от закона средства, включително и вотове на недоверие, заяви още Карадайъ. Друга цел, която ДПС си поставя е превръщане на Балканите в зона без националисти.", "date": "2017.11.03", "title": "ДПС: Коалицията на ГЕРБ с националистите е вредна"}
{"url": "http://www.novinite.bg/articles/152212/Transportna-firma-osadi-API-zaradi-paten-incident", "text": "Смолянска транспортна фирма осъди Агенция „Пътна инфраструктура“ да заплати обезщетение за повреда на автобус. Щетата е причинена от пътнотранспортно произшествие на републикански път. Причината за инцидента - неизправно съоръжение в участъка между Асенoвград и село Бачково. Сумата, която държавната институция трябва да изплати на „Рожен Експрес“, е в размер на малко над 1 600 лева. В края на месец март тази година автобусът е извършвал превоз на пътуващи по маршрутна линия Смолян – София. По време на движение по пътя между Асеновград и село Бачково около 19 ч. в пътния участък се е появило внезапно препятствие. Метална греда висяла вертикално, крепейки се на метална верига, с дължина около два метра. Съоръжението представлявало част от оградна предпазна желязна рамка, препятстваща преминаването на високи товари, и било разположено преди първия тунел в посока Смолян. Според показанията на шофьора, металната рамка с висящо на 5-6 синджира желязо, се скъсала пред него от едната си страна.Водачът реагирал и почти спрял, но тя паднала и ударила предното обзорно стъкло. Тъй като препятствието не било осветено, появата му пред автобуса е била внезапна и не е било възможно да бъде преодоляно, според показанията. Водачът на рейса е видял твърде късно повреденото съоръжение и не успял да го избегне. Вследствие на удара на металната греда в предното обзорно стъкло на автобуса, то се счупило. Като по чудо няма пострадали. Тъй като автобусът не е могъл да продължи да се движи, водачът се обадил на Спешен телефон 112 и останал на мястото, а пътуващите са били транспортирани с друг рейс до Смолян. На следващия ден пътническата кола била закарана до автосервиз, където счупеното предно обзорно стъкло било подменено с ново на стойност 1 620 лева. На мястото на инцидента същата вечер са пристигнали полицейски служители и представители на Агенция „Пътна инфраструктура“. Установило се, че положението на елемента /греда с верига/ не е било обичайно. Не трябвало да виси така, а да е закрепено здраво. Служителите от Агенцията демонтирали опасния елемент, тъй като той не можел да се отремонтира веднага. Пред Темида защитата на държавното ведомство оспорва наказанието, като твърди, че тунелите са току що рехабилитирани и са им монтирани нови осветителни тела, чиято конструкция е хоризонтална на пътното платно, като те са поставени на височина, съответстваща на габарита на тунела.\r\n\r\n\r\n", "date": "2017.11.03", "title": "Транспортна фирма осъди АПИ заради пътен инцидент"}
{"url": "http://www.novinite.bg/articles/152202/Ot-dnes-jivotnovadite-dokazvat-realizaciyata-na-mlyakoto-i-mlechnite-produkti", "text": "От 5 до 30 октомври 2017 г. животновъдите, които са кандидатствали по схемите за директни плащания Кампания 2017 г., трябва да докажат реализацията на млякото и млечните продукти, които са произвели. Документи се подават в областните дирекции на Държавен фонд „Земеделие”.   Реализацията на млякото и млечните продукти се доказва за схемите по чл. 19, 19а, 23 и 24 от Наредба № 3 от 2015 г.  – (СМлК), - мляко (ЕЖСК),  – (ДПЖСК), , а разпределяне на новородени телета се изисква за схемите по чл. 20 и чл. 21 от Наредба № 3 от 2015 г.:  (СМКЮ) и -месо (ЕЖСК). Необходимо е заявителите да предоставят и заверени копия на описаните документи за реализация на продукцията.   Държавен фонд „Земеделие“ обявява, че в изпълнение на чл. 27а, ал. 5 на Наредба № 3 от 17.02.2015 г., от сайта на ДФЗ на адрес:  или от активните линкове по-надолу, е достъпен за изтегляне и попълване образец на електронен опис на документи, доказващи реализация на произведена продукция от мляко и/или млечни продукти за периода от 1 октомври 2016 г. до 30 септември 2017 г. по схемите.   Към приложените файлове е изготвена и подробна инструкция за тяхното попълване. Попълненият опис по образец се подава на хартиен и електронен носител. В изпълнение на чл. 27а, ал. 8 на Наредба № 3 от 17.02.2015 г., кандидатите, които едновременно са кандидатствали по:  (СМКЮ) и - месо (ЕЖСК) е необходимо, в периода 5 – 30 октомври 2017 г. да подадат Декларация по образец в съответните отдели OПСМП на областните дирекции на Държавен фонд „Земеделие”, за разпределение на новородените и регистрирани в периода 01 октомври 2016 г. – 30 септември 2017 г. телета в стопанството.  Разпределянето на новородените телета, които са регистрирани в стопанството на земеделските стопани се налага само при едновременно заявени схеми СМКЮ и ЕЖСК (месо) (чл. 27а, ал. 8 Наредба № 3 от 2015 г.).    За кандидати, които имат само една заявена схема от следните: СМКЮ, ЕЖСК (месо) или ДПЖСК (породи за месо), не се изисква подаване на декларация по чл. 27а, ал. 8 от Наредба № 3 от 2015 г.   Списъци на стопаните, които следва да се явят в отдел „ПСМП“ при ОД на ДФЗ са публикувани на адрес: .     ", "date": "2017.11.03", "title": "От днес животновъдите доказват реализацията на млякото и млечните продукти"}
{"url": "http://www.novinite.bg/articles/152198/Rusiya-ogranichava-vnosa-na-pileshko-meso-ot-Balgariya", "text": "Руската служба за ветеринарен и фитосанитарен контрол „Росселхознадзор“ въведе временни ограничения за вноса на пилешко месо от България, предаде РИА Новости.В съобщение на сайта на службата се посочва, че причина за ограниченията са случаите на птичи грип на територията на България.Мерките касаят вноса на птиче месо и продукти, съдържащи пилешко.Освен това под ограничения попада вносът на храна и хранителни добави за птици, с изключение на такива от растителен произход или получени в резултат на химичен и микробиологичен синтез.", "date": "2017.11.03", "title": "Русия ограничава вноса на пилешко месо от България"}
{"url": "http://www.novinite.bg/articles/152184/Po-strog-kontrol-za-shoforite-v-publichniya-transport", "text": "\r\nОт Асоциацията на пострадалите при катастрофи настояват да бъдат монтирани видеорегистратори в автобусите на обществения транспорт. Според тях само по-строгия контрол на шофьорите може да помогне да се избегнат инциденти като този на магистрала Тракия. В студиото на „Денят започва“ председателят на асоциацията Владимир Тодоров заяви, че още следващата седмица ще внесат предложението в Министерството на транспорта, предаде БНТ.\r\nВладимир Тодоров, председател на Асоциацията на пострадалите при катастрофи: Ако има едно такова средство, което да записва всичко, каквото се случва на пътя, пред автобуса. Има възможност и да се сложи и устройство, което записва вътре в автобуса, състоянието на шофьора. Смятаме следващата седмица да предложим на Министерството на транспорта една промяна, която да бъде свързана с автобусите, всички, които оперират по градския транспорт, извънградски да бъдат задължени да монтират видеорегистратори.\r\n\r\n\r\n\r\n\r\n", "date": "2017.11.03", "title": "По-строг контрол за шофьорите в публичния транспорт"}
{"url": "http://www.novinite.bg/articles/152190/Na-sedmo-myasto-sme-v-Evrosayuza-po-sobstveni-jilishta", "text": "Близо 85 процента или повече от 8 от 10 българи обитават свое собствено жилище, при среден показател за ЕС от 70 на сто /7 на 10 европейци/, отчита анализ на Евростат за състоянието на жилищния фонд в Евросъюза през 2016 г.Според европейската статистика около 54,5 на сто от населението у нас живее в къщи, а 45,5 на сто обитава апартаменти в блокове, предаде ДАРИК.От притежаваните от българите над 3,9 млн. броя жилища - 2,6 милиона са в градовете и около 1,3 милиона - в селата.При население у нас в края на миналата година малко над 7,1 милиона души - 5,3 милиона българи /73 на сто от населението/ са обитавали жилища в градовете и около 1,8 милиона /23 процента/ - в селата. Броят на селата у нас през миналата година е бил малко под 5000, като 157 села изцяло са били без население, а в 1148 села у нас са живеели между 1 и 49 души.Градовете у нас са били 257, а тези с над 100 000 души - шест. Въпреки това в тези шест града са живеели около 34 процента от населението на страната.   Според данни на родната статистика - за последните 5 години броят на притежаваните от българите жилища се е увеличил с над 44 хиляди. В края на миналата година у нас е имало 3 943 989 жилища, а през 2011 г. те са били 3 899 759.Средният размер на жилищната площ, която българинът е обитавал, е била около 72 кв. м., като с тази площ у нас е имало приблизително около 2 млн. жилища.През 2016 г. 41 процента от населението на ЕС е живеело изцяло в градовете, докато 31 процента са живели в градове и предградията, а 28 на сто - изцяло в селски райони, отчита Евростат.В ЕС мнозинството от хората през 2016 г. са били собственици на жилищата си, като близо 70 процента са притежавали собствен дом, докато 30 на сто са наемали жилището си или 7 от 10 граждани на ЕС са имали собствен дом. Най-голям дял от населението, притежаващо свое собствено жилище, е регистриран в Румъния - 96 процента собственици, пред Литва - 90 процента, Словакия - 89,5 процента и Унгария - 86,3 процента.  Въпреки високият процент собствени домове - румънците са най-притеснени откъм жилищна площ едва 44 кв.м. средно на човек - при среден показател за ЕС - 96 кв.м. На другия край на скалата - едва над половината от населението, което живее в Германия /52 процента/ , Австрия /55 процента/, Дания /62 процента/, Великобритания /63 процента/ и Швеция /65 процента/ - е притежавало собствен дом.В някои страни на ЕС повече от половината от населението живее в жилища, които са с ипотека или заем - в Швеция този дял е 61 на сто, в Холандия - 59 на сто, в Дания - 50 на сто. В голяма част от държавите членки болшинството от населението живее в къщи през миналата година, като най-висок процент е регистриран в Ирландия - 92,5 на сто и Обединеното кралство - 85 на сто, следвани от Хърватия - 80 на сто, Белгия - 78 та сто и Холандия - 76 на сто.Най-малък процент хора /под 50 на сто/ живеят в къщи в Испания, Естония, Латвия и Литва, отчита Евростат.", "date": "2017.11.03", "title": "На седмо място сме в Евросъюза по собствени жилища"}
{"url": "http://www.novinite.bg/articles/152197/Stotici-predpriyatiya-sa-izcheznali-v-Balgariya-za-7-godini", "text": "В периода от 2008 до 2015 г. от икономическата карта на България са „изчезнали“ 92 големи, 887 средни и 2488 малки предприятия, като те са били основно в преработващата промишленост, строителството и търговията. Това сочат данни на Българската стопанска камара (БСК).Оказва се, че за същия период броят на предприятията у нас, които са данъчно задлъжнели, се е увеличил с 22%. Най-много от тях са в секторите „Държавно управление“, „Създаване и разпространение на информация и творчески продукти; далекосъобщения“, „Хуманно здравеопазване и социална работа“ и „Транспорт“.Заетост и заплащане на труда От 2008 до 2015 г. броят на заетите в нефинансови предприятия лица намалява с 5%. Спадът в големите предприятия е 6%, в средните - 16%, в малките - 10 процента. В микропредприятията пък се отчита ръст на заетите с 10 на сто.Разходите на работодателите за труд на едно лице нарастват с 56%, като в честния сектор ръстът е с 64%, а в обществения – с 41 процента.Средната работна заплата в периода 2008-2016 г. се е увеличила със 70,3%. В частния сектор ръстът е с 88,6%, а в обществения – с 32,4%.Минималната работна заплата нараства с 10% средногодишно, като спрямо 2008 г. ръстът е над 100%, а предвидената за 2018 г. МРЗ от 510 лв. е 132% по-висока от тази през 2008 г.Финансови показателиПрез периода 2012 - 2016 г. пък приходите на предприятията нарастват с 20,9%, в т.ч. нетните приходи - с 16,3%. Разходите се увеличават с 18,5 на сто. Счетоводната загуба намалява с 19,7%, а данъчната загуба - с 23,3%, но броят на задлъжнелите, отчитащи счетоводна загуба, се повишава с 3,5 процента.Счетоводната печалба се увеличава с 35,9%, а данъчната печалба – с 34,4% и точно с толкова се увеличава полагащият се корпоративен данък. Секторите, които формират най-голям дял (54%) от общия размер на отчетената счетоводна печалба са „Преработваща промишленост“, „Търговия; ремонт на автомобили и мотоциклети“ и „Финансови и застрахователни дейности“;Броят на задлъжнелите предприятия, отчитащи счетоводна печалба, нараства, като с най-бързи темпове това става в секторите: „Култура, спорт и развлечения“, “Хуманно здравеопазване и социална работа“, „Създаване и разпространение на информация и творчески продукти; далекосъобщения“, „Административни и спомагателни дейности“.Средният размер на счетоводната печалба на едно данъчно задлъжняло предприятие нараства основно в сектори като „Финансови и застрахователни дейности“ и „Производство и разпределение на електрическа и топлинна енергия и на газообразни горива“, т.е. секторите, в които по административен ред са осигурени възможности за реализиране на допълнителни доходи по непазарен път.", "date": "2017.11.03", "title": "Стотици предприятия са изчезнали в България за 7 години"}
{"url": "http://www.novinite.bg/articles/152179/Udaljavat-jivota-na-AEC-Kozloduj", "text": "Удължават живота на АЕЦ \"Козлодуй\". Очаква се в петък Агенцията за ядрено регулиране да издаде лиценз на 5-ия блок на централата, която ще може да  произвежда ток още 10 години, информира Нова.Така за пръв път български ядрен блок ще може да работи след края на живота си, предвиден по проект.  ", "date": "2017.11.03", "title": "Удължават живота на АЕЦ \"Козлодуй\""}
{"url": "http://www.novinite.bg/articles/152244/V-Plovdiv-promotiraha-alternativnata-gradska-mobilnost-s-masovo-veloshestvie", "text": "Над 100 души се включиха в колоездачна обиколка на гребния канал в Пловдив, като част от инициатива за промотиране на алтернативната градска мобилност. Колоната с велосипедисти бе предвождана от заместник-министъра на регионалното развитие и благоустройството Деница Николова, кмета на община Пловдив Иван Тотев, заместник-кмета Георги Титюков, заместник-областния управител на Пловдивска област Димитър Керин и др.Инициативата подкрепиха и футболните легенди на „Ботев“ – Пловдив Петър Зехтински и Атанас Пашев, двукратният олимпийски шампион Николай Бухалов и международният рефер Атанас Узунов. Участниците във велопохода изминаха разстояние от 5,2 км, след което бяха раздадени предметни награди в специална томбола. Зам.-министър Николова връчи голямата награда – нов велосипед, който спечели 11-годишният Йоан. „С тази инициатива искаме да покажем какво постигаме със средствата от ЕС и солидарността на съюза. Само за няколко години променихме облика на Пловдив. Изградихме и 48 км нови велоалеи, предстои завършването на още 20 км. Това позволява да развиваме града в по-екологична посока, да създаваме по-здравословна среда и култура. Това, което ни предстои обаче, е да подобряваме културата на движение и толерантност между всички участници в движението, за да се движим по-безопасно“, посочи зам.-министър Деница Николова. Тя подчерта, че една от основните цели при изграждането на велоалеите е да се намалят пътните произшествия и да се замени средството за придвижване в градовете. „Оценяваме и подкрепяме усилията на г-н Тотев и неговия екип в Пловдив да се изграждат все повече алеи за велосипедисти, за да може градът да е сред първите с цялостна мрежа за алтернативно придвижване“, каза още Николова. Тя напомни, че със средства от Оперативна програма „Регионално развитие“ до 2015 г. по проектите за интегриран градски транспорт в седемте най-големи български града са подменени 256 автобуса, тролеи и трамваи с нови, по-екологични. Изградени са 115 км велоалеи, с които е поставено началото на алтернативната градска мобилност. Общата инвестиция в тези дейности е 413 млн. лв. Това допринесе за подобряване на възможностите за пътуване, но и за чистотата на въздуха, заяви зам.-министър Николова. В програмния период до 2020 г. инвестициите по тази линия ще продължат. С 237 млн. лв. от ОП „Региони в растеж“ ще се наградят проектите, като основната цел е да се мащабира всичко постиганото до момента.\r\n\r\n\r\n\r\n", "date": "2017.11.03", "title": "В Пловдив промотираха алтернативната градска мобилност с масово велошествие"}
{"url": "http://www.novinite.bg/articles/152178/BLS-Prez-2018-g-shte-falirat-naj-golemite-polikliniki", "text": "Предвид проектобюджета за следващата година, най-големите и работещи поликлиники у нас може да фалират. Това каза  председателят на Българския лекарски съюз (БЛС) д-р Венцислав Грозев.Според него, въпреки че за здраве през 2018 г. са предвидени с 407 млн. лева повече в сравнение с 2017 г., това няма да помогне.„Проблемът е в преразпределението. Около 80-85% от приходите си за ден ДКЦ-тата ще дават във фонд „Работна заплата”. Какво остава за останалите разходи”, коментира д-р Грозев.Желанието на медиците е през тази година личните лекари да разполагат с 10 млн. лева повече. ", "date": "2017.11.03", "title": "БЛС: През 2018 г. ще фалират най-големите поликлиники"}
{"url": "http://www.novinite.bg/articles/152196/Potrebitelite-shte-poluchavat-do-edin-chas-toka-kojto-sa-kupili-na-borsata", "text": "Потребителите вече ще получават ток от енергийната борса до час след сключването на сделката. Това се предвижда в промени на правилата за търговия на електроенергия, които Комисията за енергийно и водно регулиране трябва да одобри най-късно до началото на декември.Това пък ще даде зелена светлина за стартиране на сегмента „търговия в рамките на деня“ на българска независима електроенергийна борса, съобщиха на дискусия за либерализирането на енергийния пазар между всички участници в пазара, организирана от „Ютилити“.В момента 10-12% от общата енергийна консумация в страната се търгува на борсата, а от 50% от енергията, която се продава на свободния пазар, през борсата се търгуват 20%, заяви зам.-енергийният министър Жеко Станков, цитиран от \"Монитор\". Досега на пазара „Ден напред“ се наблюдава стабилна тенденция на покачване на цените на нашата борса, както и на регионалните цени на еленергията. За деветмесечието на 2017 спрямо 2016 г. има средно увеличение на цената на електроенергията на борсата с около 10 евро. Цените на българската борса се влияят от цените на близките големи борси в Европа и от тези в региона, обясни шефът на Българската независима електроенергийна борса Никола Габровски.Влияние върху цената на тока на българската борса оказват и психологични фактори като промяна в регулирането и т.н. Нелогичните увеличения на цената се получават от влияние на околните пазари. Така на 18-19 септември увеличението е предизвикано от рязко покачване на цените на тока в Румъния.", "date": "2017.11.03", "title": "Потребителите ще получават до един час тока, който са купили на борсата"}
{"url": "http://www.novinite.bg/articles/152194/Sazdavat-turisticheski-inspektorat", "text": "Предстои да се създаде звено за контрол или туристически инспекторат към Министерството на туризма, съобщила в Боровец министърът на туризма Николина Ангелкова, информираха от министерството. Ангелкова е участвала в работна среща с представители на контролните институции, местната власт и бизнеса за подготовката на зимния сезон. Новото звено ще има специфичните контролни правомощия, които до момента се осъществяват от Комисията за защита на потребителите. Ангелкова e подчертала, че съвместните проверки с КЗП ще продължат. Всичко, свързано с потребителските права, ще се запази в обхвата на КЗП съобразно Закона за защита на потребителите. Тя e съобщила, че се предвижда инспекторът да има шест регионални структури - в Боровец, Банско, Пампорово, Варна, Добрич и Бургас. Министър Ангелкова казала още, че сред основните приоритети на правителството е намаляване на административната тежест, а за туризма е и транспонирането на евродирективата за пакетните пътувания. Те са включени в предложенията за промени на Закона за туризма, който предстои да се внесе в Народното събрание до края на ноември. С промените в закона някои изисквания за отделни категории места за настаняване ще бъдат промени или ще отпаднат, като това няма да се отрази на качеството на услугите, била категорична министър Ангелкова. В началото на зимния сезон съвместно с КЗП ще се инспектират ски пистите. Ще се проследи дали се спазва категоризацията на пистите и дали те имат нужните информационни знаци. Преди всичко трябва да се гарантира високото качество на туристическата услуга и на първо място сигурността на туристите, казала още министър Ангелкова. Тя припомнила, че миналата зима, в страната е имало 19,6 на сто ръст в чуждестранните посещения. Тогава над 1,4 млн. чужди туристи са пребивавали в страната.", "date": "2017.11.03", "title": "Създават туристически инспекторат"}
{"url": "http://www.novinite.bg/articles/152245/V-sredata-na-noemvri-shte-stane-yasno-shte-ima-li-koledni-dobavki-za-pensionerite", "text": "Не всички пенсионери ще получат коледни добавки, ако изобщо някой получи. Това стана ясно от коментара на финансовия министър Владислав Горанов в кулоарите на парламента. По думите му в средата на този месец ще стане ясно дали изобщо ще има добавка към пенсиите за празниците. В момента се правело анализ дали такава възможност ще има.", "date": "2017.11.03", "title": "В средата на ноември ще стане ясно ще има ли коледни добавки за пенсионерите"}
{"url": "http://www.novinite.bg/articles/152219/Evropejski-stolici-iskat-edinni-merki-sreshtu-zamarsyavaneto-ot-transporta", "text": "Девет европейски столици, сред които и София настояват в общо писмо за намаляване на замърсяването от транспорт.София, Рим, Париж, Амстердам, Мадрид, Копенхаген, Виена, Брюксел и Хелзинки изпратиха общо писмо до европейските институции, в което се настоява за въвеждане на единни мерки за намаляване замърсяването на въздуха от транспорт.Писмото е изпратено едновременно до Съвета на ЕС и до Европейската комисия. Кметовете на градовете отбелязват, че транспортът е един от секторите, при които количествата на емисиите на парникови газове продължават да нарастват.Основните действия, за които кметовете на градовете настояват са до края на годината да бъде финализирана европейската реформа за типово одобрение, като бъдат въведени задължителни автомобилни тестове на европейско и национално ниво. Иска се и строг надзор от организациите, отговорни за контрол върху тестовете на емисии на превозните средства на национално ниво.Второто от приоритетните им искания е да се изработят общи стандарти за допустимите емисии на въглероден диоксид с хоризонт 2025 г. и 2030 г. Третото изискване на кметовете е да се допълнят съществуващите регулации за въглеродни емисии от автомобили.", "date": "2017.11.03", "title": "Европейски столици искат единни мерки срещу замърсяването от транспорта"}
{"url": "http://www.novinite.bg/articles/152213/Otriha-13-tona-negodno-meso-v-predpriyatie-v-Haskovo", "text": "Близо 13 тона негодно месо са открили данъчните в месопреработвателно предприятие в Хасково.Кашоните са били с подменени етикети, а стоката в тях - с изтекъл срок на годност. Става въпрос за свинска и телешка кайма и свински гулаш, информира Нова телевизия.Данъчните са констатирали несъответствие между документите и стикерите. Информирали са Агенцията по храните и Икономическа полиция.Негодното месо е унищожено. ", "date": "2017.11.03", "title": "Отриха 13 тона негодно месо в предприятие в Хасково"}
{"url": "http://www.novinite.bg/articles/152200/Desni-partii-Byudjet-2018-shte-dovede-do-zaciklyane", "text": "Чрез бюджета за догодина стабилността в страната ще се превърне в зацикляне. Така смятат представителите на три десни партии - ПП „Движение Да България“, ПП „Демократи за Силна България“/ Нова република, ПП „ДЕОС“.Публикуваме позицията им, изпратена днес до медиите:\"Бюджет 2018 има като основна линия на действие пълния отказ от реформи, тоест от действия за подобряване на ефективността на разходите, както и намаляването на неефективни такива. Разпределят се повече пари без всякаква връзка с резултати и подобряване живота на хората.  Растеж заради международното положение Растежът в България се дължи, в огромната си част, на положителните развития в ЕС. Очакваният растеж през 2018 г. ще е приблизително равен на средния очакван растеж на Световната икономика. Липсват обаче, вътрешните мерки за насърчаване на растежа, поради което България ще продължи да бъде на последно място в ЕС по доходи и стандарт на живот. Но дори този растеж няма да е безкраен. Преди десет години, БСП и Тройната коалиция пропиляха годините на растеж, без да използват високите приходи и излишъци, за да финансират реформи в образованието, социалното осигуряване, здравеопазването, отбраната. Днес ГЕРБ повтаря същата грешка - инвестира приходите от силните години в кражби, а не в реформи. Увеличаване на данъци и осигуровки Лоша новина е и предвиденото увеличаване на данъците и осигуровките през 2018 г. Държавата планира да събере допълнителни 450 млн. лева, включителночрез вдигане на осигуровките за пенсия с 1 процентен пункт, и от вдигането на осигурителните прагове. Същевременно, ръстът на пенсиите продължава да изостава от този на заплатите и жизнения стандарт. Без реформа, българските пенсионери стават все по-бедни, независимо от увеличената сигурителна тежест. Няма чужди инвестиции Изключително обезпокоителна тенденция са намаляващите преки чуждестранни инвестиции в България. Растежът на БВП се дължи най-вече на нарастване на потреблението. Явно България продължава да бъде считана като рисково място за инвестиране. Недостатъчно за общините Продължава и тенденцията за свръхцентрализация на бюджета. Всички средства са в ръцете на Министъра на финансите. Българските общини и кметове са поставени в унизителното положение на просители пред централната власт. Независимо от очаквания висок ръст и приходи, общините остават в постоянен фактически фалит, а реформи на местното самоуправление не се предвиждат. Освен това, България продължава да бъде в групата страни в ЕС с прекомерни макроикономически дисбаланси, при това е най-бедната страна в тази класация. На този фон претенциите за стабилност изглеждат недостатъчно обосновани. Зле за средния и дребен бизнес Продължава тенденцията правителствата на ГЕРБ и БСП да фаворизират „големите“ и да мачкат и унищожават „малките“. Най-добър пример е обстоятелството, че три години не стигнаха на Министерство на финансите, за да монтира уреди за контрол и за данъчни цели на големите производители на цигари и алкохол. Тук е и големият резерв за допълнителни приходи в бюджета, ако се изпълни законаът и се затегне контролът. И три мандата не стигат, за да бъде намалена дискриминационната ставка ДОД за най-дребния бизнес - едноличните търговци от 15% на общото ниво от 10% Излишъците се харчат произволно Заложените приходи в бюджет 2018 г. изглеждат сериозно подценени, което се превръща в обичайна практика за това ръководство на Министерство на финансите. Така се създава огромен буфер, който да се харчи без всякакви правила в края на годината. Предвижданият дефицит от 1% през 2018 г., като дори бюджет 2017 г. се очаква да приключи в балансирано състояние, е допълнителен буфер и подготовка за нови големи необосновани разходи в края на годината, което вече стана традиция. В този смисъл правилното решение за бюджет 2018 г. би било балансираното съотношение между приходите и разходите. Енергийната зависимост остава Положително е, че в бюджета са предвидени 215 млн. лева за газовата връзка с Гърция, но остават съмненията, че проектът нарочно се бави, за да продължи сериозната зависимост на България от един доставчик. Пълен отказ от реформи Това правителство вече дори не предприема опити за подобряване на ефективността на разходите. Вместо това възприема социалистическия подход да налива повече пари в нереформирани сфери и дори се опитва да се хвали с тези си действия. Например парите за здравеопазване се увеличиха няколко пъти през последните години, но качеството спадна и недоволните се увеличиха. В пенсионното осигуряване, вместо да се разширява капиталовият стълб се разширява разходопокривният. Вече дори не се говори за реформа в МВР и диференциране на заплащането според реално свършената работа. Увеличаването на заплатите на учителите е правилна мярка, но следва да се обвърже с постигнатите резултати и знания от учениците. В секторите образование и здравеопазване се наливат общо 1 милиард повече. Има ресурс и възможност тези сектори да се реформират, но бюджетът не разкирва подобни намерения. Принципът следва да е повече пари срещу реформи и прилагане на работещи модели. Заложено е увеличаване на усвояването на еврофондовете. Планирани са 4.2 милиарда лева за 2018 г., но усвояването им изцяло зависи от работата на нереформираната администрация и проблемите тук биха се отразили и на капиталовата част на бюджета, защото голяма част от капиталовите разходи са кофинансирани от еврофондове. Конкретни примери са трудностите при реализирането на толсистемата, концесията на летище София, газовата връзка с Гърция, магистрала Струма и др. Твърдо последни по доходи Вече по време на трето правителство на ГЕРБ, България е последна по доходи в ЕС. С темповете на развитие от последните 15 години, на България ще бъдат необходими още 33 години за достигане на средно европейските доходи. За сравнение Естония вече драстично ни изпреварва по този показател, като на тази страна са необходими по-малко от 10 години за достигане на средния стандарт на живот в ЕС. България не може да се възползва от възможностите, които предоставя членството в ЕС, основно защото нивата на политически риск остават високи и нереформираните системи тежат като „воденичен камък“. Мислете за бъдещето и не крадете! Не вярваме, че ГЕРБ и “патриотите” ще се съобразят с разумни препоръки - те явно са се самозабравили. Но сме длъжни да се обърнем с един последен призив: Харчете резултатите от чуждия труд за реформи, а не за кражби. Натрупаното в силни за икономиката години трябва да е в полза на следващите поколения, а не на партиите ви на следващите избори!\", завършва позицията.", "date": "2017.11.03", "title": "Десни партии: Бюджет 2018 ще доведе до зацикляне"}
{"url": "http://www.novinite.bg/articles/152252/Vtori-den-akciya-za-narkotici-v-romska-mahala-v-Sofiya", "text": "Втори ден на полицейска акция в ромската махала на булевард „Константин Величков” в София. Униформените са там по сигнал за разпространение на наркотици.Акцията започна в четвъртък вечерта. Полиция и жандармерия претърсиха ромски къщи. Открити са амфетамини и хероин. Задържани са четирима мъже.Какво е количеството иззети наркотици и ще има ли още задържани – предстои да стане ясно. ", "date": "2017.11.03", "title": "Втори ден акция за наркотици в ромска махала в София"}
{"url": "http://www.novinite.bg/articles/152199/Sauditska-Arabiya-vavejda-turisticheski-vizi", "text": "Саудитска Арабия обяви плановете си да въведе туристически визи, предаде БГНЕС.Както обясни принц Султан бин Салман бин Абдул Азиз, отговарящ в кралството за туризма, програмата за издаване на туристически визи ще стартира \"скоро\". В същото време той не уточни по-точни срокове, в които това да стане.В ултраконсервативната държава, където все още не съществува понятието туризъм като такова, няма и съответното министерство. Правото да влизат в страната получават само потенциални работници и мюсюлмани, които отиват на поклонение в светите за исляма места. Сега се прави заявка за развитие на туристическа индустрия.", "date": "2017.11.03", "title": "Саудитска Арабия въвежда туристически визи"}
