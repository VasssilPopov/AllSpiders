{"url": "https://www.novinite.bg/articles/185358/Na-masoviya-balgarin-spestyavaniyata-sa-do-5-bona-v-leva", "text": "Има ли смисъл в обръщането на влоговете в лева в такива в евро? Застрашени ли са спестяванията ни при влизането на България в чакалнята на еврозоната през април, както е планирано?\"Ние сме в механизъм на валутен борд вече повече от 20 години и сега, когато взимаме решение да направим следващата стъпка – да преминем към еврото, имаме твърдото убеждение на управляващите, на гуверньора на БНБ, че отказването от националната валута и преминаването към еврото ще стане при този курс, който е приет и работи вече повече от 20 години в страната\", обясни за БНР кредитният консултант Тихомир Тошев.Литва и Естония са направили същия преход от фиксиран курс към евро, при запазване на курса от валутния борд.\"Засега вероятността този курс да бъде променен, е минимална, но чисто технически я има\", поясни консултантът. \"Технически може това да се случи – някоя от страните да поиска да влезем при друг курс, но от друга страна имаме заявка от страна на управляващите, че по-скоро ще се откажем от влизането и преминаването към еврото, отколкото да променят курса\", посочи той.\"Притесненията и страховете на хората заради преживяното през 1997 година и хиперинфлацията и загубата на спестявания, са обясними\", коментира Тошев.\"Голяма част от спестяванията – от тези вече над 55 милиарда, са малки депозити под 5 хиляди лева. На масовия българин спестяванията му са под 5 хиляди лева. В малка част от българите са големите спестявания – сумите, които са сериозни и може да се понесе сериозна загуба, ако има бъдеща промяна на този курс\", посочи Тошев.\"С драстичното падане на лихвите губим част от спестяванията си, защото не ги управляваме достатъчно правилно\", поясни още кредитният консултант. \"Вариантите са много и различни. Проблемът е, че масовият българин остава скептичен към всякакви други варианти\", обърна внимание той.Сигурността от гарантираните 100 хиляди евро за банковите влогове и дори минималната лихва по депозитите успокояват хората и те не поглеждат към инструменти като взаимните фондове, допълнителното пенсионно осигуряване и здравните застраховки с инвестиционен характер например, наблюдават експертите.Тихомир Тошев уточни, че все пак интересът към тези финансови инструменти расте и малко по малко повече хора се престрашават да опитат и допълнителни възможности, които биха могли да носят по-голяма доходност, за да съхранят парите си спрямо инфлацията.\"Повечето от тези инвестиционни инструменти не работят в кратък срок и ако в следващите година- две парите ще ви трябват, по-добре не ги правете\", съветва Тихомир Тошев. \"Парите, които ще ни трябват скоро, ще ни излезе някакъв наложителен разход в семейния бюджет, по-добре наистина да си останат в банковия депозит. Там са на разположение. Да, не носят доходност, да, инфлацията яде малко от тях, но когато ще ги похарчим след 3, 5 до 8 месеца – това е най-добрият вариант, защото достъпът до тях е много бърз\", посочи кредитният консултант.Тихомир Тошев отбеляза още, че през последните няколко години недвижимите имоти като инвестиционен инструмент са хит за българите с по-големи спестявания. ", "date": "2020.02.03", "title": "На масовия българин спестяванията са до 5 бона в лева"}
{"url": "https://www.novinite.bg/articles/185351/Turnir-po-futbol-v-pamet-na-Kobi-Brajant", "text": "„Академия Петков“ организира турнир в памет на легендарния баскетболист Коби Брайънт, който се проведе на игрищата на Спортен комплекс „Мир и дружба“ в София. В надпреварата взеха участие децата, трениращи в школата, като всички получиха златни медали. „Изпълнени сме с емоции от поредния турнир, в който радостта да участват имаха единствено деца, трениращи в нашата школа. Почетохме един велик спортист, който заслужава уважение във времето и чийто постижения не бива да бъдат забравяни.Победителят беше само един, но всички деца получиха златни медали. Великите спортисти трябват да служат за пример, без значение от обстоятелствата“, заяви основателят на школата Петър Петков. След края на турнира се проведе и състезание за най-точен стрелец, като победителят спечели тениска на Коби Брайънт. \"Академия Петков\" е школа за индивидуални тренировки по футбол за деца между 5-12 годишна възраст. През настоящата година клубът стартира своя инициатива за тренировки по футбол за социално слаби деца и деца без родителски грижи.", "date": "2020.02.03", "title": "Турнир по футбол в памет на Коби Брайънт"}
{"url": "https://www.novinite.bg/articles/185349/Legendarniyat-Hristo-Bonev-Zuma-dnes-e-rojdenik", "text": "Днес легендата на Локомотив и България Христо Бонев празнува своя рожден ден!Зума е роден на 3 февруари 1947г. в Пловдив. Записва 426 мача с екипа на Локомотив, в които отбелязва 185 гола. Става вицешампион с родния си клуб през 1973 г. и бронзов медалист през 1969 и 1974 г.Носител е на Купата на Съветската армия (1983). Става три пъти Футболист на годината в България – (1969, 1972, 1973). Носител е на купата за спортсменство (1976).С националния отбор на страната Христо Бонев записва 98 мача (2-ро място във вечната ранглиста) и 47 гола (2-ро място във вечната ранглиста). Излиза 42 пъти с капитанската лента (1-во място във вечната ранглиста).Бенефисът на Бонев е на 16 септември 1984 г. в Пловдив, когато идват редица звезди като Боби Мур, Волфганг Оверат, Ян Томашевски, Зигфрид Шолтишик, Ференц Бене, а треньори са Щефан Ковач и Райко Митич.Преди време заслужено бе обявен за футболист №1 на Пловдив за ХХ век.", "date": "2020.02.03", "title": "Легендарният Христо Бонев-Зума днес е рожденик"}
{"url": "https://www.novinite.bg/articles/185356/Izzemvat-kolekciyata-na-Bojkov-s-beli-rakavici", "text": "Вещи лица, прокурори и реставратори влязоха в офиса на “Нове холдинг”, за да изземат вещи от колекцията на Васил Божков.По-рано стана ясно, че от дома на Божков са иззети ценни картини и експонати.Миналата седмица се разбра, че предметите от колекцията на Васил Божков ще бъдат иззети в присъствието на най-добрите експерти в България, съобщи тогава говорителят на главния прокурор Сийка Милева. Коментарът бе по повод възмущение на председателя на Комисията по култура и медии Вежди Рашидов, че разследващите са се опитали да конфискуват колекцията на свързаната с Васил Божков фондация „Тракия“ в чували.По-рано през седмицата от Фондация “Тракия” оповестиха съобщение до медиите, в което изразиха възмущението си от опита на разследващите органи да изземат ценни експонати от колекцията, като ги събират в чували и кашони.", "date": "2020.02.03", "title": "Изземват колекцията на Божков с бели ръкавици"}
{"url": "https://www.novinite.bg/articles/185368/19-godishniyat-rom-bez-knijka-kojto-ubi-dvama-v-Plovdiv-se-prizna-za-vinoven", "text": "19-годишният Огнян Дебелаков и 46-годишният му баща Митко, които са обвинени за причиняване на катастрофа с две жертви, се изправиха отново днес пред съда в Пловдив. Защитата на двамата обяви, че те признават фактите и обстоятелствата около инцидента и поиска делото да се гледа по съкратената процедура и присъдите им да бъдат редуцирани с 1/3 от размера на наказанията.Припомняме, че младежът е обвинен за причиняване на смъртта на двама души през месец септември миналата година. Доказано е, че той е карал пиян и без свидетелство за правоуправление. Митко Дебелаков е обвинен, че е предоставил автомобила, с който е станал инцидента на пияния си син, знаейки, че той е употребил алкохол и няма шофьорска книжка. В тежката катастрофа загинаха две момчета – на 16 и 19 години, на кръстовището на булевардите „Източен“ и „Марица-юг“.Шофираният от Огнян лек автомобил „Опел Корса“ се заби в стълб и три антипаркинг колчета. При удара намиращите се в колата четирима младежи изхвърчат навън. Двама от тях загиват на място, като тялото на единия бе открито на другия ден в коритото на реката.Според експертизата, 19-годишният Огнян е шофирал с 1,55 промила алкохол в кръвта. Впоследствие е установено, че е бил и дрогиран.След съвещание тази сутрин съдът обяви, че връща материалите по делото на прокуратурата заради открити съществени процесуални нарушения в обвинителния акт, които ограничават правата на обвиняемите Дебелакови.", "date": "2020.02.03", "title": "19-годишният ром без книжка, който уби двама в Пловдив, се призна за виновен"}
{"url": "https://www.novinite.bg/articles/185366/Pavel-Kolev-V-edin-moment-shte-tryabva-da-platim-zaplatite-na-igrachite-v-Levski", "text": "Изпълнителният директор на Левски Павел Колев отрече клубът да има запорирани сметки.\"Не. Левски няма запорирани сметки. Изплатили сме два важни дълга. Единият от тях е към НАП.Естествено, има текущи разходи. Някои от тях са за разплащания, за наем на стадион \"Васил Левски\" и други.Когато има нещо официално, ще говорим. На този етап не мога да кажа нищо. Нямам контакт със собствениците и не съм запознат с процесите, които вълнуват аудиторията. Но скоро ще има яснота и по този въпрос, вярвам.При нас нещата продължават по план. Тренират футболистите, провеждат се занимания и така.Ситуацията изглежда стабилна. Задължения не ни измъчват. Но да, има известна липса на яснота, което по-скоро е обяснимо\", каза Колев.\"Няколко пъти казах, че бюджетът на Левски в момента е между 1,5 млн. и 2 млн. на месец. 1,5 млн. е санитарният минимум. Понеже слушам много коментари дали това е много или малко... Бюджетът зависи от визията, от това, която търсиш, от целите, от стратегията. Ако имаш възможност да си позволиш тези цели, трябва да си готов и на по-висок бюджет. Когато нямаш бюджет, променяш целите. От тази гледна точка, ние сме гъвкави.Предполагам и хората, които ще управляват Левски. Когато финансовите възможности са други, целите са различни. Няма да се инвестира толкова в базата, няма да се плащат толкова високи заплати в администрация, детско-юношеска школа и първи отбор. Всички тези неща, които можехме да си позволим като ремонти, ще отпаднат. Не е належащо да платим 2 млн. Просто в един момент трябва да платим заплати на играчите, което е най-голямото перо. Надявам се до тогава всичко да е ясно\", добави Колев.", "date": "2020.02.03", "title": "Павел Колев: В един момент ще трябва да платим заплатите на играчите в Левски"}
{"url": "https://www.novinite.bg/articles/185373/Osadiha-bashtata-kojto-vilnya-v-uchilishte-v-Plovdiv", "text": "Осъдиха по бързата процедура на условна присъда родителят, който вилня в час по химия в пловдивското училище \"Княз Александър Първи”. Припомняме, че на 22 януари 50-годишният мъж нахлул в класната стая на дъщеря си по време на учебни занятия, за да иска обяснение от ученик, който имал конфликт с нея. Това било сторено с агресия и грубост. Пловдивският районен съд е осъдил мъжа на девет месеца „лишаване от свобода“, но присъдата ще бъда условна с три години изпитателен срок. Родителят е признал вината си. Инцидентът е бил стресиращ за всички в училището. Мъжът влязал, избутал охраната и нахлул в класна стая на седми клас. Той се отправил към чина на 13-годишно момче, за да иска обяснение за конфликт с дъщеря му. Въпреки опитите на преподавателката да потуши скандала, мъжът започнал да дърпа ученика за якето и да му говори на висок глас. От ръководството на училището е бил подаден сигнал на тел. 112, като на място пристигнал полицейски екип. Не случайно класификацията на прокуратурата е, че става дума за хулигански действия, отличаващи се с изключителен цинизъм и дързост. ", "date": "2020.02.03", "title": "Осъдиха бащата, който вилня в училище в Пловдив"}
{"url": "https://www.novinite.bg/articles/185360/Shah-za-Geshev-OAE-nyama-da-ekstradira-Bojkov-zashtoto-bil-investitor-tam", "text": "\r\n\r\n\r\n\r\nБългария няма споразумение за реадмисия с Обединените арабски емирства, а практиката показва, че федералната монархия често отказва екстрадиция по различни причини дори на малкото страни, с които има подписани такива споразумения, пише \"24 часа\".", "date": "2020.02.03", "title": "Шах за Гешев: ОАЕ няма да екстрадира Божков, защото бил инвеститор там"}
{"url": "https://www.novinite.bg/articles/185353/Eksperti-alarmirat-Svetat-moje-da-zabravi-za-shokolada-zashtoto-kakaoto-e-v-opasnost", "text": "Какаото е неизменна част от сладките изкушения. Ала заради климатичните промени и повишаването на температурите, то може да се превърне в ценна, но рядка суровина, предупреждават експерти, цитирани от БГНЕС.Дали все пак става въпрос за реална опасност или за всяване на паника?Сценарият за предстоящ спад в производството на какао всъщност не е нов, пише германският \"Тагесшау\" . Още преди пет години учените предупредиха за слаба реколта от какаови зърна от Гана – една от основните държави, в които се отглежда това растение. В действителност се стигна до драстичен спад в добива – вместо 1 млн. тона, както беше планирано, фермерите в Гана получиха само 700 000 тона или 30% по-малко от очакваното. Като основна причина беше посочено изменението на климата. Валежите бяха нерегулярни – понякога много обилни, понякога оскъдни, а температурите се повишиха.Това действа като отрова на чувствителните какаови дървета. Ако вали малко, има по-малко плодове, ако пък вали много, възникват проблеми с вредителите и плесените, заявяват от Института за изследване на какаото в Гана. Ако тази тенденция не бъде прекратена, ще дойде време, когато какаото вече няма да може да се отглежда в Гана. През 2011 г. ООН предупреди земеделските производители, че ще трябва да се научат да управляват по-устойчиво своите насаждения, в противен случай бъдещето им ще бъде застрашено. Прогнозите не се сбъднаха – цената на какаото, която се повиши до неочаквани нива през 2015 г., отдавна падна.Сега учените отново бият тревога. Изследвания на Международния център за тропически земеделски култури CIAT предупреждават, че през 2050 г. в Гана и съседния Кот д’Ивоар (Бряг на слоновата кост) почти 90 % от сегашните земеделски площи няма да могат да бъдат използвани. Блумбърг представя нещата още по-драматично: още през 2030 г. търсенето на какао в световен мащаб вече няма да бъде задоволено заради недостига на 2 млн. тона какао.Това е сценарий на ужасите за всички любители на шоколада, тъй като двете западноафрикански държави, преди всичко Кот д’Ивоар, произвеждат малко над 60 % от общото количество сурово какао в света.През последните години към производителите на какао се присъединиха Индонезия, Еквадор и Бразилия. Въпреки това драстичният спад в производството в Западна Африка би трябвало да достигне застрашителни размери. Около екватора има идеални метеорологични условия за какаовото дърво – много дъжд, висока влажност и високи температури. Евентуално глобално повишаване на температурата от 1,5 градуса би нарушило сериозно този баланс.Това не е единствената заплаха за какаовите насаждения. Вирусът CSSD (Cacao Swollen Shoot Disease) е заразил много дървета, особено в Гана, поради което страната ще трябва да намали ангажиментите си по доставка на какао за световния пазар.По официални данни, 16 % от всички какаови дървета в Гана са заразени. Реалният брой обаче вероятно е по-висок, тъй като симптомите на заболяването стават видими едва след една до три години. Учените се опитват да предотвратят разпространението на болестта върху растенията в Кот д’Ивоар, който със своите 1,6 млн. тона годишно е най-големия производител на какао в света.На борсите не се забелязва паника. Цената за тон какао е 2 371 евро, което е с 27 % повече от преди година. През 2015 и 2016 г. цената за тон какао достигна 2 770 евро, но подобни скокове в цените на суровини не са рядкост. Това важи особено за какаото, при което, освен колебанията в метеорологичните условия, са важни и други фактори, като запасите и геополитическите рискове.Дали ще се стигне до срив в производството на какао заради климатичните промени?Глобалното търсене на шоколадови продукти би трябвало да се увеличи в дългосрочен план, успоредно с нарастването броя на населението в света.", "date": "2020.02.03", "title": "Експерти алармират: Светът може да забрави за шоколада, защото какаото е в опасност"}
{"url": "https://www.novinite.bg/articles/185365/Konchinata-na-Kobi-Brajant-nosi-ogromni-pechalbi-na-bezskrupulni-hakeri", "text": "Хакери са решили да изкарат пари от смъртта на легендата Коби Брайънт. Учени от \"Майкрософт секюрити интелиджънс\" установиха, че престъпниците крият зловреден софтуер в снимки на баскетболната легенда, които могат да бъдат свалени онлайн. Веднъж изтеглени от неговите почитатели, компютрите им биват хакнати и използвани за копаене на криптовалута.Т.нар. \"червей криптокрадец\" позволява на онлайн престъпниците да използват мощността на компютъра ви, за да генерират различни видове криптовалута.Методът е станал изключително популярен сред хакерите, тъй като е много трудно подобен зловреден софтуер да бъде открит от стандартните антивирусни програми. Единственият начин да го забележим е, ако изведнъж компютърът ни започне да използва повече мощност от обикновено.Зловредният файл най-често може да бъде открит в снимки с висока резолюция, които почитатели свалят като тапети за компютрите си.Подобен софтуер е открит в изображения още на Тейлър Суифт и Скарлет Йохансон.", "date": "2020.02.03", "title": "Кончината на Коби Брайънт носи огромни печалби на безскрупулни хакери"}
{"url": "https://www.novinite.bg/articles/185344/Oshte-57-pochinali-ot-noviya-koronavirus-v-Kitaj-obshto-stavat-361", "text": "През изминалото денонощие броят на починалите в Китай от новия коронавирус се увеличи с 57, с което общият брой на смъртните случаи досега достигна 361. За същото време заболелите са се увеличили с 2829, с което официално общият им брой е 17 205. Това съобщи Държавният комитет по здравеопазване на КНР, цитиран от  .475 пациенти са изписани след успешно лечение.Според South China Morning Post  извън континентален Китай броят на болните от 2019-nCov е 182-ма.По данни на изданието в Хонконг са регистрирани 15 случая на заболели, в Хонконг – 10, в Макао – 8.В азиатските държави са се заразили 96 души, в Европа – 23, в Северна Америка – 13, в Австралия – 12, в дрги държави и части  на света – 5.Към момента в  са потвърдени 11 случая на болни от навия коронавирус.Помощникът на президента по национална сигурност Робърт О’Брайън заяви, че американците нямат причина за паника, а рискът от разпространие на 2019-nCov в страната е нисък.В същото време заради вируса, Фондовата борса в Китай откри за първи път след почивните дни заради Лунната нова година при над 8-процентов спад.Министерство финансите  на КНР пък ще похарчи 4 млн за борба с новото заболяване. изпрати на Китай 12 тона защитни материали, за да подпомогне борбата с коронавируса, става ясно от сайта на Еврокомисията. Отбелязва се, че ЕС и занапред ще оказва помощ на КНР.В  Федералната служба по надзор в сферата на защита правата на потребителите и човешкото благополучие информира, че с цел окозване на помощ на страните-членки на Евразийския икономически съюз и на Общността на независимите държави безвъзмездно са изпратени диагностични тестове за 2019-nCoV. Те са разработени във Федералното бюджетно учреждение на науката при държавния научен център по вирусология \"Вектор”.Отбелязва се, че на 1 и 2 февруари необходимите количества от реактива са предадени на Армения, Белорусия, Казахстан и Узбекистан Очаква се тестовете да бъдат доставени в Киргизия и Таджикистан.Доставката им в държавите от Евразийския регион е в рамките на предприетите от Русия мерки за подпомагане на съседни държани за увеличение потенциала на борба със заплахата от разпространение на инфекциозни болести., евакуирани от Ухан, пристигнаха в България снощи с полет от Франция с военно-транспортен самолет \"Спартан”. По време на полета те са били придружени екип на Военно-медицинска академия, а веднага след това – поставени под карантина в Катедрата по инфекциозни болести на Военномедицинска академия (ВМА).Те се намират в стаи със специален достъп, като няма да се допуска контакт с външни лица, докато не  изтече двуседмичният карантинен период. ", "date": "2020.02.03", "title": "Още 57 починали от новия коронавирус в Китай, общо стават 361"}
{"url": "https://www.novinite.bg/articles/185369/Gibi-Iskrenov-se-pokaza-ot-SASht-na-legendarno-Superboul-parti-2020-SNIMKA", "text": "Легендата на левски - Божидар Искренов, се показа публично. За сефте от дълго време насам, видя зорко око на Novinite.bg. Радостта на народа от известно време емигрира в САЩ и оттогава за него вестите са повече от оскъдни. Говори се, че е така, защото се крие от лихвари и бивша жена. Не е ясно колко достоверно е това, н е факт, че Гиби е в нещо като нелегалност.Снощи обаче той се появи на уникална снимка. На нея с аи други емблематични футболни фигури от близкото минало. Те  се събраха в Чикаго, за да гледат заедно финала на Супербоул. Някои от тях са легендите на Ботев - Борис Хвойнев, на Локо - Стефан Драганов-Чоната. Всички те живеят отдавна зад Океана, с изключение на Гиби, който е там отскоро. ", "date": "2020.02.03", "title": "Гиби Искренов се показа от САЩ на легендарно Супербоул парти 2020 (СНИМКА)"}
{"url": "https://www.novinite.bg/articles/185352/Dvamata-balgari-ot-Uhan-veche-sa-pod-karantina-vav-VMA-usmihvat-se", "text": "Около 22.15 ч. вчера в Катедрата по инфекциозни болести във ВМА бяха приети момче и момиче, евакуирани от град Ухан, през Франция до София. Транспортът премина без произшествия, болните бяха приети в катедрата и поставени под карантина.Направените тестове за новия коронавирус са отрицателни.Днес двамата българи са в добро състояние, усмихнати са, наспали са се, и към момента нямаме притеснения, каза на извънреден брифинг полк. доц. д-р Георги Попов, д.м., началник на Катедра ,,Инфекциозни болести” във ВМА.В средата на инкубационния период – след около седмица, ще бъде направен втори тест за наличието на коронавируса, за да се потвърдят категорично отрицателните резултати.Главният здравен инспектор доц. Ангел Кунчев каза, че държавата е предприела мерки за ограничаване разпространението на вируса от Китай. И добави, че се очаква още наши сънародници да се приберат от там.“Потокът от хора доста намаля с отменянето на преки полети от там. Мерките, разпоредени миналата седмица са в сила. Ако е необходимо ще разпореди и допълнителни заедно с колегите ни от ЕС”, посочи той и добави, че на летищата има екипи от медици, както и термокамери.“По-важно е системата на здравеопазване вътре в една страна да е в състояние да хване навреме такива случаи, да ги изолира, да намери контактните и да ги изследва с цел да не се предава вътрешно предаване на вируса”, коментира той.По думите на здравния ни инспектор термокамерите на летищата във Варна и Бургас не са в добро състояние и се очаква до края на седмицата те да бъдат оборудвани с нови.Доц. Кунчев каза, че у нас може да се провежда лечение на заболелите от вируса, но поясни, че все още има доста неизвестни около него. Той коментира, че изолирането на вируса в Италия само ще им помогне как да реагират срещу него.“Все още няма пълна сигурност кой е животинският вид, от който е тръгнало заболяването. Второ-начинът на предаване се промени. В началото той беше труден за предаване по въздушно-капков път. Последните данни от Китай са, че наистина може да се предава и контактно-битово, тъй като вирусът е намерен в изпражнения на болни хора. Това означава, че той може да попадне във външната среда и по друг начин”, обясни доц. Кунчев и подчерта, че той не може да се предаде през пратки от Китай, тъй като вирусът не е дълго устойчив.Здравният инспектор обяви още, че заради страха сред населението са залети от фалшиви сигнали за хора, които искат да се изследват, но не отговарят на условията.Доц. Кунчев обясни още, че ансамбълът от Петрич остава под карантина в домашни условия и под наблюдение на медици, и увери, че към момента няма отклонения в здравния им статус.Той не изключи и вариантът да се стигне и до налагане на пълна забрана за пътуване до Китай и обратно на базата на призивите да не се пътува. ", "date": "2020.02.03", "title": "Двамата българи от Ухан вече са под карантина във ВМА, усмихват се"}
{"url": "https://www.novinite.bg/articles/185364/Mitnichari-s-golyam-udar-pri-rutinna-proverka-na-GKPP-Dunav-most", "text": "Митнически служители от Главна дирекция \"Митническо разузнаване и разследване“ задържаха недекларирани 1301 спортни блузи, обувки и парфюми с лого на известни марки при две митнически проверки на автобуси с пътници, в района на ГКПП Дунав мост – Русе, съобщиха от Агенция \"Митници\".При един от случаите автобус с турска регистрация е пътувал от Турция за Румъния. На 28 януари е отклонен в района на ГКПП Дунав мост – Русе за щателна митническа проверка. В 30 полиетиленови чанти са открити 340 чифта спортни обувки, 200 спортни блузи и 154 тестера на парфюми и тоалетни води с обозначения на девет различни световноизвестни марки.При друг случай в началото на месеца, на 8 януари при проверка на автобус с румънска регистрация, излизащ от България през ГКПП Дунав мост – Русе, в личния багаж на пътник, турски гражданин, са открити 10 полиетиленови чанти с 607 парфюма и тоалетни води с логото на световноизвестни марки.За откритите стоки не са представени документи, а собствениците им обяснили, че са ги взели от Турция и ги пренасят за Румъния. Стоките са задържани. Съставени са актове за установеното административно нарушение. По случаите са уведомени и правопритежателите на съответните търговски марки, поради съмнения за нарушени права върху интелектуалната собственост.", "date": "2020.02.03", "title": "Митничари с голям удар при рутинна проверка на ГКПП Дунав мост"}
{"url": "https://www.novinite.bg/articles/185346/Vyatarat-shte-vlastva-dnes-vadete-shalovete", "text": "Атмосферното налягане днес ще се понижи и ще е малко по-ниско от средното за месеца.Ще бъде ветровито. Ще духа умерен, в Дунавската равнина и Горнотракийската низина – силен вятър от запад-югозапад, който след обяд ще се ориентира от запад-северозапад. Облачността ще е променлива, но ще се задържи почти без валежи. Максималните температури ще са предимно между 13° и 18°, сочи прогнозата на НИМХ.В планините ще е ветровито, ще духа силен и бурен вятър от запад-северозапад. Облачността ще е променлива, предимно средна и висока. Максимална температура на 1200 метра ще е около 9°, на 2000 метра – около 2°.По Черноморието облачността ще е променлива, предимно средна и висока. Ще духа умерен, временно и силен вятър от запад-югозапад, който след обяд ще се ориентира от запад-северозапад. Максималните температури ще са между 14° и 17°. Температурата на морската вода е 8-9°. Вълнението на морето ще бъде 1-2 бала.На 03.02.2020 слънцето ще изгрее в 07:40 часа и ще залезе в 17:40 часа. Продължителност на деня 10:00 часа.На 03.02.2020 луната ще изгрее в 12:22 часа и ще залезе в 02:04 часа. Осветеност на диска в 0h UT 66 %. Фаза на луната: след първа четвърт преди пълнолуние.", "date": "2020.02.03", "title": "Вятърът ще властва днес, вадете шаловете"}
{"url": "https://www.novinite.bg/articles/185376/SNIMKA-Uchitelka-ot-Pazardjik-izpravi-dete-pred-daskata-i-nakara-vsichki-sauchenici-da-go-zaplyuyat", "text": "Начална учителка от Пазарджик ще бъде проверявана от прокуратурата заради неприятен случай в училище „Проф. Иван Батаклиев“.За да накаже свой ученик, Верка Маратилова ( на водещата снимка се е фотографирала на престола от култовия сериал\"Game of Thrones\", е принудила всички деца от класа – един по един в колона, да заплюят съученика си, докато той е бил изправен пред дъската.Прокурорската проверка трябва да установи дали има данни за хулиганство с цел публично унижаване, както и дали има принуда, с която грубо са нарушени нравствените принципи, чувства и достойнство на повече от едно лице, в случая на малолетни.Проверката ще извърши Апелативната прокуратура в Пловдив, тъй като Окръжната прокуратура в Пазарджик си даде отвод с мотив, че при разследването няма да има безпристрастност. Причината е, че училище „Иван Батаклиев“ е едно от най-елитните учебни заведения в града и децата и внуците на пазарджишките прокурори и съдии учат именно там.Неприятната ситуация е станала на 9 януари, в 3 б клас. По време на междучасието няколко деца влезли в спор и в невъзможността да се защити по друг начин деветгодишният Митко наплюл две от децата.Вместо родителите да бъдат предупредени за тази постъпка и заедно с педагога да намерят решение, учителката Верка Маратилова решила да приложи свой възпитателен метод.По време на час тя изправила Митко пред учебната дъска, строила целия клас в редица и наредила всички да преминат един по един пред момчето и да го заплюят. След наказателната акция учебните занятия продължили.Вечерта семейството на Митко забелязало, че той е потиснат, не говори, отказва да се храни с обяснението, че го боли главата. Нищо неподозиращите родители останали с впечатлението, че детето им има вирус. За неприятния инцидент те разбирали няколко дни по-късно от възмутен родител на момиченце, което разказало вкъщи как всички плюли по Митко.Със случая са запознати всички институции в града, включително и Регионалното управление на образованието и Отдел „Закрила на детето“.Проверките са установили, че има недопустимо нарушаване на професионалните задължения, но директорът на учебното заведение има правото да наложи санкция по казуса. Даниела Кемчева, директор на училището, е силно притеснена от случилото се. Верка Маратилова не пожела да коментира темата.По желание на семейството Митко вече е в друго училище и с него работи психолог.След като случката се разчу и около нея се \"зашумя\" стана ясно, че учителката е наказана с предупреждение за уволнение. Новината дойде от директорът на училището Даниела Кемчева.По думите на директора на учебното заведение в писмените си обяснения педагожката признава, че е изпуснала нервите си и заявява, че съжалява за случилото се. \"Тя е главен учител, един от водещите в училището. Всички родители изпратиха писмо в нейна подкрепа. Това е човек, от когото не съм очаквала това\", коментира Кемчева.", "date": "2020.02.03", "title": "(СНИМКА) Учителка от Пазарджик изправи дете пред дъската и накара всички съученици да го заплюят"}
{"url": "https://www.novinite.bg/articles/185363/BFS-iska-100-leva-za-VIP-bilet-za-kontrolata-sreshtu-Belarus", "text": "Билетите за приятелския мач между България и Беларус на 26 февруари от 17:00 ч. на стадион \"Васил Левски\" вече са в продажба в мрежата на Eventim. Двубоят е генерална репетиция за тима на Георги Дерменджиев преди решителния плейоф срещу Унгария през март.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (15 лв.) и има право да заведе до три малолетни лица срещу допълнителни 2 лева на пропуск. Напомняме, че родителят или настойникът е длъжен да попълни изискваната от закона декларация за придружител.Българският футболен съюз разработи и специално предложение за желаещите да посетят пролетните двубои на мъжкия национален отбор във ВИП-ложите на стадион \"Васил Левски\".Срещу сумата от 200 лв. запалянковците получават златен достъп до хоспиталити зоната за приятелския мач с Беларус (26 февруари, 17:00 ч.) и баража с Унгария (26 март, 21:45 ч.), като при успех на националите ни в баража пакетният билет ще гарантира 50-процентова отстъпка за финалния плейоф срещу Исландия или Румъния на 31 март (ВИП-билетът ще бъде на стойност 50 лв. вместо номиналните 100).Продължава и продажбата на билети за баража между България и Унгария.", "date": "2020.02.03", "title": "БФС иска 100 лева за ВИП билет за контролата срещу Беларус"}
{"url": "https://www.novinite.bg/articles/185350/Kiril-Ananiev-napravi-izvanredna-proverka-na-Letishte-Sofiya", "text": "Здравният министър Кирил Ананиев направи извънредна проверка на Летище София. Той провери как работят термокамерите.„Тази термокамера засича всички пътници и определя точната температура, която има всеки един от пасажерите”, обясни пред журналисти Кирил АнаниевСъщевременно остават в сила извънредните мерки за сигурност и въведената 4 степен на опасност заради коронавируса.", "date": "2020.02.03", "title": "Кирил Ананиев направи извънредна проверка на Летище София"}
{"url": "https://www.novinite.bg/articles/185347/V-Italiya-izoliraha-koronavirusa-i-sa-napat-da-sazdadat-vaksina", "text": "Италиански учени успяха да изолират коронавируса, съобщи министърът на здравеопазването на Италия Роберто Сперанца.Вирусът е бил изолиран в лабораториите на Националния институт по инфекциозни заболявания в Рим “Ладзаро Спаланцани”, където бяха приети преди дни двама китайски туристи със съмнение за заболяване.Италия е първата страна в Европа, успяла да изолира коронавируса. Резултатите ще бъдат предоставени на международните компетентни органи. Министърът на здравеопазването Роберто Сперанца каза: \"Изолирането на вируса дава много възможности за да бъде изучен и да се разбере по-добре какво може да се направи, за да се спре разпространението му. Той ще бъде предоставен на цялата международна общност. Сега ще бъде по-лесно да се осъществява лечението\".До шест месеца е възможно да бъде изработена ваксина.", "date": "2020.02.03", "title": "В Италия изолираха коронавируса и са напът да създадат ваксина"}
{"url": "https://www.novinite.bg/articles/185355/Parviyat-eksploziven-trejlar-na-Barzi-i-yarostni-9-debyutira-na-grandiozen-koncert-spektakal-v-Mayami", "text": "На 31 януари в Маями, Флорида, под надслов „The Road to F9” се състоя грандиозен концерт, посветен специално на дебюта на първия експлозивен трейлър на Бързи и яростни 9 – нетърпеливо очакваната нова серия от една от най-популярните и успешни филмови поредици „Бързи и яростни“.Сред участниците във впечатляващия мега-спектакъл бяха мултиплатинените музикални изпълнители Карди Би, Осуна, Уиз Калифа & Чарли Пут и Лудакрис, както и звездите на Бързи и яростни 9 Вин Дизел, Мишел Родригес, Тайрийз Гибсън, Джордана Брустър, Джон Сина, Натали Еманюел и режисьорът Джъстин Лин. В епичния трейлър феновете ще се насладят на всички елементи, които харесват и свързват с обичаната от тях поредица, както и на няколко изненадващи моменти, разбира се, включително едно емоционално завръщане на любим герой. Вълнуващото видео дава заявка, че Бързи и яростни 9 ще бъде най-мащабната, експлозивна и вълнуваща част до момента.Доминик Торето винаги е живял ден за ден, но откакто става баща, животът му се променя драстично. Спокойствието му обаче не трае дълго, защото няма значение колко си бърз, никой не може да избяга от миналото си. А когато миналото на Дом го застига с пълна сила, той трябва да се изправи срещу собствената си кръв – защото не всички роднини са семейство. За да се справи с предизвикателството, Доминик Торето ще разчита на верните си приятели, които за пореден път се отзовават за помощ. Този път обаче битката ще е различна, а краят ѝ напълно непредвидим. След пауза от два филма, на режисьорския стол на Бързи и яростни 9 се завръща ветеранът Джъстин Лин, който има четири от най-успешните заглавия зад гърба си, сред които Бързи и яростни: Токио дрифт и Бързи и яростни 5: Удар в Рио, и предефинира облика на франчайза, превръщайки го в попкултурния феномен, който познаваме днес. Сценарият е дело на Даниел Кейси, който заменя автора на последните шест филма Крис Морган. В ролите влизат Вин Дизел, Мишел Родригес, Тайрийз Гибсън, Крис „Лудакрис“ Джаксън, Джордана Брустър, Чарлийз Терон, Джон Сина, Натали Еманюел, Хелън Мирен и др.Бързи и яростни 9 ще форсира само в кината, IMAX и 4DX на 22 май.", "date": "2020.02.03", "title": "Първият експлозивен трейлър на „Бързи и яростни 9“ дебютира на грандиозен концерт-спектакъл в Маями"}
{"url": "https://www.novinite.bg/articles/185357/Zimen-Simeonovden-e-eto-kakvi-sa-obichaite", "text": "На 3 февруари православната църква почита Свети Симеон Богоприимец и Анна пророчица. Според българските вярвания днес е зимния Симеоновден. Зимният Симеоновден, както и зимната Богородица, почитат главно бременните жени, младите невести и майките.По това какъв човек първи ще дойде в къщата се гадае какъв добитък ще се роди - мъжки или женски. Зимният Симеоновден се смята за един от най-лошите дни в годината. Някъде го наричат Симеон Бележник, защото белязва хората, оставя им рани и белези. Затова и поверието гласи, че не трябва да хваща остър предмет. Трети февруари е третият вълчи празник, тогава не се работи с вълна, не се изхвърля пепел и смет навън, за да не се разсърдят вълците и да не нападат стадата. В народната памет 1, 2 и 3 февруари се наричат Вълчи празници, Трифунци или Мратинци.Посветени са на вълка и се спазват редица ритуални обреди: жените не плетат, не предат, не тъкат, не перат. Спазват се и другите забрани, характерни за останалите Трифонци. Вероятно празникът се е появил сравнително по-късно във фолклорната традиция, защото неговата обредност почти не може да се отдели от предхождащите го дни.   Традицията повелява на Симеоновден да не се дава назаем и да не се изнася нищо от къщата, за да не \"излезе берекетът\".", "date": "2020.02.03", "title": "Зимен Симеоновден е, ето какви са обичаите"}
{"url": "https://www.novinite.bg/articles/185362/2-yazovira-v-Severozapada-s-kritichno-niski-niva-na-vodniya-obem", "text": "Критично ниски нива на водата в язовир „Огоста“ и „Върбешки“ в Северозападна България. Хората от село Върбешница, жители на Мездра и риболовци се притесняват, че съоръжението може да е източвано умишлено.Обемът на язовира в 2,5 млн. куб. м и се използва изцяло за промишлени нужди. Местни разказаха, че се грижат за язовира от години и никога досега не е бил в такова състояние. Те призоваха за спешна проверка, която да установи дали вода е източвана нерегламентирано.Кметицата на Върбешница Магдалена Динкова обясни пред бТВ, че преди 2 години подава становище до Басейнова дирекция-Плевен заради това, че давали водата на фирма за промишлени цели.Получава писмо, в което се твърди, че язовирът не се използва за напояване и от фирмата могат да правят каквото преценят с водата. Въпреки това получава уверението, че ако падне нивото на водата, ще бъде преустановено подаването към кариерата в Мездра.Представители на Напоителни системи обясниха, че проблемът с нивото на водата е заради липсата на притоци. Относно твърденията, че водата се използва и за напояването на овощна градина, служителите заявиха, че техните задължения са до водомера, а оттам тръбопроводът е собственост на фирмата и не знаят какво се случва с водата. Кметът на Мездра обясни, че няма опасност жителите на града да бъдат ограничени откъм питейна вода или да бъдат наводнени. В същото време нивата на яз. „Огоста“ са най-ниските откакто е въведен в експлоатация.", "date": "2020.02.03", "title": "2 язовира в Северозапада с критично ниски нива на водния обем"}
{"url": "https://www.novinite.bg/articles/185370/Roditelite-na-ubitiya-v-Solun-Tosko-poiskaha-spravedlivost-na-sreshtna-s-poslanika-na-Garciya", "text": "Клубът на Привържениците на Ботев Пловдив разкри за среща между родителите на загиналия след зверски побой в Солун Тоско Бозаджийски и посланика на Гърция у нас.Междувременно в официалния сайт на Ботев съобщи,ч е \"канарчетата\" ще срещнат ЦСКА 1948 в последната си контрола преди подновяването на шампионата. Двубоят е в събота (08.02) от 15:00ч. и ще се играе на централния терен на \"Футболен комплекс Ботев 1912\".Контролната среща ще бъде с платен вход, като пропуските ще бъдат на цена 5 лева. Всички приходи от продажбата на билети ще бъдат дарени за хореографията в чест на Тоско Бозаджийски.Билетите вече са в продажба и ще бъдат достъпни за феновете на всички каси на Ивентим в страната и партньорските каси в бензиностанции OMV, Български пощи, Technopolis, книжарници Orange, а в Пловдив и на касата пред Община Пловдив, касата на Античен театър, Туристически инфомационен център, компекс С.И.Л.А., По-късно ще бъде публикувана информация и за продажбата на билети на \"Футболен комплекс Ботев 1912\".", "date": "2020.02.03", "title": "Родителите на убития в Солун Тоско поискаха справедливост на срещна с посланика на Гърция"}
{"url": "https://www.novinite.bg/articles/185371/Manolova-Byudjet-2020-na-Sofiya-e-na-neizpalnenite-obeshtaniya", "text": "Бюджетът на София за 2020 г. е бюджет на спиралата на повишаването на данъците и бюджет на неизпълнените обещания. Спиралата започна с увеличението на данъците с налога на автомобилите и сделките с имущество, отложи се \"влизането в кварталите”, рекламирано от г-жа Фандъкова по време на предизборната кампания, няма да има повече средства за нови улици, осветление и канализация, няма да има мерки срещу презастрояването, няма да се случи и обещаната децентрализация на бюджета на София в полза на кварталите и населените места. Това каза на брифинг председателят на гражданската платформа \"Изправи се.БГ” Мая Манолова с експерти от платформата. Видими през този бюджет са финансовите проблеми на Столичната община. Опитват се да контролират увеличението на дефицита през увеличение на данъците, като се замразяват инвестициите, коментира Манолова. Кметът Фандъкова твърдеше, че Столичната община не е на дефицит. Дефицитът е бил 80 млн. лева през 2019 г., а сега става 122 млн. лева за 2020 г., посочи Манолова. Фандъкова твърдеше, че няма да повишава данъците, а две седмици след изборите ги увеличи, добави тя. От увеличения данък на автомобилите ще се съберат 22 % повече средства от тези през 2019 г. Тоест, столичани ще плащат повече, коментира Мая Манолова. От сделките с имущества също Столичната община очаква увеличение със 17,1 %, като с тях ще се запушват дупки в бюджета, посочи Манолова. От 2 млн. лева през 2019 приходи от такси в детските ясли, Столичната община ги увеличава сега почти на 3 млн. лева. Не е ли по-нормално тези 2 млн. лева за детски ясли да бъдат поети от Общината като стимул за младите семейства при общ бюджет от 1,7 млрд. лева, попита Манолова и посочи, че общината трябваше да отдели само 20 млн. лева за напълно безплатни ясли и детски градини за всички столични деца, както са направили редица общини в страната. В същото време са предвидени в националния бюджет 70 млн. лева, от които община София взима само 5 млн. лева. Това е очевидно несправедливо предвид  факта, че в София има най-големи проблеми за ясли и градини – 7 хиляди деца чакат в листите, каза тя. Заложени са повече приходи от продажба на собственост – ще бъдат реализирани 21,5 млн. лева срещу 14 млн. лева реализирани за 2019 г. Това е с 54 % повече. Тоест ще се увеличи разпродажбата на земя в столицата. А вместо да разпродават земята на София, би следвало да предприемат конкретни мерки срещу презастрояването. Вместо това, те продават още и още терени и така се ограничават възможностите за обезщетяване на собствениците на земя, изрази мнение Манолова. Приходите от продажба на сгради също скачат – на 14 млн. лева за 2020 г. срещу 7,2 млн. лева през 2019 г. Те се класифицират като неефективни сгради, но ние следим кои Столичният общински съвет ще посочи като неефективни и ще ги разпродава, каза Манолова. За поредна година отредените средства за обезщетение и обратно изкупуване на собственост са едва 15 млн. лева, а в предишни години са били 50-60 млн. лева. Само с повече средства могат да се изкупят терени за детски градини, зелени площи и спортни площадки, но като не се заложат достатъчно средства, се създават прегради срещу битката с презастрояването, каза Манолова. Добрата новина е че Столичната община е осъзнала факта, че е неспособна да инвестира парите на столичани. Със 193 млн. лева са по-малко инвестициите за 2020 г. в бюджета. Няма средства за развитие на кварталите, канализация, улици там, посочи Манолова. Капиталовите разходи за 2020 г. са 464 млн. лв. срещу планирани 622 млн. лева за 2019 г. Тоест, 158 млн. лева по-малко средства са заложени за инвестиции. Не се усвояват средно около 200 млн. лева годишно капиталови инвестиции, която тенденция продължава и сега, подчерта Манолова. За последните шест години над 1,12 млрд. лева не са усвоени за инвестиции - квартални улици, тротоари, паркове, градини, мерки за чист въздух, канализация. Това всичко не е реализирано, защото екипът на г-жа Фандъкова не изпълнява плана си за капиталовите инвестиции, каза Мая Манолова. През 2020 г. ще растат средствата за чистота обаче – с 10 млн. лева повече са предвидените. От 129 млн. лева на 139 млн. лева се увеличават средствата за извозването на боклука. За 5 години тези средства са се увеличили с 50 млн. лева, каза Манолова. Увеличават се и средствата за управление на системата за отпадъци. Тя ще глътне 62 млн. лева за 2020 г., а са изпълнени 39 млн. лева за миналата година, според данните на проектобюджета.238 млн. лева ще струва на столицата чистота и озеленяването. Доволни ли са гражданите или са доволни фирмите по чистота, попита реторично Манолова. Въпреки обещанието си, че ще прекрати търговете с един участник, г-жа Фандъкова не го направи и така не спря търга за 500 млн. лева за боклука на столицата, бе критична тя към кмета на София. По думите на Манолова намаляват парите за реконструкция на основните улици със 17 млн. лева. Общо за 2020 г. от 101 млн. средствата намаляват на 95 млн. лева. Така че \"влизането в кварталите”, обещавано от г-жа Фандъкова, се отлага, каза Манолова. Според нея през 2020 г. няма да има пари и за ново осветление, защото предвидените средства са само 500 хил. лева от 12 млн. лева реализирани за 2019 г. \"Няма го г-н Орлин, няма да има и средства за осветление през следващата година”, каза още Манолова. Тя добави, че няма увеличение и на средствата за канализация. За 2019 г. са реализирани едва 7,9 млн. лева, а сега са предвидени само 4,5 млн. лева. Представете си колко канализация ще се изгради с 4,5 млн. лева, каза Манолова. Според нея намаляват и парите за инвестиции в ЦГМ – от 138 млн. лева на 56 млн. лева за 2020 г. Ще следим обществените поръчки и начина, по който се изразходват средствата. Само тикет-системата от 20 млн. лева стана 80 млн. лева, а сега се увеличават и текущите разходи за 2020 г., каза още Манолова. Войслав Тодоров от \"Изправи се.БГ” посочи, че от бюджета е видимо, че няма да има мерки срещу презастрояването. Посочихме 15 имота за училища, детски градини и ясли, които имоти са частна собственост, а общината трябва да ги изкупи, защото сроковете вече са изтекли. Пари почти няма, но общината не ги изкупува. Тези имоти в Кръстова вада, Обеля, Витоша, Манастирски ливади за първи път са включени в списъка на отчуждаването, но не се изкупуват. В редица други квартали обаче като Младост, Люлин и Обеля 2 тези терени изобщо не са включени в списъка и това е \"цъкаща бомба”. Няма нито един лев заложен за изкупуване на терени за озеленяване през 2020 г., каза още Тодоров. Инвеститорите са изчакали 15 години, общината да ги изкупува, но след като тя не си върши работата, те през 2022 г. могат да започнат да застрояват, обясни той. Има около 25 терена само в Младост, които трябва да бъдат спасени от презастрояване, добави Тодоров, като посочи, че става дума за междублокови пространства там. Не виждаме и прогрес по промяна на ОУП, който беше основен ангажимент и на Фандъкова, и на ГЕРБ по време на кампанията за кмет. \"Визия за София” също още не е приета, така че в крайна сметка вместо да се продължава продажбата на земя, което в момента от Столичната община правят, работата трябва да е точно обратната – да се промени ОУП. Ние пуснахме сигнал и за четири терена на Витоша, които попадат в парка \"Витоша”, но вече са застроени. Имаме отговор от Природен парк \"Витоша”, в който те признават, че това строителство е незаконно. А има още такива терени и ние подготвяме сигнал до прокуратурата, заяви още Войслав Тодоров. Той посочи че и 3 декара от парка на Резиденция \"Лозенец” се подготвят за строителство, за което с бездействието си е отговорно Министерството на отбраната.", "date": "2020.02.03", "title": "Манолова: Бюджет 2020 на София е на неизпълнените обещания"}
{"url": "https://www.novinite.bg/articles/185367/2118-shkola-sa-v-gripna-vakanciya", "text": "В 20 области в страната е преустановен учебният процес днес, като не се учи в 2118 училища и девет детски градини, съобщиха от Министерството на образованието.Частично са преустановени учебните занятия в 6 области. Не се учи в област Кюстендил в 26 училища, в област Ловеч – в 7, в област Разград – в 55, в област Смолян – в 35, в област Хасково – в 68, и в област Шумен – в 24 училища. Не се провеждат занимания и в 9 детски градини в област Разград – в общините Самуил, Кубрат, Лозница и Завет.Учебни занятия се провеждат само в областите Монтана и Габрово.", "date": "2020.02.03", "title": "2118 школа са в грипна ваканция"}
{"url": "https://www.novinite.bg/articles/185354/Plevneliev-nahvali-Geshev-i-napadna-Radev", "text": "Дълги години обвинявахме прокуратурата, че не е ефективна, че не е активна. Сега виждаме, че се работи на високи обороти. В продължение на десетилетия очаквахме прокуратурата да стигне до високите нива, до най-богатите българи, до олигарсите. Това започва да се случва, това е добро намерение.”. Това коментира Росен Плевнелиев, президентът на България - 2012-2017.  „За мен проблемът е само един – след като прокуратурата може да стигне до президента, когато има съмнение, че е нарушил закона, както и до най-богатия мъж, когато има съмнение, че е нарушил закона, това е добре, защото никой вече не е имунизиран. Въпросът е дали прокуратурата ще стигне до всички, които не спазват закона”, коментира Плевнелиев пред Нова телевизия.„Работи се на високи обороти, дадена е заявка за действие на всички възможни фронтове. Необходими са резултати, но трябва да се даде време”, заяви още Плевнелиев.Според Плевнелиев обаче заявката на прокуратурата, че може да действа на тези нива, трябва да получи подкрепата на обществото. Освен това са необходими синхронизирани действия на всички нива в държавата – парламент, институциите, проверяващите органи, прокуратурата, съдът.„За да можем да тръгнем по пътя на тези 500 милиона лева и да ги възстановим. Те няма как да се изпарят”, смята още Росен Плевнелиев.Запитан относно това може ли в ресорната комисия и в Министерството на финансите да не се забележи, че такава голяма сума не се събира, той каза:„Проверяващите органи, а те не са 1-2, има ги и в Министерството на финансите, и в Министерския съвет, отдавна е трябвало да направят своята оценка на риска – къде има опасност да се източат повече пари от обществения ресурс, къде по-малко, и да се насочат там. Институциите не могат да бъдат толкова пробити, те трябва да имат тази оценка на риска. Ако има възможност чрез хазарт или наркотици, или незаконна търговия с оръжие, да се генерират огромно количество пари в сивия сектор, държавата трябва да бъде изключително фокусирана и да действа денонощно. В други сектори, където рискът не е толкова голям, трябва да се действа по друг начин ”, смята още Плевнелиев.", "date": "2020.02.03", "title": "Плевнелиев нахвали Гешев и нападна Радев"}
{"url": "https://www.novinite.bg/articles/185345/VIDEO-Kanzas-obarna-San-Francisko-v-Superboul-Djej-Lo-i-Shakira-s-mega-shou", "text": "Канзас Сити Чийфс завоюва най-ценния трофей \"Винс Ломбарди\", след като на Супербоул обърна Сан Франциско 49-ърс за успеха с 31:20 на „Хард Рок Стейдиъм“ в Маями пред 62 417 зрители. Това е втора титла от НФЛ за Чийфс и първа за последните 50 години.Невероятният куотърбек Патрик Махоумс беше очаквано в основата на победата, дошла след обрат в последната четвърт. След като не отбеляза нито една точка през третата част и изоставаше с 10:20, тимът от Канзас Сити отбеляза 21 точки през последната четвърт и стигна до дългоочаквания от феновете си триумф.24-годишният Махоумс, който беше обявен за най-полезен играч в мача, завърши срещата с 26 успешни подавания от общо 42. Пасовете му са със сумарна дължина от 261,5 метра и доведоха до отбелязването на два тъчдауна.Преди началото на Супербоул американският химн беше изпълнен от популярната певица Деми Ловато. Голямото шоу на почивката между втората и третата третина беше на Шакира и Дженифър Лопес. За първи път в историята две латино певици са звездите на полувремето на големия финал на сезона по американски футбол. Двете завършиха участието си със съвместно изпълнение на песента на Шакира „Waka Waka“, който беше химн на световното първенство по футбол в ЮАР през 2010 г.Супербоул ще се завърне във Флорида и след една година, когато домакин на големия финал ще бъде „Реймънд Джеймс Стейдиъм“ в Тампа. Това ще бъде петият случай, в който градът приема решителния мач за трофея „Винс Ломбарди“. ", "date": "2020.02.03", "title": "(ВИДЕО) Канзас обърна Сан Франциско в Супербоул, Джей Ло и Шакира с мега шоу"}
{"url": "https://www.novinite.bg/articles/185361/Gostite-na-EVN-Ekoplet-v-Haskovo-izpletoha-85-shala", "text": "На 1 февруари 2020 г. (събота) гостите на EVN Екоплет в Хасково изплетоха 85 шала, използвайки своята енергия. Това стана възможно чрез специална инсталация, разработена от EVN, която включва фиксиран велосипед и плетачна машина. Въртенето на педалите на велосипеда задвижва плетачна машина, която произвежда шал.Времето необходимо за изплитането на един шал е около 5 минути. Всеки шал е с дължина 1,5 метра, с тегло около 100 грама. Общата дължина на използваната прежда е 127,5 метра. С тази инициатива EVN България продължава да напомня, че малките стъпки за енергийна ефективност могат да имат реален ефект, когато ги прилагаме редовно и последователно. Видео от инсталацията „Екоплет“ можете да видите тук: Инсталацията ще пътува oще в следните градове през февруари:    8 февруари 2020 г. - Казанлък, Универмаг, от 10:00 до 18:00 ч.  9 февруари 2020 г. - Сливен, Сити Център Сливен, от 10:00 до 18:00 ч.", "date": "2020.02.03", "title": "Гостите на EVN Екоплет в Хасково изплетоха 85 шала"}
{"url": "https://www.novinite.bg/articles/185374/Predpriemach-Okolo-1000-kitajci-shte-se-zavarnat-v-Balgariya-do-dni", "text": "Много слабо първо тримесечие ще има тази година. Най-вероятно и второто ще е такова. Китай е парализирана. Когато се видят празните улици, кафета, молове и офиси на всеки му става ясно. Това заяви в ефира на Нова телевизия предприемачът от Китай Цън Цон. По думите му инвеститорите са притеснени, ръстът на икономиката ще е 3-4%. Отмина златният ръст от над 10%. Китайските фирми са затворени, подчерта още той. \"Повечето фирми са пуснали служителите си да работят от вкъщи.Правителството и народът на Китай трябва да имат хладнокръвието да го преживеят този коронавирус\", смята още Цон. Според него след края на китайската Нова година - китайците се прибират в държавите, в които работят. \"Трябва стриктен контрол. Поне 1000 души ще дойдат в България, те си живеят тука дългосрочно. България няма организационните възможности на Китай. Ако се донесе заразата, после ще се търси кой е виновен\", категоричен е още Цън Цон.", "date": "2020.02.03", "title": "Предприемач: Около 1000 китайци ще се завърнат в България до дни"}
{"url": "https://www.novinite.bg/articles/185359/Kitaj-za-SASht-Vsyavat-panika-za-koronavirusa-a-ne-pomagat", "text": "Китай нападна САЩ, обвинявайки ги, че разпространяват \"паника\" по отношение на смъртоносния коронавирус. Вашингтон забрани влизането на американска територия на пътници от Китай.\"САЩ не са оказали никакво съществено сътрудничество\" и единственото, което направиха, е да разпространяват паника\", каза говорителката на китайското външно министерство Хуа Чунин на брифинг пред репортери.В петък беше обявено извънредно положение от страна на Вашингтон в областта на здравеопазването. Правителството на САЩ дори временно забрани влизането на чуждестранни граждани, пътували до Китай през последните две седмици, за да ограничат разпространението на епидемията.Нови ограничения ще бъдат наложени и на американските граждани, като тези, които се връщат от провинцията, която е в епицентъра на болестта, се поставят под задължителна 14-дневна карантина.Има осем потвърдени случаи в САЩ на новия коронавирус, който се появи на пазара на живи морски дарове в Ухан, китайската провинция Хубей.Оттогава вирусът се е разпространил в повече от 24 държави, въпреки че много правителства налагат безпрецедентни забрани за пътуване на хора, идващи от Китай.Световната здравна организация вече обяви избухването на епидемията за глобална извънредна ситуация, а броят на смъртните случаи в Китай нарасна до 362, докато общите инфекции достигнаха над 17 000, надминавайки епидемията от ТОРС от преди две десетилетия. ", "date": "2020.02.03", "title": "Китай за САЩ: Всяват паника за коронавируса, а не помагат"}
{"url": "https://www.novinite.bg/articles/185375/BABH-otkri-visoko-sadarjanie-na-nemlechna-maznina-v-sirene-izsledvano-pri-oficialen-kontrol", "text": "Българската агенция по безопасност на храните (БАБХ) констатира високо съдържание на немлечна мазнина в проба от сирене, взета при проверка миналата седмица. Пробата е от продукт, обявен като краве сирене и е произведен от български бизнес оператор. Инспектори на агенцията по храните проверяват предприятието производител. Извършва се пълно проследяване на произведените и разпространените в търговската мрежа количества, които незабавно ще бъдат изтеглени. За констатираното нарушение на производителя ще бъде наложена глоба. Законът за храните предвижда имуществена санкция в размер от 2 000 до 4 000 лв. за първо нарушение, а при повторно - до 6 000 лв. По време на проверката в София бяха взети общо 8 проби от млечни продукти, които бяха изследвани за наличие на немлечни мазнини. Пробовземането беше извършено в присъствието на представители на Комисия за защита на потребителите, двете асоциации на млекопреработвателите в България и асоциация „Активни потребители“.", "date": "2020.02.03", "title": "БАБХ откри високо съдържание на немлечна мазнина в сирене, изследвано при официален контрол"}
{"url": "https://www.novinite.bg/articles/185372/Nachalnikat-na-kabineta-na-Vladislav-Goranov-poema-vremenno-Komisiyata-po-hazarta", "text": "Председателят на Комисията по хазарта (ДКХ) Александър Георгиев е освободен от поста му, съобщиха от Министерството на финансите. Оттам уточняват, че това е станало по негова молба. Временно Комисията ще се ръководи от Георги Йорданов, началник на кабинета на Владислав Горанов. \r\n\r\n\r\n\r\n Георги Йорданов има богат административен опит, придобит на експертни и ръководни длъжности. До момента заемаше длъжността началник на кабинета на министъра на финансите, в която встъпи през ноември 2014 година. Преди това е бил ръководител на Инспектората на Министерството на околната среда и водите. В периода от декември 2010 г. до април 2014 г. е държавен инспектор в Инспектората на Министерството на финансите. От януари 2000 г. до октомври 2010 г. последователно е заемал длъжностите директор на Инспектората на Министерството на земеделието и храните и главен секретар на Националната служба за растителна защита. Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения.В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност“, се предприеха действия за промяна в състава на ДКХ. За членове на Комисията министърът на финансите назначи новите, определени от ръководителите на тези институции, лица. Това са Стоян Стоянов – главен секретар на Министерството на правосъдието, Паун Илчев – и.д. председател на Българския институт по метрология, Красимир Бояджиев – началник на отдел „Разследване на особени случаи“, дирекция „Контрол“ в Централно управление на НАП и Емил Захариев – директор на специализирана дирекция в ДАНС.", "date": "2020.02.03", "title": "Началникът на кабинета на Владислав Горанов поема временно Комисията по хазарта"}
