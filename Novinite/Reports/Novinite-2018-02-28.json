{"url": "http://www.novinite.bg/articles/157152/70-paketa-s-hrana-sa-razdadeni-na-vodachi-na-tirove", "text": "Седемдесет пакета с хранителни продукти са раздадени днес на водачи на товарни автомобили, спрели в района на 5-ти километър край Шумен и на пътния възел \"Диамант\" до село Белокопитово, които изчакват да отпаднат ограниченията за движение в посока Русе и Силистра. Това съобщиха от пресцентъра на областната администрация в Шумен. Акцията е организирана по искане на областния управител на Шумен, със съдействието на БЧК и на сектора \"Пътна полиция\" при ОД на МВР. В сутрешните часове утре отново ще бъде организирана подобна акция, след като стане известно колко от тежкотоварните автомобили са останали в района, отбелязват от пресцентъра на областната администрация. Оттам съобщават още, че от 14.30 ч. днес временно е ограничено движението на моторни превозни средства по автомагистралата \"Хемус\" в участъка Варна-Шумен, поради обилен снеговалеж, силен вятър и снегонавявания. Към момента без ток е село Становец в община Нови пазар, където два екипа работят за локализиране на аварията, допълват от пресцентъра на администрацията.", "date": "2018.02.28", "title": "70 пакета с храна са раздадени на водачи на тирове"}
{"url": "http://www.novinite.bg/articles/157132/Snegat-sprya-nyakolko-vlaka", "text": "Днес, 28-и февруари, няма да се движат някои пътнически влакове в Североизточните райони на страната. Причината за отмяната на тяхното движение са тежките метеорологични условия. Пътническите влакове, които няма да пътуват през днешния ден са композициите в участъците Добрич-Кардам-Добрич, Самуил-Силистра-Самуил, както и два влака между Русе и Шумен. За пътниците от отменените влакове в участъка Самуил-Силистра-Самуил е осигурен превоз с автобуси. Движението на всички други влакове в страната се осъществява нормално, като са възможни известни закъснения поради усложнената зимна обстановка. Националният железопътен превозвач призовава своите клиенти да проявяват търпение и да се информират своевременно за актуалната обстановка, тъй като метеорологичните условия са динамични. По тази причина е възможно възникването на принудителни престои и натрупване на закъснения при движението на влаковете. Актуална информация за движението на влаковете клиентите на „БДЖ - Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.02.28", "title": "Снегът спря няколко влака"}
{"url": "http://www.novinite.bg/articles/157135/Osnovnite-bulevardi-v-stolicata-sa-pochisteni", "text": "Основните булеварди и улици в София вече са обработени и почистени, но опасността от поледици обаче остава.Работният ден на почистващите екипи започва още в 4 ч. сутринта, а снегорините се подготвят. Солта и смесите се зареждат на борда.За Димитър Иванов борбата със зимата започва от „Цариградско шосе”. Снегът се изрива, а настилките се обработват по няколко пъти на ден.", "date": "2018.02.28", "title": "Основните булеварди в столицата са  почистени"}
{"url": "http://www.novinite.bg/articles/157137/Nad-1000-uchilishta-sa-v-darvena-vakanciya-dnes", "text": "Поради влошените метеорологични условия и пътна обстановка в страната, към 12 часа днес, 28 февруари 2018 г., не се провеждат учебни занятия в 1103 училища, информират от МОН. Най-много – 122 и 121 училища, са затворени в областите Бургас и Варна. В област Плевен и област Кърджали – по 84 училища, а в област Русе – 70. В област Перник няма да се провеждат учебни занятия само в ОУ „Св. Иван Рилски“. В областите Ямбол и Кюстендил няма да се учи в по 3 училища, в област София-регион - в 4 училища. По области: Област Благоевград, община Якоруда – 5 училища. Община Бургас – 122 училища. Област Варна – 121 училища. Област Велико Търново, общините Свищов и Павликени – 17 училища. Област Видин – 10 училища. Област Враца – 54 училища. Област Добрич – 68 училища. Област Кърджали – 84 училища. Област Кюстендил, община Бобов дол – 3 училища. Област Ловеч – 6 училища. Област Монтана – 22 училища. Област Пазарджик – 11 училища. Област Перник – 1 училище – ОУ „Св. Иван Рилски“. Област Плевен – 84 училища. Област Пловдив – 35 училища. Област Разград – 59 училища. Област Русе – 70 училища. Област Силистра – 45 училища. Област Сливен – 31 училища. Област Смолян – 51 училища. Област София-регион, община Етрополе – 4 училища. Област Стара Загора – 68 училища. Област Търговище – 50 училище. Област Хасково, общини Ивайловград, Тополовград и Стамболово – 14 училища. Област Шумен – 65 училища. Област Ямбол – 3 училищата.", "date": "2018.02.28", "title": "Над 1000 училища са в дървена ваканция днес"}
{"url": "http://www.novinite.bg/articles/157117/Dnes-e-Mejdunarodniyat-den-na-horata-s-redki-bolesti", "text": "На 28 февруари отбелязваме Международния ден на хората с редки болести, който по традиция се провежда в последния ден на февруари. Навсякъде по света пациентски организации и техните партньори обединяват усилията си, за да привлекат вниманието на обществото към проблемите на страдащите и подобряване на грижата за тях. За единадесета поредна година, под международното мото – \"Покажи своята рядкост, покажи своята съпричастност“, Националният алианс, чрез координатори и доброволци, местни власти, институции и медии, организира в 19 града отбелязването на Международния ден на хората с редки болести. Информационни кампании, пресконференции, спортни изяви и тематични кръгли маси ще има в София, Пловдив, Варна, Русе, Плевен, Стара Загора, Шумен, Сливен, с. Коритен –Добричко, Хасково, Харманли, Ракитово, Велинград, Петрич, Сандански, Кюстендил и Враца. Днес точно в 13.00 часа всички участници ще пуснат в небето балоните на надеждата и ще вдигнат ръце в знак на съпричастност. Събитието ще бъде финализирано с изиграването на българско хоро - отличителен белег на честванията за 2018 година. По случай Международния ден на хората с редки болести, студенти от Медицинския филиал в Шумен ще раздават информационни материали на гражданите пред сградата на областната администрация. Там, в 13.00 часа, всички участници в инициативата ще пуснат в небето разноцветни балони в знак на съпричастност с хората с редки заболявания. Идеята на доброволците е да се привлече вниманието на обществото към проблемите на страдащите от различни редки заболявания и към необходимостта от подобряване на здравната култура на населението, отбелязват от общинския пресцентър. От там уточняват, че инициативата се провежда с подкрепата на община Шумен и на Медицинския филиал в областния град.", "date": "2018.02.28", "title": "Днес е  Международният ден на хората с редки болести"}
{"url": "http://www.novinite.bg/articles/157138/Shte-bade-li-izgaryan-bokluk-v-TEC-Sofiya", "text": "Обществено обсъждане в  Столичната община за това да се горят ли отпадъци в  и да вземе ли кметството заем за изграждането на такава инсталация. До момента идеята среща сериозен отпор, като една от критиките е сериозното замърсяване на въздуха, което би причинило такъв тип горене на боклуци.С много висок тон започна общественото обсъждане. Представители на граждански организации, еколози, политически партии и граждани, които обвиниха общината, че не им е дала достъп до документите по проекта. Те са притеснени, че инсталацията, която ще изгаря боклуците ще бълва 13 тона фини прахови частици годишно.Общината контрира, че проектът е одобрен от Еврокомисията и ще намали с 10 % фините прахови частици във въздуха над София.", "date": "2018.02.28", "title": "Ще бъде ли изгарян боклук в ТЕЦ София?"}
{"url": "http://www.novinite.bg/articles/157139/Uslojnena-obstanovkata-v-stranata-zaradi-snega", "text": "За по-голямата част от страната е в сила жълт код за опасно време. Валежите постепенно ще спират - най-късно в крайните североизточни райони.Шофьорите да се движат с повишено внимание през тунела Траянови врата на магистрала „Тракия“, предупредиха от АПИ. Заради авария в електрозахранването е изключено осветлението в тунела. Участъкът е сигнализиран с пътни знаци, а скоростта е ограничена.Обстановката в Добрчичко отново се усложни. Затворени за движение са почти всички първокласни и второкласни пътища в областта. Проходим при зимни условия е пътят Варна-Добрич до Кардам и този до Балчик, но само за коли до 3,5 тона. Няма бедстващи хора по пътищата, както и населени места без ток. Вчера са доставени и основни хранителни продукти.В Сливен обстановката се усложнява. Снежната покривка в равнинната част достига до 40 см, а в Балкана е около един метър. Няма бедстващи хора и населени места, но придвижването е изключително трудно, както в града, така и извън него. За помощ е привлечена допълнителна техника за справяне със ситуацията. Няма затворени за движение пътища. Към момент в Сливен вятърът е силен, а валежите продължават.", "date": "2018.02.28", "title": "Усложнена обстановката в страната заради снега"}
{"url": "http://www.novinite.bg/articles/157140/Uchilishten-avtobus-s-deca-zakasa-kraj-selo-Maslinovo", "text": "Автобус, превозващ деца към училището в село Книжовник, закъса в непочистения път тази сутрин. Автобусът е трябвало да вземе деца от село Маслиново. В него е пътувал и директорът на учебното заведение. Той е информирал за ситуацията Регионалното управление на образованието, като е съобщил, че няма пострадали и децата са в безопасност.  На мястото се праща училищен автобус, но и той закъсал в преспите. В крайна сметка първият автобус, с който са пътували учениците, успява да излезе от снежния капан и превозва децата до училището в Книжовник.27 машини чистят в Хасково и общината, съобщиха от Екопрогрес и Ата-строй, а „Синя зона” днес няма да работи. 7 от снегорините са на общинското предприятие. Те почистват основните  пътни артерии в града.  4 от 20 те машини на частната фирма са и пясъкоразпръсквачи.Техниката на снегопочистващата фирма обработва както улиците в кварталите на Хасково, така и пътищата към и в селата на общината. Машините почистват от 2 часа тази нощ. Улиците са проходими при зимни условия. Няма села без достъп, няма бедстващи хора.Около 200 души от „Екопрогрес“  чистят стълби, пешеходни мостове, подходи към спирки на градския транспорт.80 са работниците на „Грийн партнърс“, които почистват тротоари и пешеходни зони в града, други 12 обработват местата около контейнерите за смет.Днес „Синя зона“ няма да работи, съобщи пред Дарик радио-Хасково Йордан Панев управител на „Тролейбусен транспорт“.  Той уточни, че тази сутрин към 7 часа цистерна е блокирала пътя на тролеите, но пътниците са извозени с автобус движещ се по линията.Към момента движението на тролейбусите е възстановено и е в график.", "date": "2018.02.28", "title": "Училищен автобус с деца закъса  край село Маслиново"}
{"url": "http://www.novinite.bg/articles/157141/Puskat-vazdushna-liniya-ot-Sofiya-do-Lyublyana", "text": "Първата редовна въздушна линия между София и Любляна ще бъде открита до няколко месеца. Това обяви заместник-министърът на транспорта, информационните технологии и съобщенията Велик Занчев, по време на първото авиационно събитие от програмата на Българското председателство на Съвета на Европейския съюз, съобщиха от МТИТС, цитирани от БГНЕС.Той заяви, че авиационният сектор в Европа трябва да се съсредоточи върху модернизирането на инфраструктурата, внедряването на нови технологии и подобряването на връзките между държавите.По думите му, в Югоизточна Европа проблемът с авиационната свързаност вече не стои с такава острота, заслуга за което имат няколко авиокомпании, които обслужват редовните линии между страните в региона.„Необходими са още усилия за подобряването на свързаността на София със столиците на държавите от Западните Балкани“, допълни Занчев. Той изрази увереност, че преките въздушни линии от България до други южноевропейски и балкански държави ще се увеличават.България подкрепя стратегическите документи и свързаните с тях законодателни предложения на Европейската комисия, каза заместник-министърът. Той припомни ангажираността на Българското председателство на Съвета на Европейския съюз да работи за постигането на напредък и общ подход по новия регламент за защита на конкуренцията във въздушния транспорт.Занчев приветства инициативата на Международната асоциация за въздушен транспорт (IATA) и ДП „Ръководство на въздушното движение“ да работят заедно по стратегия за развитие на българското въздушното пространство.Авиационният форум „Въздушният транспорт – двигател за просперитет“ се провежда със съдействието на Международната асоциация за въздушен транспорт. Участници в днешното събитие са представители на авиокомпании, доставчици на аеронавигационно обслужване, летища, въздухоплавателни администрации и специалисти. ", "date": "2018.02.28", "title": "Пускат въздушна линия от София до Любляна"}
{"url": "http://www.novinite.bg/articles/157118/Chetiri-tejki-katastrofi-v-stranata-za-den", "text": "През изминалото денонощие в страната са станали четири тежки катастрофи. Ранени са четирима души, съобщиха от МВР. В София са регистрирани 156 леки и две тежки катастрофи. Двама души са пострадали.", "date": "2018.02.28", "title": "Четири тежки катастрофи в страната за ден"}
{"url": "http://www.novinite.bg/articles/157144/Naj-uslojnena-e-zimnata-obstanovka-v-Severoiztochna-Balgariya", "text": "Близо 1 500 машини почистват републиканските пътища. Обработката на настилките продължава, за да се осигури безопасността на пътуването при зимни условия. Най-усложнена е обстановката в Североизточна България - в областите Добрич, Русе, Разград и Силистра, и в област Бургас, съобщиха от АПИ.Заради силен снеговалеж, бурен вятър и снегонавявания временно е спряно движението по АМ „Тракия“ в участъка от Ямбол - Бургас. Обходният маршрут за МПС до 12 т по направление Ямбол - Бургас е път I-6 Петолъчката – Карнобат – Айтос – Бургас и обратно. Обходният маршрут за МПС над 12 т по направление Ямбол - Бургас е по път I-7 Ямбол – Елхово и по път II-79 Елхово – Болярово – Средец – Бургас.Подбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Обходният маршрут е през Стара Загора - Нова Загора - Гурково. Ограничено е движението на МПС над 12 т по първокласния път I-6 от Твърдица до Бургас.Без ограничение е пътуването по автомагистралите „Хемус“, „Струма“, „Люлин“ и „Марица“.Дунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на превозните средства над 12 т, пътуващи към ГКПП Дунав мост - Русе.Поради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин.В област Добрич заради силния снеговалеж, вятър и снегонавявания е спряно движението на всички превозни средства по път I-9 Дуранкулак - Варна. На територията на област Варна е ограничено движението на МПС над 12 тона по път I-9 Старо Оряхово - Обзор и по път II-29 Варна - Добрич. За всички МПС е спрямо преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево.Проходът на Републиката е отворен за всички превозни средства. Затворени за всички МПС са проходите „Троянски“, „Дюлински“ и „Обзорски“. За МПС над 12 тона е ограничено движението през проходите „Ришки“, „Котленски”, „Айтоски“, „Петрохан“ и „Шипка“, а за камионите над 12 т с ремаркета и полуремаркета през „Печинско“, „Превала“ и „Рожен“. През „Твърдишки“ и „Вратник“ е ограничено движението на МПС над 10 т.Агенция „Пътна инфраструктура“ апелира шофьорите, ако не е спешно пътуването да отложат тръгването си до подобряване на метеорологичните условия в Северозточна България и Бургаска област. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "Най-усложнена е зимната обстановка в Североизточна България"}
{"url": "http://www.novinite.bg/articles/157124/Dneven-horoskop-za-28-fevruari", "text": "Днес ще си имате работа с някой, който повече се интересува от това, което сте направили, отколкото от това, което сте или как изглеждате. Това трябва да работи във ваша полза, така че не се притеснявайте.Опитайте да избегнете изкушението и да вървите срещу течението. Не се подчинявайте и не правете това, което ви казват. Вие сте достатъчно умни, за да решите какво да правите сами. Енергията ви също е достатъчно силнаДнес сте по-скромни от обикновено и много по-творчески настроени. Вашият практичен ум и креативност ще доведат до страхотни резултати днес. Опитайте да не губите творческото си настроение и занапред.Ако сте представител на някой от останалите зодиакални знаци, можете да намерите дневния си хороскоп ", "date": "2018.02.28", "title": "Дневен хороскоп за 28 февруари"}
{"url": "http://www.novinite.bg/articles/157131/Slujitelite-na-Centralniya-sofijskiya-zatvor-otnovo-na-protest", "text": "Пореден протест на надзиратели от Централния софийски затвор. Днес протестиращите внесоха в правосъдното министерство сатиричната творба на Христо Смирненски \"Приказка за стълбата\".С приказката, която днес можем да разчетем като текст за дяволската стълба на човешкото морално падение, те целят да провокират чувството за справедливост на Министъра на правосъдието - Цецка Цачева.Те са категорични, че ще протестират до пълно изпълнение на техните искания. Освен Националния протест планиран за 10 март ще има и други.Ивайло Григоров, Синдикат на служителите в затворите: Продължаваме с протестите по места, след това на 26 март, когато идват министрите на правосъдието и вътрешните работи на страните членки, ще направим на подходящи за целта места протести, за да може да бъде видяно и в Европа отношението към сегмент от Сектор \"Сигурност\", какъвто сме ние.Красимир Бекяров - председател на Синдикат „Охрана\": Синдикат \"Охрана\" взе решение на 7 март пред всички съдебни сгради в страната колегите да излязат преди началото на работния ден, за да почерпят за своя професионален празник.", "date": "2018.02.28", "title": "Служителите на Централния софийския затвор отново на протест"}
{"url": "http://www.novinite.bg/articles/157129/Razbiha-oranjeriya-sas-stotici-rasteniya-kanabis", "text": "Служители на ГДБОП разкриха модерна оранжерия за канабис. В рамките на планираните действия, служителите на отдел „Наркотици“ в ГДБОП и криминалисти на СДВР претърсили хале на територията на Локорско. Голямото помещение било приспособено за оранжерия и в него, с помощта на модерно оборудване и различни препарати, били отглеждани 700 растения канабис, достигнали различен стадий на развитие, съобщиха от МВР, цитирани от БГНЕС.В хода на предприетите действия там са открити и 17 кг сух канабис, боен пистолет „Макаров“ с поставен заглушител, иззети са четири мобилни апарата със СИМ карти и таблет. На място са задържани четирима мъже - столичаните Х.М./44г./ от София, осъждан за кражби, М.С./39г./, с криминалистически регистрации за извършени кражби, и Н.И. /39г./ - осъждан за незаконно притежаване на оръжие , и К.Б. /24г./ от Мездра. В апартамент в столицата, обитаван от К.Б., полицейските служители намерили сак с общо 10 кг канабис, разпределен в пликове. Иззет е и мобилен телефон със СИМ карта. В полезрението на антимафиотите попаднал и В.С. /41г./, с множество криминалистически регистрации за производство, притежание и разпространение на наркотици, в апартамента на когото са иззели мобилни телефони, документи и банкови карти.Общото тегло на открития наркотик е 27 кг суха маса канабис и 700 растения от същия наркотик. На петимата задържани е повдигнато обвинение за извършени престъпления по чл. 354 А, 354 В и 339 от НК. След 72-часовото им задържане, на Х.М., М.С., Н.И. и В.С. е наложена мярка за неотклонение „задържане под стража“, а на К.Б. – „домашен арест“.По случая е образувано досъдебно производство, работата по документирането на цялостната престъпна дейност на задържаните продължава под ръководството на СГП.", "date": "2018.02.28", "title": "Разбиха оранжерия със стотици растения канабис"}
{"url": "http://www.novinite.bg/articles/157111/Vtori-den-se-gleda-deloto-KTB", "text": "Втори ден спецсъдът гледа делото КТБ. Очаква се защитата на банкера Цветан Василев да поиска процесът да бъде спрян, докато мажоритарният акционер в банката не бъде екстрадиран от Сърбия.След три неуспешни опита да започне делото за източването на КТБ, вчера процесът тръгна.Делото ще се гледа задочно, без да присъства основният обвиняем Цветан Василев, който прокуратурата счита за ръководител на организирана престъпна група, източила около 4 милиарда лева от КТБ.Подсъдими са 18 души, като обвиненията срещу тях, във всичките им копия, са над 210 хиляди страници.    ", "date": "2018.02.28", "title": "Втори ден се гледа делото КТБ"}
{"url": "http://www.novinite.bg/articles/157136/Zadarjaha-bivsh-kmet-na-Pernik", "text": "След община Септември новосформираното звено „Антикорупция” към Специализираната прокуратура удари и община Перник. Разследването е за източване на над 1,2 млн. лв. през общината от фирми, които са извършвали услугите сметопочистване и сметоизвозване през периода 2012-2017 година.Интересно е, че парите са дадени за несвършени услуги, а фирмите са собственост на един и същи човек. Вече има задържани две длъжностни лица – бившият кмет на общината Иван Иванов и още един кмет.Тяхното задържане е за 24 часа, а до края на деня ще стане ясно дали ще им бъдат повдигнати обвинения. Акцията продължава, претърсват се адреси, изземват се документи от общината.", "date": "2018.02.28", "title": "Задържаха бивш кмет на Перник"}
{"url": "http://www.novinite.bg/articles/157114/Trima-kosmonavti-se-zavarnaha-uspeshno-na-Zemyata", "text": "Космическа капсула с двама американци и един руснак кацна успешно тази сутрин в Казахстан.Тримата космонавти се завърнаха на Земята от Международната космическа станция. Спускането на капсулата бе излъчено пряко по телевизията на НАСА, предаде БНТ.", "date": "2018.02.28", "title": "Трима космонавти се завърнаха успешно на Земята"}
{"url": "http://www.novinite.bg/articles/157119/Ogranicheno-e-dvijenieto-po-AM-Trakiya", "text": "Заради силен снеговалеж, бурен вятър и снегонавявания е спряно движението по АМ „Тракия“ в участъка от Карнобат до Бургас, а в отсечката между Ямбол и Карнобат е ограничено преминаването на МПС над 12 т., съобщиха от пресцентъра на АПИ.Дунав мост при Русе продължава да е затворен за МПС над 12 т поради усложнените метеорологични условия на територията на Румъния и поради това се спира движението на моторните превозни средства над 12 т, пътуващи към ГКПП Дунав мост - Русе, съобщават от АПИ.Без ограничение е пътуването по автомагистралите „Хемус“, „Струма“, „Люлин“ и „Марица“.Проходът на Републиката е отворен за всички превозни средства. Затворени за всички МПС са проходите „Троянски“, „Дюлински“ и „Обзорски“. За МПС над 12 тона е ограничено преминаването през проходите „Ришки“, „Котленски”, „Айтоски“, „Петрохан“ и „Шипка“, а за камионите над 12 т с ремаркета и полуремаркета през „Печинско“, „Превала“ и „Рожен“.", "date": "2018.02.28", "title": "Ограничено е движението по АМ „Тракия“"}
{"url": "http://www.novinite.bg/articles/157133/Phenyan-prashtal-na-Asad-komponenti-za-proizvodstvoto-na-himicheski-orajiya", "text": "Северна Корея е доставяла на режима на Башар Асад компоненти за химически оръжие. Твърдението е публикувано в американски и германски медии и се базира на доклад на ООН, който все още не е публикуван. В последните 5 години Северна Корея направила над 40 доставки до , твърдят изданията. Сред материалите били керамични плочки, устойчиви на висока температура и киселини, както и специални клапани, маркучи и термометри. Те могат да се използват в строителството, но също така и в заводи за производство на бойни, отровни вещества. Режимът на Асад често е обвиняван, че използва химическо оръжие срещу бунтовниците. Дамаск отрича и твърди, че са унищожили арсенала си още преди 5 години.", "date": "2018.02.28", "title": "Пхенян пращал на Асад компоненти за производството на химически оръжия"}
{"url": "http://www.novinite.bg/articles/157149/Vlakova-katastrofa-v-Egipet-vze-jertvi", "text": "Най-малко 19 души загинаха и 38 бяха ранени след сблъсък между два влака в Египет. Това съобщи телевизионният канал \"Скай нюз-Арабия\", цитиран от ТАСС.Новинарският портал \"Ал Яум ас Сабия\" съобщава, че пътническа композиция се врязала в товарен влак в провинция Бухайра, северно от Кайро и два пътнически вагона се разкачили, след което в тях се врязала идваща товарна композиция.В момента на мястото на катастрофата работят около 30 екипа на \"Бърза помощ\", предаде БТА.Египетското министерство на здравеопазването засега потвърждава данни за десет загинали и 15 ранени.Предишната подобна катастрофа в Египет стана през август, когато пътнически влак от Кайро за Александрия се вряза с голяма скорост в околностите на столицата в спрял влак от Порт Саид. Тогава загинаха 41 египтяни, а над 30 бяха ранени.", "date": "2018.02.28", "title": "Влакова катастрофа в Египет взе жертви"}
{"url": "http://www.novinite.bg/articles/157150/Festival-na-balgarskata-roza-vav-Vietnam", "text": "В Ханой между 8 и 11 март ще се проведе вторият годишен Фестивал на българската роза и нейните приятели. Ще бъдат изложени 1000 розови храста, внесени от България, пише виетнамският вестник Nhan Dan, цитиран от \"Фокус\". Организиран от българското посолство във Виетнам и други агенции и организации, събитието ще отбележи и 68-та годишнина от установяването на дипломатическите отношения между Виетнам и България.Посолството на европейската държава си сътрудничи с виетнамското министерство на земеделието и селското развитие, за да бъдат внесени в страната 1000 розови храста от 100 различни вида. Първоначално за тях ще се грижи института към министерството. Допълнително по време на фестивала посетителите ще могат да се насладят на специални продукти, направени от рози.", "date": "2018.02.28", "title": "Фестивал на българската роза във Виетнам"}
{"url": "http://www.novinite.bg/articles/157105/Dnes-spira-da-vali-no-ostava-studeno", "text": "Днес снеговалежите ще спират, най-късно в крайните североизточни райони, а от югозапад и облачността ще се разкъсва. Ще духа умерен до силен вятър от север-северозапад. Остава студено, с максимални температури между минус 7° и минус 2°, малко по-високи в крайните югозападни и югоизточни райони, за София – около минус 3°.Над планинските масиви на Югозападна България облачността ще се разкъсва и намалява, след обяд до предимно слънчево. В останалите планини все още ще превалява сняг, в процес на спиране, най-късно, вечерта, в Източна Стара планина. Ще духа умерен и силен западен вятър. Температурите още ще се понижат и максималната на височина 1200 метра ще е около минус 7°, на 2000 метра – около минус 13°.Над Черноморието ще бъде предимно облачно, с валежи от сняг, в южните райони примесени с дъжд, които след обяд ще започнат да спират. Ще духа умерен до силен север-северозападен вятър. Максималните температури ще са между минус 4° и 1°. Температурата на морската вода е 4-5°. Вълнението на морето ще е 3-4 бала.", "date": "2018.02.28", "title": "Днес спира да вали, но остава студено"}
{"url": "http://www.novinite.bg/articles/157106/138-snegorina-chistyat-snega-v-stolicata", "text": "Във връзка с продължаващия снеговалеж и понижението на температурите в София продължава извършването на обработки със смеси срещу заледяване и избутване на снежна маса.Във всички 24 района на Столичната община са обработени улици и булеварди, по които се движи градският транспорт, опасни и стръмни участъци, общински пътища, Южната дъга на Околовръстния път, както и основни улици в квартали.Извършена е обработка тип \"ветрило\" с помощта на няколко снегорина едновременно на трасето на бул. \"България\". На терен работят 138 снегопочистващи машини.Няма затворени пътища на територията на общината.Опесъчаване на планинските пътища във Витоша: \"Драгалевци – Алеко\" и \"Бояна – Златни мостове\".Към момента градският транспорт се движи при зимни условия по всички обичайни маршрути. Гражданите могат да използват градския транспорт при придвижването си.Започна почистването на прилежащите площи на спирките на градския транспорт и пешеходните подлези.Столичният инспекторат контролира дейността на почистващите фирми. Шест екипи на дирекция \"Аварийна помощ и превенция\" подпомагат на терен дейностите и заедно с екипи на Пътна полиция съдействат за организацията на движение.От Столичната община напомнят на шофьорите предвид понижението на температурите да карат с автомобили, оборудвани за движение при зимни условия и със съобразена скорост и да спазват дистанция.В двата кризисни центъра на Столична община са настанени 182 души, останали без дом, съобщи \"Фокус\".Центровете са отворени 24 часа и в тях нуждаещите се получават подслон и храна.", "date": "2018.02.28", "title": "138 снегорина чистят снега в столицата"}
{"url": "http://www.novinite.bg/articles/157122/Izteche-srokat-za-proverkata-na-zebrite-v-stranata", "text": "Изтича двумесечният срок, в който трябва да са ясни резултатите от проверката за пешеходните пътеки в страната и това дали съответстват на нормативните изисквания. Проверката бе възложена от прокураурата и Регионалното министерство.Тя трябва да установи и местата, където пешеходните пътеки са почти невидими или са видими, но са в отклонение на изискванията. \"Зебрите\" трябва да са изпълнени изцяло с бял цвят, да са сигнализирани със съответните пътни знаци, да са изпълнени критериите за местоположението им.Повод за проверката станаха зачестилите случаи на катастрофи.\"Жертвите и пострадалите са повече, отколкото бихме могли да приемем със съзнанието, че такава е статистиката. На практика няма населено място и няма дом, който да не е засегнат от това, което медиите наричат война по пътищата. Недопустимо е ежедневно да продължават да се газят и убиват хора на пешеходни пътеки - често пъти и деца, убити от шофьори, които не спазват правила\", коментира главният прокурор Сотир Цацаров.", "date": "2018.02.28", "title": "Изтече срокът за проверката на \"зебрите\" в страната"}
{"url": "http://www.novinite.bg/articles/157109/Puskat-sinya-i-zelena-dnes", "text": "„Синя“ и „зелена“ зона ще работят днес в гр. София. „Център за градска мобилност“ ЕАД предупреждава, че условията са зимни и призовава гражданите, които могат да не използват своите автомобили да не го правят. Буферните паркинги на метростанциите работят и са безплатни за хората, които пътуват с метрото. Основните паркинги пред големи обществени сгради също са отворени за паркиране при зимни условия.", "date": "2018.02.28", "title": "Пускат „синя“ и „зелена“ днес"}
{"url": "http://www.novinite.bg/articles/157127/Tunelat-Trayanovi-vrata-na-AM-Trakiya-ugasna", "text": "Шофьорите да се движат с повишено внимание в тунел \"Траянови врата\" на АМ \"Тракия\" поради авария в електрозахранването е изключено осветлението, предупредиха от пресцентъра на АПИ. Участъкът е сигнализиран с пътни знаци и ограничение на скоростта. Възстановено е движението по АМ \"Тракия\" от км 288 до км 289. Временно движението по пътя II-53 Победа - Челник е ограничено за всички МПС поради обилен снеговалеж, силен вятър и снегонавявания.", "date": "2018.02.28", "title": "Тунелът \"Траянови врата\" на АМ \"Тракия\"  угасна"}
{"url": "http://www.novinite.bg/articles/157110/Uslojnena-patna-obstanovka-v-cyalata-strana", "text": "Отново затвориха магистрала „Тракия” в района на Бургас. Причината е обилният снеговалеж в региона и невъзможността пътят да бъде почистен.Магистрала „Тракия” е затворена и от Зимница до Карнобат за всички МПС. Старият път от София през Петолъчката, Карнобат и Айтос е затворен за автомобили над 12 тона. Пътят Руен-Айтос също е затворен за камиони. В Бургаския регион затворен за всички е участъкът Изворище-Миролюбово-Каблешково.Автомагистрала „Хемус” беше затворена в участъка от Шумен до Варна за тежкотоварни автомобили над 12 тона. Временно се ограничава движението в едната лента по пътя Ботевград – магистрала \"Хемус\" заради аварирал тир. „Пътна полиция” регулира движението.Ришкият проход е затворен за автомобили над 12 тона. През прохода Печинско е забранено движението на МПС над 12 тона с ремаркета и полуремаркета. Проходът Рожен е забранен за МПС над 12 тона с ремаркета и полуремаркета.Тежка е пътната обстановка в Русенско. ГКПП „Дунав мост” беше затворен снощи от румънска страна за тежкотоварни автомобили. Образували са се опашки. Пътят Русе-Силистра отново е в тежко състояние. Изцяло затворени са за движение пътят Русе-Разград-Шумен, както и Дюлинският проход. Ограниава се движението на МПС над 12 тона в двете посоки по пътя Русе-Бяла.Ограничено е движението на МПС над 12 тона по пътя Самоков-Дупница и по пътя Самоков-Ихтиман. От АПИ призовават шофьорите на леките автомобили по двата пътни участъка да се движат подготвени за зимни условия.Във Варненско, Добричко и в Русенско, както и в десетки други населени места в страната, е обявена дървена ваканция заради тежката пътна обстановка.  ", "date": "2018.02.28", "title": "Усложнена пътна обстановка в цялата страна"}
{"url": "http://www.novinite.bg/articles/157113/Dunav-most-zatvoren-za-kamioni", "text": "Зимната обстановка в Русенско остава тежка, през цялата нощ продължи да вали сняг. Въпреки силния вятър, пътищата в областта са отворени, като по Дунав мост и пътя Русе-Силистра могат да се движат само леки автомобили, предаде БНТ.Пътят Русе-Бяла е затворен за превозни средства над 12 т.От снощи са се образували километрични опашки от тирове,50 снегопочистващи машини работят на територията на гр. Русе.До 1 март училищата в областта остават затворени до 1 март включително.", "date": "2018.02.28", "title": "\"Дунав мост\" -  затворен за камиони"}
{"url": "http://www.novinite.bg/articles/157125/Lekari-Neobhodim-e-nov-model-na-zdraveopazvaneto-u-nas", "text": "Необходим е нов модел на то у нас, в центъра на който да е пациентът – около това се обединиха български лекари, участвали в тазгодишния Здравен форум.„За съжаление, в момента доста често наблюдаваме пациентът да е извън, не в центъра, а извън уравнението. И това трябва да се промени“, каза д-р Николай Хаджидончев.Според медиците е нужна промяна във финансирането на здравната система.„Една от първите стъпки би могла да бъде ДДС върху лекарствата, който държавата плаща, да бъде много по-малък или нулев, за да може реално средствата да се използват за лечение“, коментира д-р Деян Денев.В момента голяма част от пациентите не разчитат на помощ от общинските или държавните болници.„На практика половината от средствата, които се използват за , излизат от средствата на болния човек, т.е когато се разболее, трябва да търси пари, да продава имоти и така нататък“, каза д-р Станимир Хасърджиев.Очаква се в следващите няколко месеца здравното министерство да разработи изцяло нов модел за финансиране на медицинската помощ. Предстои и обсъждането му с лекарите.", "date": "2018.02.28", "title": "Лекари: Необходим е нов модел на здравеопазването у нас"}
{"url": "http://www.novinite.bg/articles/157115/Lavina-zatvori-patya-prez-noshtta-patya-Pamporovo-Smolyan", "text": "Лавина в района на \"Св. Пантелеймон\" е затворила снощи пътя Пампорово-Смолян, като в района е била блокирана линейка с болен, която пътувала от Чепеларе. За радост, пътната артерия е била пробита в рамките на половин час и движението е било възстановено, като реаномобилът е успял да стигне до болницата, без да има фатални последици.„Паднала е снежна маса от около 100 кубични метра, което не е била никак малко. Това се случва снощи малко след 01:00 ч., в момент в който точно преди минути е минала почистващата техника, предаде Дарик.Сигналът е получен на 112 и веднага машините са обърнали посоката и са се захванали с разчистването“, коментира зам.-областният управител на Смолян Адриан Петров.\"Няма откъснати села и такива без ток, както и бедстващи хора\", съобщи областният управител на Смолян Недялко Славов. Новата снежна покривка в областта от снощи е между 10 и 20 см.Снегът в Пампорово вече надхвърля 120 см, като само снощи са наваляли нови 20 см, а температурата в курорта в момента е около минус 7 градуса, по данни на Планинската спасителна служба.Има въведени ограничения за товарни автомобили над 12 тона, които не трябва да са с ремаркета и полуремаркета по проходите „Рожен“ и „Печинско“, както и по пътя Девин- Михалково. Движението в Смолян също е сериозно затруднено, особено по малките и стръмни улици, което доста изнервя шофьорите от ранни зори", "date": "2018.02.28", "title": "Лавина затвори пътя през нощта пътя Пампорово-Смолян"}
{"url": "http://www.novinite.bg/articles/157145/KEVR-proveryava-Toplofikaciya-Pernik", "text": "Във връзка с постъпили сигнали за нарушено топлоподаване към клиентите на „Топлофикация - Перник“ АД, председателят на КЕВР доц. Иван Иванов издаде заповед за извънредна проверка на топлофикационното дружество, съобщиха от КЕВР.Предмет на проверката е да се установи основателността на жалбите и ако те бъдат потвърдени – какви действия са предприети от „Топлофикация - Перник“ АД.След приключване на проверката в „Топлофикация - Перник“ АД, проверяващият екип от експерти на КЕВР ще изготви доклад по реда на Закона за енергетиката, резултатите от който ще бъдат обявени от Комисията.", "date": "2018.02.28", "title": "КЕВР проверява \"Топлофикация - Перник\""}
{"url": "http://www.novinite.bg/articles/157147/Zatvoriha-chast-ot-AM-Hemus", "text": "Временно е ограничено движението на превозни средства по АМ „Хемус“ в участъка Варна – Шумен, поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "Затвориха част от АМ \"Хемус\""}
{"url": "http://www.novinite.bg/articles/157148/Treti-den-armiyata-se-bori-sas-zimnata-obstanovka-v-Pleven", "text": "Армията трети ден помага в сложната зимна обстановка в Плевен. Екипи на 55-и инженерен полк трети ден разчистват пътища в селата Лозица, Любеново и Въбел в община Никопол.В снега там има закъсала снегопочистваща техника и автомобили. След обявеното частично бедствено положение в Община Белене, военнослужещи в продължение на 5 часа разчистваха пътни участъци от снежни преспи и снегонавявания. Спасен е бедстващ човек в местността „Хидротехнически комплекс”, разчистени са пътища към село Кулина вода.", "date": "2018.02.28", "title": "Трети ден армията се бори със зимната обстановка в Плевен"}
{"url": "http://www.novinite.bg/articles/157112/Vksperti-vidyaha-syankata-na-premiera-zad-sdelkata-za-ChEZ", "text": "„Зад сделката за ЧЕЗ седи сянката на българския премиер, за съжаление”, смята енергийният експерт Еленко Божков. По думите му общото минало на Гинка Върбакова, нейните бизнес партньори и Бойко Борисов, там където е „генезисът на бизнеса им”, сочи към това.Скандалът с продажбата на ЧЕЗ ескалира във вчерашния ден, след като премиерът Бойко Борисов заяви, че името му се свързва със сделката като част от организирана атака, която цели да свали правителството от власт.„Не приемам факта, че тази фирма „Инерком” иска да купи ЧЕЗ. Трудно е за приемане. Това означава, че зад това се крие друга собственост”, допълва Божков.Той е категоричен, че без знанието на премиера Борисов тази сделка няма как да се случи, „особено като се има предвид посещението на Андрей Бабиш”.По думите му в чешкия вестник „Лидове новини” преди посещението на Бабиш е публикуван материал, в който пише, че предстоящото му посещение у нас ще включва разговори за продажбата на ЧЕЗ с българския премиер.„Най-простият начин да се спре тази сделка е една от банките да се откаже от гаранциите или добрите си намерения, които е изразила с писмо. Край, пропада сделката. Това е най-простият и безболезнен начин”, смята Божков.„Виждате кой седи зад Гинка Върбакова, това са едни скрити капитали. Появи се името на един собственик на офшорна фирма, който е описан много добре и в „Досиетата от рая”, каза още енергийният експерт.„Интересът за ЧЕЗ е от България, според мен. Просто трябва да се приключи този случай, няма нужда да се влиза в детайли.", "date": "2018.02.28", "title": "Вксперти видяха сянката на премиера зад сделката за ЧЕЗ"}
{"url": "http://www.novinite.bg/articles/157120/Othvarliha-iskaneto-na-BSP-za-izslushvane-na-Borisov", "text": "Мнозинството в парламента отхвърли искане на БСП за изслушване на министър-председателя Бойко Борисов по казуса с ЧЕЗ. От гласували 190 народни представители 82 бяха \"за\", 98 - \"против\", а 10 се въздържаха.Поемала ли е българската държава ангажименти по сделката с ЧЕЗ и по какъв начин са защитениинтересите на българските граждани, попита Драгомир Стойнев от БСП. Кой клати правителството, кой премиерът ще гони \"до дупка\", кои са \"те\", попита още той. Искаме да разберем кои са гадовете, допълни Стойнев.Данаил Кирилов от ГЕРБ отговори, че премиерът вчера е депозирал в деловодството на парламента данни, които е получил от премиера на Чехия по казуса с ЧЕЗ. Утре ще има заседание на две компетентни парламентарни комисии по случая и там депутатите могат да зададат въпросите си към представителите на съответните органи, допълни Кирилов. По отношение на опитите за клатене на правителството погледнете около себе си, запитайте себе си и вашата парламентарна група и отговорите са налице, коментира още той.Жельо Бойчев от БСП се обърна към председателя на Народното събрание Цвета Караянчева и заяви, че е очаквал лично тя да подкрепи искането на левицата за изслушване на премиера. Според Бойчев Караянчева за пореден път се подчинила на мнозинството. \"Не Ви отива, г-жо Караянчева\", заяви депутатът. Какво трябва да се случи в държавата, за да дойде премиерът и да отговори на въпроси в Народното събрание, попита Бойчев.Дали гласувам \"за\" или \"против\" е въпрос на мой личен избор, отговори председателят на парламента.", "date": "2018.02.28", "title": "Отхвърлиха искането на БСП за изслушване на Борисов"}
{"url": "http://www.novinite.bg/articles/157108/Carskite-konyushni-stavat-pametnik-na-kulturata", "text": "„Царските конюшни” в София ще бъдат обявени за паметник на културата. Ресорният министър Боил Банов уточни, че предстои всички собственици да бъдат уведомени и процедурата да бъде завършена. В момента се подготвят и изменения в Закона за културното наследство, с които да бъдат стимулирани собствениците на сгради с историческо значение да ги поддържат. В сградата на ъгъла на столичните булеварди „Васил Левски” и „Дондуков” някога са се помещавали конюшните на цар Фердинанд. През 2016 г. зданието беше продадено за малко над 600 000 лева, а сделката, която беше подписана от тогавашния областен управител на София Весел Пенев, му донесе обвинение, припомня \"Дарик\". Делото така и не успя да започне, но към днешна дата Столична община и културното ведомство са на път да дадат статут на сградата като исторически паметник от национално значение, посочи ресорният министър Боил Банов.\"Те са почти готови. Ние сме в режим, в който в много оперативни срокове голям обем работа е свършен. Институтът счита, че те имат качествата да бъдат обявени за паметник на културата и в момента, в който успеем да открием всички собственици, за да ги уведомим, ще се постигне желаният резултат\", добави министърът. Обмислят се и промени в закона, с които да се дадат повече стимули на собствениците на сгради-паметници на културата да полагат повече грижи за тях. Главният архитект на София Здравко Здравков предлага сред тях да са безвъзмездна финансова помощ и данъчни облекчения при инвестиции в историческите здания. Освен това местната власт в столицата иска да се запише, че общината има право да е първи купувач при евентуална продажба. \"Притежаването на такава сграда не е тежест, не е необходимо да събарят покрива, да вкарват вътре клошари, да имитират пожари, за да може да се отърват от сградата по такъв безобразен начин. Тежка е задачата, която ни предстои, но трябва да намерим другия механизъм, който да ги стимулира да си инвестират в собствените сгради\", посочи Здравков. Все още не е ясно бъдещето на друга емблема на стара София – къщата с ягодите на улица „Сан Стефано”. Има вариант да се запази част от фасадата, а другата впоследствие на бъде възстановена", "date": "2018.02.28", "title": "„Царските конюшни” стават паметник на културата"}
{"url": "http://www.novinite.bg/articles/157121/Razsledvat-bivsh-kmet-na-Pernik", "text": "Специализираната прокуратура разследва бивш  и негов предшественик за сключена неизгодна сделка за 1 258 260 лева. Това съобщиха от прокуратурата.Разследването е започнало след доклад от АДФИ за извършена финансова инспекция на общината в периода 2011- 2016 г. Според прокуратурата сделката била сключена през 2014 година.Тогава временно кмет е била Илонка Никифорова, а след това за поста е избран Иван Иванов.Установено е до момента, че на 9 септември 2014 г. от Община Перник е било възложено кризисно сметосъбиране и сметоизвозване на фирма, която получила 1 258 260 лева, информират още от прокуратурата. Освен че не е бил извършен анализ на цените и услугите, предложени от това дружество, посочената сума е била изплатена без в протоколите за приемане на свършената работа да е бил посочен район на изпълнение и без към тези протоколи да са били приложени документи, удостоверяващи реално извършените действия.В момента текат обиски не само в общината, а и в жилища и офиси на фирми.", "date": "2018.02.28", "title": "Разследват бивш кмет на Перник"}
{"url": "http://www.novinite.bg/articles/157123/Karakachanov-kategorichen-Kabinetat-nyama-vina-za-ChEZ", "text": "Вицепремиерът и военен министър Красамир Каракачанов настоя, че кабинетът няма никаква вина за сделката с ЧЕЗ, а премиерт с право е бесен, защото опозицията използва скандала, за да трупа дивиденти.\"Вчера в мое присъствие той (Бойко Борисов – бел.ред.) разговаря с чешкия премиер с молба за информация, част от която оповести на брифинга в парламента. Всички знаят, включително и БСП, че този проблем се случва заради празноти в Закона за енергетиката\", настоя Каракачанов.По думите му проблемът е, че при продажбата на подобно стратегическо дружество, каквото е ЧЕЗ, няма никакви механизми да се намесва държавата.\"Пропускът е в законодателството. Възложил съм на Искрен Веселинов, който беше първи председател на комисията за контрол в КЕВР, да изработи текстове в Закона за енергетиката, които да дадат правомощия на КЕВР да проверява такива стратегически сделки по време на самата процедура и да ги одобрява. В момента държавата може да преследва самата фирма, но не и сделката\", обясни лидерът на ВМРО.Според него ако законът не бъде променен, сделката не може да бъде спряна. В момента КЕВР не може да развали сделката.\"Аз имам съмнение дали тази сделка е проведена по европейските стандарти - прозрачност и равнопоставеност на участниците. Това може да го направи чешката държава\", каза Каракачанов пред Нова тв.\"Нападките срещу премиера е част от работата на опозицията. На един човек му личи когато е откровен, познавам Борисов кога е откровен и директен. Когато се осъществяваше тази сделка от Царското правителство, обществото скочи, че това е далавера. Ние от ВМРО обяснявахме, че цената на тока ще скочи над 40-50%, а тя скочи над 100%. 2005 г. БСП спечелиха изборите точно с обещанието, че ще развалят приватизационните сделки\", припомни вицепремиерът.Той беше категоричен: \"Криворазбраното крайнолиберално мислене, че всичко е частно и всеки може да прави каквото иска, аз не го споделям. Държавата има своите стратегически интереси, енергетиката е на първо място и не може в Закона за енергетиката държавата да остане без контролен механизъм. Държавата не трябва да позволява подобни неща като тази сделка да се случват\".Относно оставката на министъра на енергетиката Теменужка Петкова Каракачанов заяви, че ако от данните след проверките на институциите се окаже, че тя няма участие в сделката, той няма да подкрепи оставката само защото тя се е познавала с Гинка Върбакова.", "date": "2018.02.28", "title": "Каракачанов категоричен: Кабинетът няма вина за ЧЕЗ"}
{"url": "http://www.novinite.bg/articles/157146/Reshiha-35-ot-rabotnicite-v-predpriyatiyata-shte-mogat-da-sa-chujdenci", "text": "Народните представители приеха окончателни промени в Закона за трудовата миграция и трудовата мобилност, предаде  Агенция „Фокус“. Работници от трети държави ще могат да получат достъп до пазара на труда за длъжности, за които не се изисква българско гражданство, при условие, че в предходните 12 месеца за работодателя са работили не повече от 20% чуждестранни работници.Досега според закона работниците не трябваше да надвишават 10%. За малки и средни предприятия депутатите решиха процентът да е 35%. Парламентът реши решението за разрешаване на достъп до пазара на труда за работници от трети държави да може да се продължава общо с до 3 години. Агенцията по заетостта вече ще осигурява информация не само за подаване на заявление за регистрация, но и за самата регистрация на заетостта. ", "date": "2018.02.28", "title": "Решиха: 35% от работниците в предприятията ще могат да са чужденци"}
{"url": "http://www.novinite.bg/articles/157130/ChEZ-Shte-poiskame-korekciya-na-cenata-na-toka", "text": "От „ЧЕЗ Електро България“ и „ЧЕЗ Разпределение България“ съобщиха, че ще подадат подаде ценово заявление до Комисията за енергийно и водно регулиране (КЕВР) за промяна на цените на тока, както изисква процедурата. Заявлението ще бъде подадено до 31 март, а планираната промяна е за периода след 1 юни 2018 г.В текста на съобщенията, публикувани на сайта на ЧЕЗ не се посочва конкретно в каква посока би била промяната на цената, но през последните години няма случаи за исканото ѝ намаление.Ето и пълния текст на съобщенията на ЧЕЗ:В изпълнение на чл.36а, ал.1 от Закона за енергетиката и чл. 46 от Наредба № 1 от 14 март 2017 г. за регулиране на цените на електрическа енергия „ЧЕЗ Разпределение България“ АД обявява своето намерение да внесе не по-късно от 31 март 2018 г. в Комисията за енергийно и водно регулиране заявление за промяна на цени на услугата „разпределение на електрическа енергия” за първата ценова година от петия регулаторен период, считано от 01.07.2018 г.Ценовото заявление за утвърждаване на цени за достъп до и пренос през електроразпределителната мрежа ще бъде изготвено в съответствие с изискванията на Закона за енергетиката, Наредба № 1 от 14 март 2017 г. за регулиране на цените на електрическа енергия и Правилата за търговия с електрическа енергия.С изготвеното предложение, Дружеството цели да осигури сигурност на снабдяването и качествена услуга на своите клиенти, намаляване на технологичните разходи и осигуряване на необходимите средства за развитие и разширяване на мрежата. За първата ценова година Дружеството очаква да пренесе през разпределителната си мрежа над 9 385 737 МВтч електрическа енергия до крайни клиенти. Съгласно приетия подход за регулиране на електроразпределителните дружества в Наредба № 1 и чл. 31, т. 2 от Закона за енергетиката, в началото на регулаторния период “ЧЕЗ Разпределение България“ АД ще заяви за признаване присъщите оперативни разходи за осъществяване на лицензионната дейност за ценовия период юли 2018 – юни 2019 г., както и разумна пазарно определена възвращаемост.В заявлението си „ЧЕЗ Разпределение България“ АД ще отрази реално достигнатото ниво на технологичния разход за 2017 г. в размер на 10,35%, реалните разходи за балансиране, както и планираните брутни инвестиции за целия пети регулаторен период в размер над 278 млн.лв.В случай че до изтичане на срокът за подаване на заявлението, настъпят изменения в нормативната уредба или изискванията на КЕВР, същите ще бъдат отразени от Дружеството.И:В изпълнение на чл. 36а, ал. 1 от Закона за енергетиката, „ЧЕЗ Електро България“ АДобявява своето намерение да подаде ценово заявление до Комисията за енергийно и водно регулиране за промяна на цените на услугата „обществено снабдяване с електрическа енергия” за следващия ценови период, считано от 01.07.2018г.Ценовото заявление за утвърждаване на цени за снабдяване с електрическа енергия ще бъде изготвено в съответствие с изискванията на Закона за енергетиката, Правилата за търговия с електрическа енергия и методите на регулиране утвърдени в ценовите решения на КЕВР.Предложението на „ЧЕЗ Електро България“ АД ще се базира на принципите, следвани от Дружеството при всяко едно от своите ценови заявления, а именно: покриване на присъщите разходи за осъществяване на лицензиoнната дейност, съгласно чл. 31, т. 2 от Закона за енергетиката, чрез определяне на обоснована надценка за дейността, елиминиране на кръстосаното субсидиране между отделните сегменти на регулирания пазар и изпълнение на вменените законови задължения на крайния снабдител. В заявените от Дружеството необходими приходи в размер на 581 млн. лв. ще бъде отразен пълния размер на разходите за балансиране на клиентите на „ЧЕЗ Електро България“ АД, в качеството му на координатор на специална балансираща група.Окончателните цени на услугата „обществено снабдяване с електрическа енергия” ще бъдат одобрени от Комисията за енергийно и водно регулиране и ще зависят от наложения пазарен модел, включително разпоредбите на Наредба за регулиране на цените на електрическата енергия, както и от цената на обществения доставчик за покупка на електрическа енергия.", "date": "2018.02.28", "title": "ЧЕЗ: Ще поискаме корекция на цената на тока"}
{"url": "http://www.novinite.bg/articles/157126/Proveryavat-yazovirite-v-stranata", "text": "По разпореждане на министъра на икономиката Емил Караниколов, Държавната агенция за метрологичен и технически надзор (ДАМТН) засилва екипите осъществяващи контрол на язовирите и съоръженията към тях, и провежда извънредни инспекции на проблемните водоеми. Мерките се налагат заради обилните снеговалежи и опасността от рязко покачване на водните обеми от тяхното топене, съобщиха от ДАМТН.При необходимост има готовност да се командироват допълнителни служители в региони с по-висок потенциален риск и въвеждането на 24-часови дежурства. Активиран е и извънредният щаб, който ще действа постоянно в централата на агенцията до нормализиране на ситуацията. Поддържа се и постоянен контакт с представителите на местната власт, като са уведомени и всички областни управители за завишаване на вниманието към водоемите на тяхна територия.ДАМТН апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2018.02.28", "title": "Проверяват язовирите в страната"}
{"url": "http://www.novinite.bg/articles/157134/10-godini-ot-tragediyata-vav-vlaka-Sofiya-Kardam", "text": "Заупокойна панихида в памет на жертвите при пожара в бързия влак София-Кардам отслужиха в храм”Св. Георги” архиерейски наместник Иван Дойчев и свещеник-иконом Стоян Димов, по повод 10 години от трагедията.Преди 10 години около полунощ при пожар в спален вагон край Червен бряг загинаха 9 души, 5 от които от Добрич. На панихидата присъстваха близки на загиналите.", "date": "2018.02.28", "title": "10 години от трагедията във влака София-Кардам"}
{"url": "http://www.novinite.bg/articles/157151/Sherivna-katastrofa-na-AM-Hemus", "text": "Верижна катастрофа с участието на над 10 автомобила е станала на автомагистрала \"\" в района на с. Слънчево в посока Варна, съобщиха от МВР.Произшествието е станало около 13.30 часа.По първоначални данни един човек е откаран с частен автомобил към болнично заведение.На място има полицейски екипи, които работят по изясняването на детайли около инцидента. Припомняме, че движението между Варна и Каспичан е затворено за всички превозни средства заради снежната виелица.", "date": "2018.02.28", "title": "Шеривна катастрофа на АМ 'Хемус\""}
{"url": "http://www.novinite.bg/articles/157107/Zatvoriha-stolichniya-zoopark", "text": "Агенциято по безопасност на храните затвори зоопарка в София заради птичи грип. При два екземпляра от умъртвените птици, които бяха незаконно транспортирани през \"Дунав мост\" 2, била открита болестта.Първоначалните изследвания са доказали наличието й в лебед и патица. Окончателните резултати за щама на заболяването ще бъдат оповестени до дни, съобщиха от контролния орган.По-рано днес стана ясно, че министърът на земеделието Румен Порожанов е разпоредил проверка на дейността на БАБХ.Тя се наложи след сигнали от неправителствени организации и граждани за защитени видове птици, които агенцията по храните реши да умъртви. В понеделник от контролния орган съобщиха, че на \"Дунав мост\" 2 са спрени алпаки, мечета, гъски, патици, гълъби и патета, пише \"24 часа\".“Те са транспортирани в изключително лоши условия, не са спазени никакви изисквания за хуманно отношение и не са придружени от ветеринарномедицински документи, които да удостоверят техния произход и здравен статус”, съобщиха от БАБХ. След това казаха, че е взето решение птиците да бъдат умъртвени по хуманен начин.Става дума за 119 птици, проби от които са изпратени за изследване.Забранява се достъпът на външни лица до Зоологическа градина - София до приключване мерките, които е разпоредил шефът на БАБХ Дамян Илиев. Той забранява да се транспортират яйца, фуражи за птици, отпадъци, тор от птици, оборудване, използвано в обекта и имащо досег с птици от софийския зоопарк. Пернати, за които е възможно да имат досег с диви птици, трябва да се затворят и отглеждат на закрито до отмяна на нарежданията.", "date": "2018.02.28", "title": "Затвориха столичния зоопарк"}
{"url": "http://www.novinite.bg/articles/157116/182-bezdomni-sa-nastaneni-v-krizisnite-centrove-v-stolicata", "text": "В двата кризисни центъра на Столична община са настанени 182 души, останали без дом. Центровете са отворени 24 часа и в тях нуждаещите се получават подслон и храна, съобщават от пресцентъра на Столичната община (СО) във връзка с продължаващия снеговалеж и понижението на температурите. Във всички 24 района на Столична община са обработени улици и булеварди, по които се движи градския транспорт, опасни и стръмни участъци, общински пътища, Южната дъга на околовръстен път, както и основни улици в квартали. Извършена е обработка тип \"ветрило\" с помощта на няколко снегорина едновременно на трасето на бул.\"България\". Продължава извършването на обработки със смеси срещу заледяване и избутване на снежна маса. На терен работят 138 снегопочистващи машини. Няма затворени пътища на територията на общината. Опесъчават се планинските пътища във Витоша \"Драгалевци - Алеко\" и \"Бояна - Златни мостове\". Към момента градският транспорт се движи при зимни условия по всички обичайни маршрути. Започна почистването на прилежащите площи на спирките на градския транспорт и пешеходните подлези. Столичния инспекторат контролира дейността на почистващите фирми. Шест екипи на дирекция \"Аварийна помощ и превенция\" подпомагат на терен дейностите и заедно с екипи на Пътна полиция съдействат за организацията на движение. От СО напомнят на шофьорите предвид понижението на температурите да карат с автомобили, оборудвани за движение при зимни условия и със съобразена скорост и да спазват дистанция.", "date": "2018.02.28", "title": "182 бездомни са настанени в кризисните центрове в столицата"}
{"url": "http://www.novinite.bg/articles/157143/Lekarite-shte-podpishat-Ramkoviya-dogovor-za-2018-g-dnes", "text": "Лекарският и зъболекарският съюз, и Националната здравноосигурителна каса (НЗОК) ще подпишат днес в 17 ч. Националния рамков договор за 2018 г.Това стана ясно след среща при премиера Бойко Борисов.Договорът ще бъде в рамките на предварително уговорените параметри.", "date": "2018.02.28", "title": "Лекарите ще подпишат Рамковия договор за 2018 г. днес"}
{"url": "http://www.novinite.bg/articles/157142/Borisov-se-sreshtna-s-vanshniya-ministar-na-Iran", "text": "Премиерът Бойко Борисов и министърът на външните работи на Иран Мохамад Джавад Зариф обсъдиха възможностите за задълбочаване на икономическите отношения между двете страни и обстановката в Близкия Изток. На среща в Министерския съвет те отбелязаха, че активизирането на политическия диалог през последните две години благоприятства развитието на контактите между бизнес организациите в България и Иран и приветстваха провеждането на двустранен бизнес форум в София днес, съобщиха от правителствената пресслужба. Министър-председателят запозна подробно външния министър с проектите за изграждане на пътна, железопътна, газова и дигитална инфраструктура на Балканите. Той подчерта, че постигането на тази свързаност, която е приоритет на Българското председателство на Съвета на ЕС, е едно от най-важните условия за развитие на държавите и икономиките в този регион. \"Коридорите дава възможност за връзки, търговия, бизнес, туризъм между Европа и Азия\", посочи Борисов, но изтъкна необходимостта от мир и стабилност, за да бъде реализиран потенциалът на възможностите.\"Това, което ни трябва, е мир. Моята политика е изградена изцяло върху постигането на мир и стабилност\", каза българският премиер. Борисов изрази загриженост от нарастването на напрежението в региона на Близкия Изток и изрази надежда, че въпреки различията, Иран и другите страни ще намерят допирни точки за консултации с цел изход от кризата. \"Войната в Сирия трябва да бъде спряна от дипломатите, а не от армиите\", подчерта Борисов като обърна особено внимание върху хуманитарните последици от подобни конфликти. Борисов и Зариф изразиха подкрепа за Съвместния всеобхватен план за действие по иранската ядрена програма и подчертаха необходимостта от неговото изпълнение от всички страни.", "date": "2018.02.28", "title": "Борисов се срещна с външния министър на Иран"}
{"url": "http://www.novinite.bg/articles/157128/Cvetan-Vasilev-nastoyava-sadat-da-prekrati-deloto-sreshtu-nego", "text": " настоява съдът да прекрати делото срещу него. Мотивите на банкера бяха изложени в писмо, прочетено от адвокатите му в началото на съдебното заседание. Според Василев няма престъпление и не би следвало да съществува \"измислена от прокуратурата организирана престъпна група\".Затова делото трябвало да бъде за подготовка, организиране и фалиране на работеща банка, смята банкерът.Съдът изслушва и аргументите на адвокатите на , които също твърдят, че делото трябва да бъде прекратено. Причината - допуснати са сериозни процесуални нарушения.Според тях обаче трябва да се прекрати наказателното производство спрямо всички, не само спрямо Василев. В противен случай \"това ще повлияе на останалите обвиняеми\".", "date": "2018.02.28", "title": "Цветан Василев настоява съдът да прекрати делото срещу него"}
