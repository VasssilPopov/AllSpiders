{"url": "https://www.novinite.bg/articles/167939/Minimalnata-pensiya-shte-e-21943-lv-ot-1-yuli-dogodina", "text": "Минималната пенсия за осигурителен стаж и възраст ще е 219,43 лв. от 1 юли 2019 г. Това решиха депутатите с приемане на текстове от Закона за бюджета на държавното обществено осигуряване за 2019 г. От 1 януари до 30 юни 2019 г. минималната пенсия ще остане 207,60 лв. Минималният месечен размер на осигурителния доход за самоосигуряващите се лица за 2019 г. ще е 560 лв., решиха депутатите. Минималният месечен размер на осигурителния доход за регистрираните земеделски стопани и тютюнопроизводители ще е 400 лв. Максимален месечен размер на осигурителния доход ще е 3000 лв. Дневният минимален размер на обезщетението за безработица за 2019 г. остава 9 лева, а дневният максимален размер - 74,29 лева, реши парламентът. Преди това депутатите приеха бюджета на фонд \"Безработица\", който е с дефицит от 134 494 200 лева. Планираните приходи и трансферите във фонда са 315 074 000 лева, а разходите за социални помощи и обезщетения са 449 568 200 лева.", "date": "2018.11.28", "title": "Минималната пенсия ще е 219,43 лв. от 1 юли догодина"}
{"url": "https://www.novinite.bg/articles/167935/Zatvaryat-vremenno-patya-Dragalevci-Aleko-za-opesachavane", "text": "Затварят временно пътят в природен парк Витоша от Драгалевци до Алеко, съобщиха от Столична община. Целта е да няма автомобили, за да може да почисти и да се опесъчи, казаха пред Столица.bg от аварийното звено на Столична община. В тази част на общината се движат автомобили само с вериги. Там в момента е натрупало доста сняг и затова се взимат всички мерки за безопасност, пише Пътят ще бъде затворен само за няколко часа, казаха от Столична община.", "date": "2018.11.28", "title": "Затварят временно пътя Драгалевци – Алеко за опесъчаване"}
{"url": "https://www.novinite.bg/articles/167937/Korneliya-Ninova-kam-protestirashtite-pensioneri-Prodaljavame-bitkata-za-vas", "text": "„Днес продължаваме битката за вас. Всички разбират, че с такива пенсии днес не може да се живее, при увеличени цени на ток, парно, вода, хляб и лекарства“. Това заяви председателят на БСП Корнелия Нинова по време на протеста на пенсионерите. Тя е категорична, че трябва да се осигурят средства от бюджета, така че да се вдигне минималната пенсия, да се постигне такова увеличение на пенсиите, което да гарантира на възрастните хора да живеят достойно. „Защото цял живот сте дали за България. И днес ние, младите, вашите деца и внуци, сме длъжни да ви осигурим достойни старини“, подчерта тя. Нинова посочи, че заплатите на депутатите са част от големия въпрос за неравенствата и отворената ножица между политици и народ. „Това е една от причините да сте вие тук, днес. Несправедливо е нашите заплати да се увеличават автоматично с ръста на средната заплата. За трети път внасяме предложение заплатите на депутатите да се намалят и да се изчисляват към минималната, а не към средната. Ако управляващите отново го отхвърлят, ви гарантирам, че като имаме мнозинство в парламента, това ще е първата работа, която ще свършим“, каза още Корнелия Нинова. „Благодарим, че сте тук, защото така ни давате сила, знаем, че не сме сами и заедно, рано или късно, ще успеем. Не се предавайте!“, призова председателят на БСП. Тя предложи протестът да излъчи представители, които да влязат в парламента, за да чуят как „БСП за България“ ще отстоява докрай преизчисляването на всички пенсии и Закона за възрастните хора.", "date": "2018.11.28", "title": "Корнелия Нинова към протестиращите пенсионери: Продължаваме битката за вас!"}
{"url": "https://www.novinite.bg/articles/167925/5800-domakinstva-sa-bez-tok-vav-Vrachanska-oblast", "text": "След падналия снеговалеж през тази нощ във Врачанска област 5800 домакинства са останали без електрозахранване. Това съобщиха за „Дарик“ от „ЧЕЗ Електроразпределение“. Екипи на дружеството вече отстраняват авариите, които са в общините Козлодуй, Криводол, Мездра и Хайредин.", "date": "2018.11.28", "title": "5800 домакинства са без ток във Врачанска област"}
{"url": "https://www.novinite.bg/articles/167938/Trafik-ulicite-vav-Veliko-Tarnovo-sa-pochisteni-do-asfalt", "text": "До асфалт са почистени основните трафик улици във Велико Търново – както в централната част, така също в кварталите и останалите райони, включително и всички трасета, по които се движи общественият транспорт. 160 тона смес от противообледителен материал, сол и пясък са разпръснати по първостепенната пътна мрежа в града. Третирането на улиците с инертни материали продължава, а поетапно снегопочистващата техника работи и по второстепенните улици. Още от началото на снеговалежа рано тази сутрин са изкарани 20-е машини, с които се осъществява снегопочистването на територията на Велико Търново. Временните затруднения в движението са причинени от автомобили и камиони с гуми, неподходящи за метеорологичните условия. Основите трафик улици бяха почистени до асфалт в условията на продължаващи валежи. Община Велико Търново апелира към великотърновци, при почистване на автомобилите си да не изхвърлят снега по улиците, а да го събират на купчини, както и да паркират колите си по начин, по който да не затрудняват работата на снегорините. Съгласно Наредбата за опазване на околната среда собствениците, наемателите и ползвателите на жилищни и офис-сгради, на магазини и други търговски обекти са длъжни сами да изчистят снега от прилежащите си тротоарни площи. 90 служители на общинската фирма „Зелени системи“ са ангажирани с почистването на тротоарите, стълбищата, спирките, обществените пространства. За проходимостта на пешеходните алеи с най-голям поток от хора, както и за разчистване на входовете пред училища, детски градини, социални центрове работят седем малогабаритни машини. Жителите на Велико Търново и населените места могат да подават сигнали за необходимостта от снегопочистване и предприемане на мерки на телефон 062/619102. В общината няма населени места без ток и вода. Общинската пътна мрежа е проходима при зимни условия.", "date": "2018.11.28", "title": "Трафик улиците във Велико Търново са почистени до асфалт"}
{"url": "https://www.novinite.bg/articles/167929/Nyama-bedstvashti-selishta-v-Obshtina-Vidin-zaradi-loshoto-vreme", "text": "С оглед обявения жълт код за обилен снеговалеж и в нашата област, звено „Чистота“ към Общината отрано направи необходимата подготовка. В 7 часа бяха обработени със сол трите надлеза, кръговите движения и кръстовищата в град Видин. От 10 часа цялата налична техника започна почистването на основните улици, като в ранния следобед влиза в жилищните квартали и ще работи до вечерта. Обстановката на територията на Общината е нормална. Има осигурен достъп до всички населени места, няма сигнали за селища без ток и вода. Пътищата от републиканската и общинската пътна мрежа са проходими при зимни условия. Община Видин остава в готовност да мобилизира всички необходими ресурси и реагира своевременно при усложнена зимна обстановка.", "date": "2018.11.28", "title": "Няма бедстващи селища в Община Видин заради  лошото време"}
{"url": "https://www.novinite.bg/articles/167940/Prebroyavame-se-prez-yanuari-2021-g", "text": "\r\nМинистерският съвет одобри проект на Закон за преброяване на населението и жилищния фонд в Република България през 2021 година.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.11.28", "title": "Преброяваме се през януари 2021 г."}
{"url": "https://www.novinite.bg/articles/167943/Godishen-doklad-Srednata-prodaljitelnost-na-jivota-se-uvelichava", "text": " Правителството прие Годишен доклад за състоянието на здравето на гражданите и изпълнението на Националната здравна стратегия за 2017 г., предаде репортер на БГНЕС. Документът представя състоянието и тенденциите в динамиката на основните показатели, характеризиращи общественото здраве през 2017 г. Продължават негативните промени във възрастовата структура на населението и демографското остаряване, но това е проблем, характерен и за другите страни-членки на ЕС. През 2017 г. се наблюдава намаляване на раждаемостта (коефициентът на обща раждаемост е 9.0‰ при 9.1‰ за 2016 г.), като показателят се доближава до нивото в повечето европейски страни (10.0‰). Средната продължителност на живота се увеличава и през 2017 г. достига 74.76 г.( 74.65 г. за 2016 г.), но все още е по-ниска от тази в ЕС – 80.9 г. Достигнатото през 2017 г. равнище на детската смъртност от 6.4‰ е най-ниското в цялата история на демографската статистика на България. По отношение на този показател се наблюдава дълготрайна тенденция за намаляване - през 2000 г. детската смъртност е 13.3‰, 2010 г. - 9.4‰, а 2015 г. - 6.6‰, но все още нивото е по-високо отколкото в ЕС (3.6‰). Въпреки изразената тенденция за намаление на смъртността и в останалите възрастови групи, България все още е с по-висок коефициент за смъртност (15.5‰) в сравнение със страните от ЕС (10,2‰). През 2017 г. намалява заболеваемостта от злокачествени новообразувания спрямо предходната година, като най-висока е болестността от рак на млечната жлеза при жените и рак на женските полови органи. Запазва се структурата на умиранията по причини, като продължават да са водещи болестите на органите на кръвообращението и новообразуванията. В доклада са представени и дейностите по опазване на общественото здраве, държавния здравен контрол, изпълнението на имунизационния календар на страната, програмите, проектите и плановете в областта на общественото здраве. Разгледани са рисковите фактори, свързани с начина на живот като тютюнопушене, употреба на алкохол, нездравословно хранене и намалена двигателна активност, чието високо ниво е пряко обвързано с високото ниво на заболеваемостта и смъртността от хронични незаразни болести. Основно предизвикателство за здравето на гражданите остават хроничните незаразни болести, които са основна причина за смърт и намалена работоспособност. Представени са данни за финансирането на здравните дейности, човешките ресурси в системата, дейността на лечебните заведения, финансирана от бюджета на Националната здравноосигурителна каса и от държавния бюджет, фармацевтичния сектор и лекарствената политика. Част от доклада е отчетът на изпълнението на Националната здравна стратегия 2020 през 2017 г., съпроводен от анализ за изпълнението на политиките и мерките от здравната стратегия и плана за нейното изпълнение. За определените в Националната здравна стратегия 2020 национални здравни цели е налице положителна оценка на изпълнение то им, определена на база обективни данни за динамиката на наблюдаваните показатели спрямо изходните данни за 2014 г. За всички цели се наблюдава различна степен на постигане спрямо определените целеви стойности до 2020 г. - при 2 от тях към настоящия момент дори е налице постигане на целевите стойности на измервания показател до 2020 г., а при останалите три е налична ясна тенденция за прогресивна промяна, като целевата стойност до 2020 г. още не е достигната. Най-значим е напредъкът по постигане на националните здравни цели за намаляване на смъртността в младите възрастови групи, а най-незадоволителен по отношение на целта за увеличаване на средната продължителност на живота във възрастта над 65 г.", "date": "2018.11.28", "title": "Годишен доклад: Средната продължителност на живота се увеличавa"}
{"url": "https://www.novinite.bg/articles/167945/Obezshtetenieto-za-otglejdane-na-malko-dete-ostava-380-lv", "text": "Размерът на паричното обезщетение за отглеждане на дете до 2-годишна възраст се запазва в размер на 380 лв. през 2019 г., решиха депутатите по време на второто четене на бюджета на ДОО за догодина, съобщава БГНЕС.През 2017 г. обезщетението бе в размер на 340 лв., а през настоящата се увеличи на 380 лв. През следващата година обаче то ще остане непроменено. „Това, което предлагат управляващите, обрича българските майки на бедност още една година“, заяви по време на дебатите Кристина Сидорова от БСП.Ето защо от левицата имаха друго предложение – сумата на нарасне на 640 лв., но то не срещна подкрепа. „Това ще гарантира едно по достойно съществуване на майките и техните деца“, смята Сидорова.Същото мнение застъпи и съпартийката ѝ Надя Клисурска. Според нея в дългосрочен план няма визия това обезщетение да се увеличи, а в момента то е твърде малко, защото изчислена цялата сума се равнява на 12 лева дневно.Предложението на управляващите за запазването на размера на обезщетението защити Галя Желязкова от ГЕРБ. В изказването си тя подчерта, че периода на майчинството е един от най-дългите в Европа, а според нея със запазването на размера майките се стимулират по-бързо да се върнат на работа и да получават заплата.", "date": "2018.11.28", "title": "Обезщетението за отглеждане на малко дете остава 380 лв."}
{"url": "https://www.novinite.bg/articles/167947/Uslojnena-zimna-obstanovka-v-stranata", "text": "Сняг и катастрофи затвориха пътища. Най-тежка е ситуацията на път Е-79 между Видин и Монтана. Там ТИР се обърна и затвори пътя тази сутрин, в различни участъци има и още няколко катастрофи.Спряно е движението на тирове между Мездра и Ботевград, има закъсали тирове по пътя към Оряхово. Заради снегопочисване се спира движението на тежки камиони.Оранжев код е в сила за 6 области в Източна България - Бургаска, Варненска, Добричка, Шуменска, Разградска и Търговищка. Tам се очаква силен сняг и вятър и има опасност от поледици.Обстановката в Русенско е усложнена от снеговалежа и силния вятър, чиято скорост е над 50 км/час. Снежната покривка на места в региона достига до 25 сантиметра. Областният управител Галин Григоров обясни, че 23 населени места са без ток, а в други три електрозахранването е частично нарушено. Причината са повредени от мокрия сняги силния вятър електропроводи. Екипи на електроразпределителното дружество работят по отстраняване на авариите. Предполага се, че до края на деня електрозахранването ще бъде възстановено.Заради силни снегонавявания и намалена видимост е ограничено движението на камиони над 12 тона по направленията от Русе за Бяла, Разград и Силистра. Останалите пътища в региона са проходими при зимни условия. Григоров обясни, че няма данни за аварирали автомобили и бедстващи хора по пътищата в региона.Силният вятър в Балчик повреди част от покрива на средното училище \"Христо Ботев\", съобщи дежурният в общинския съвет по сигурност. По думите му заради риска голямо парче ламарина от физкултурния салон да падне на земята и да застраши преминаващите ученици мястото е било оградено със сигнална лента. Служители на пожарната вече са отстранили отрязъка от ламарината, но фирмата, ремонтирала сградата, трябва да обследва цялата покривна конструкция.Вятърът, чиято скорост достига до около 8 метра в секунда, като прогнозата е да се усили, може да образува снегонавявания и преспи, съобщи дежурният в метеорологичната обсерватория в Добрич. В областта валежите от сняг са интензивни.Сняг вали в цялата Разградска област, пътищата са мокри, на места заснежени, но обработени, съобщи дежурният в Областното пътно управление. Пътните настилки се лугират от 19 машини на пътноподдържащите фирми. Температурата в региона е в интервала от минус два до минус един. Няма въведени ограничения за движение по пътищата в областта, не е постъпвала информация и за населени места без ток и вода.", "date": "2018.11.28", "title": "Усложнена зимна обстановка в страната"}
{"url": "https://www.novinite.bg/articles/167933/Pensioneri-se-sabraha-na-protest-pred-NS", "text": "В часа, в който се приема бюджета на държавното обществено осигуряване, десетки пенсионери се събраха на протест пред сградата на парламента. Те издигнаха лозунги за достойни пенсии и настояха за нарастване на минималната пенсия и закон за възрастните хора.", "date": "2018.11.28", "title": "Пенсионери се събраха на протест пред НС"}
{"url": "https://www.novinite.bg/articles/167932/Majkite-ot-Sistemata-ni-ubiva-Otnovo-sme-izlagani", "text": "Майките от инициативата \"Системата ни убива\", публикуваха протестно отворено писмо до председателя на Народното събрание, премиера, министрите на финансите и на социалната политика, омбудсмана и медиите. В него те заявяват, че отново са излъгани, а след вчерашното заседание на социалната парламентара комисия е станало ясно, че Законът за личната помощ по думите им е \"осакатен до 100% инвалидизация\".  Според тях е извършена подмяна на текстове и законът ще влезе в сила без да има финансов ресурс за неговото прилагане. Това ще доведе до дискриминация и списъци на чакащи за лична помощ, алармират майките. В лично обръщение към премиера Бойко Борисов и финансовия министър Владислав Горанов, майките заявяват: \"Освен че ни излъгахте отново, Вие ни се подигравате\". „150 млн. са факт, но те не отиват за Закона за личната помощ. Не може да се гласува закон, за който няма пари. Това е прах в очите“. Това заяви в предаването „Преди всички“ Мая Стоицева – представител на родителите на деца с увреждания.„Тези 150 млн. лв. отидоха за Закона за хората с увреждания. Те на практика не са се изгубили, но отиват за новата финансова подкрепа, която ще влезе в сила от януари и която вече се определя до линията на бедността. Реално тези 150 млн. отиват за политики за хората с увреждания. Проблемът е, че се гласува един закон – този за личната помощ, за който няма финансиране. Това, което вчера „взриви“, беше една добавена алинея към преходните и заключителни разпоредби, която казва, че тези 71 млн., които са предвидени за лични асистенти, всъщност са предвидени от януари до септември и на практика оставят Закона за личната помощ без нито един лев подкрепа“, обясни Стоицева и попита какво става след 1 септември с асистентите.Тя подчерта още, че на практика идеята за отчитане на личните нужди се срива напълно.Майките на деца с увреждания не разбират защо политиците са направили този ход. Стоицева бе категорична, че са в готовност за протести. \"Ако протестите се възобновят, те вече трябва да са за отговорност за това защо няма средства, кой не го реши, кой и как го прецени, дали няма средства или няма воля\", отбеляза тя.", "date": "2018.11.28", "title": "Майките от \"Системата ни убива\": Отново сме излъгани"}
{"url": "https://www.novinite.bg/articles/167948/Kilometrichna-kolona-ot-avtomobili-na-patya-Byala-Ruse", "text": "Блокада на пътя Бяла-Русе. В посока Русе се е образувала километрична колона от превозни средства.По информация на NOVA причината е, че на входа на града има силни снегонавявания, които са парализирали трафика там. Пътят се почиства, но е затворен за камиони.", "date": "2018.11.28", "title": "Километрична колона от автомобили на пътя Бяла-Русе"}
{"url": "https://www.novinite.bg/articles/167934/Koledna-rabotilnica-v-retro-tramvaya-v-stolicata", "text": "Ретро трамваят в столицата се превръща в коледна работилница на 30 ноември. От 16:00 до 18:00 часа той ще се движи по нов маршрут. Празничният превоз ще мине през площад “Възраждане”, НДК, кв. “Иван Вазов” и ще се върне по същия път, пише Желаещите да се включат в коледната приказка ще могат да украсяват коледни играчки, докато пътуват из снежна София. В продължение на два часа те ще могат да измайсторят по свой начин украсата, като така ще зарадват децата по време на официалното запалване на светлините на коледната елха пред НДК.", "date": "2018.11.28", "title": "Коледна работилница в ретро трамвая в столицата"}
{"url": "https://www.novinite.bg/articles/167942/Specakciya-v-Ruse-Nameriha-narkotici-orajiya-i-boepripasi", "text": "28-годишен мъж е задържан за разпространение на наркотици при полицейска операция в област Русе. Това съобщиха от пресцентъра на МВР.Специализираната полицейска операция срещу разпространението на високорискови наркотични вещества е проведена на територията на ОДМВР – Русе в понеделник. В нея са участвали служители на сектор „Противодействие на криминалната престъпност“ и Специализираното тактическо звено на ОДМВР – София.В хода на осъществените под ръководството на Окръжна прокуратура – Русе действия, полицаите спрели за проверка лек автомобил, в който пътували трима мъже, на възраст 23 – 27 г. Установено е, че те пренасяли марихуана, закупена от 27-годишна жена от Русе.Последвало и задържането на 28-годишен мъж, който живеел с жената от Русе, а при обиска от него били иззети пистолет \"Макаров\" със заличен сериен номер, боеприпаси за оръжието и бокс. По време на операцията е извършено и претърсване в жилище в Русе, обитавано от двамата, гараж и избено помещение, ползвани от мъжа.На адресите са открити близо 200 грама амфетамин, около 70 грама марихуана, електронни везни, мобилни телефони и пакетче с бяло прахообразно вещество. Криминалистите попаднали и на специално пригодено място на една от терасите в дома, където били засадени 19 канабисови растения, като за целта мястото било оборудвано с кварцова лампа, вентилатор, специални филтри, имало и препарат за наторяване на почвата. От адреса са иззети 150 патрона и заглушител.По случая е образувано следствено дело по описа на Окръжна прокуратура - Русе. 28-годишният мъж е задържан първоначално за 24 часа, а след повдигане на обвинение, с постановление на прокуратурата мярката му за задържане е удължена до 72 часа.Работата по образуваното досъдебно производство продължава под надзора на прокуратурата.", "date": "2018.11.28", "title": "Спецакция в Русе: Намериха наркотици, оръжия и боеприпаси"}
{"url": "https://www.novinite.bg/articles/167928/Zapochva-proverka-na-jilishteto-na-ministar-Vladislav-Goranov", "text": "Върховната касационна прокуратура разпореди на КПКОНПИ проверка на жилището, в което живее министърът на финансите Владислав Горанов. Проверката е по разпореждане на Сотир Цацаров, съобщиха от прокуратурата.Преди два дни Горанов е дал писмени обяснения, вчера и собствениците на апартамента.Проверката е на основание инструкцията за взаимодействие между КПКОНПИ и прокуратурата. Срокът за извършването й е 20 дни.", "date": "2018.11.28", "title": "Започва проверка на жилището на министър Владислав Горанов"}
{"url": "https://www.novinite.bg/articles/167918/Dneven-horoskop-za-sryada", "text": "Днес сте изправени лице в лице с проблем, който не ви плаши, но всъщност е доста сериозен. Ако не друго, поне сте решени да го разнищите докрай и да се справите с него възможно най-скоро.Вашата социална енергия днес е страхотна, така че излезте навън и бъдете сред хора. Днес ще е по-лесно от всякога да общувате с хората и да създадете много нови приятелства и контакти.Днес сте най-добрия от екипа, но въпреки това не пренебрегвайте останалите. Ще свършите много по-качествена работа, ако сте заедно. Не се възгордявайте от успехите си и не забравяйте от къде сте тръгнали. Вижте повече на : ", "date": "2018.11.28", "title": "Дневен хороскоп за сряда"}
{"url": "https://www.novinite.bg/articles/167913/24-chasova-obshta-stachka-v-Garciya", "text": "В Гърция за днес е насрочена е 24-часова обща стачка, организирана от Общата конфедерация на труда. Сред исканията са възстановяване на институционалната рамка на свободното колективно договаряне, връщане на минималната заплата от 751 евро, запазване на пенсиите, както и на всички социални мерки в полза на уязвимите групи в обществото.", "date": "2018.11.28", "title": "24-часова обща стачка в Гърция"}
{"url": "https://www.novinite.bg/articles/167946/Povdignaha-obvineniya-na-osem-ot-zadarjanite-pri-specakciyata-v-Burgas-i-Sofiya", "text": "Специализираната прокуратура повдигна обвинения на осем лица от Бургас и София за участие в организирана престъпна група за държане и разпространение на наркотици. Те бяха задържани на 27 ноември 2018 г. при специализирана операция в двата града, съобщиха от прокуратурата. На седем от тях е наложено задържане до 72 часа.На 29 ноември 2018 г. ще бъде внесено искане в Специализирания наказателен съд за определяне на мярка за неотклонение „Задържане под стража“ за всеки от тях. Осмият участник е с „Парична гаранция“ и наложена забрана да напуска страната.Разследването установи, че групата е сформирана през февруари 2018 г. На територията на Бургас участниците в нея са разпространявали предимно марихуана, а в София – кокаин. При извършените обиски и претърсвания на адреси, ползвани от на обвинените, са намерени и иззети наркотици, както и други доказателства за престъпната им дейност. Част от задържаните са вече осъждани за разпространение на наркотици. Сред обвинените има лица от фен клуба на „Левски“ в Бургас.", "date": "2018.11.28", "title": "Повдигнаха обвинения на осем от задържаните при спецакцията в Бургас и София"}
{"url": "https://www.novinite.bg/articles/167907/Zimata-dojde-s-temperaturi-do-4", "text": "Днес в Северна България и високите полета ще продължи да вали сняг и да се образува снежна покривка. В сутрешните часове в североизточните райони все още ще вали дъжд ще се образуват поледици и обледяване на проводници. В по-голямата част от Южна България дъждът ще се примесва и ще преминава в сняг. Ще духа умерен, в Източна България силен до бурен вятър от север-североизток и в Добруджа, Лудогорието и по планинските проходи ще има снежни виелици и ще се образуват навявания. Застудяването ще продължи и в по-голямата част от страната температурите ще са с обратен денонощен ход, към 14 часа: от минус 4 - минус 2° в Северна България и по високите полета до 2-4° в Южна България. През нощта снеговалежите ще продължат, но ще отслабват и постепенно ще спират.Над планините ще е облачно, ще вали сняг. По старопланинските проходи ще има снежни виелици и ще се образуват навявания. Ще духа силен вятър от изток-североизток. Ще застудява и на 1200 метра максималната температура ще е около минус 2°, на 2000 метра – около минус 5°.", "date": "2018.11.28", "title": "Зимата дойде с температури до -4°"}
{"url": "https://www.novinite.bg/articles/167910/Puskat-testovo-tramvajte-po-Grafa", "text": "Пускат тестово трамваите по ул. \"Граф Игнатиев\" в София. След като срокът за завършване на трасето беше отлаган няколко пъти, сега столичният електротранспорт ще прави 72 часа проби на ремонтираните трамвайни линии. Ремонтът на пешеходната зона продължава и се очаква той да приключи в средата на март. ", "date": "2018.11.28", "title": "Пускат тестово трамвайте по Графа"}
{"url": "https://www.novinite.bg/articles/167936/Blizo-200-000-balgarski-grajdani-shte-badat-zasegnati-ot-voennoto-polojenie-v-Ukrajna", "text": "Близо 200 хиляди български граждани, живеещи на територията на Украйна, ще бъдат засегнати от 30-дневното военно положение, което влиза в сила от 9 часа тази сутрин. Действието му обхваща 10 области в страната, в това число Одеска и Запорожка област, където има компактна българска общност. В българското посолство в Киев разкриват гореща телефонна линия, на която сънародниците ни, пребиваващи или пътуващи в страната, могат да се обърнат за допълнителна информация. Съдействие може да бъде търсено и от българското Генерално консулство в Одеса.\r\nМВнР препоръчва на българските граждани да ограничат пътуванията си  до Украйна, а тези, които са на територията на страната, да следват инструкциите на местните власти, в това число на полицията и военните патрули. От ведомството предупреждават и за възможно въвеждане на комендантски час. Очаква се и засилен контрол по всички гранични контролно-пропускателни пунктове на Украйна.\r\nУкраинският посланик Виталий Москаленко увери, че на българите в Украйна ще бъдат гарантирани пълни права и свободи. От днес в части от страната е въведено военно положение след сблъсъка между бойни кораби на Русия и Украйна в района на Керченския проток в неделя. \r\n \r\n\"Ще им бъдат гарантирани пълни права и свободи и, съответно, удоволетворение на всички техни национални изисквания и потреби. Въвеждането на военното положение не означава, че всички клаузи или точки на това военно положение ще бъдат моментално реализирани\".\r\n \r\nМоскаленко каза, че му предстои разговор с външния министър Екатерина Захариева. Посланикът отрече военното положение да е предизборна тактика на украинския президент, за да вдигне рейтинга си. \r\n \r\n", "date": "2018.11.28", "title": "Близо 200 000 български граждани ще бъдат засегнати от военното положение в Украйна"}
{"url": "https://www.novinite.bg/articles/167911/Rabotnicite-v-mini-Marica-iztok-i-TEC-Marica-Iztok-2-izlziat-na-protest", "text": "Работещите в мини \"Марица-изток\" и ТЕЦ \"Марица Изток 2\" излизат на протест. Тяхното искане е за яснота по бъдещето на комплекса. Работещите в комплекса искат да разберат какво ще бъде направено за финансовото оздравяване на централата, която е пред колапс, заради високите цени на въглеродните  емисии", "date": "2018.11.28", "title": "Работниците в мини  \"Марица-изток\" и ТЕЦ \"Марица Изток 2\"  излзиат на протест"}
{"url": "https://www.novinite.bg/articles/167926/Kakvi-prava-shte-imame-na-Ostrova-sled-Brexit", "text": "Вбългарското посолство в Лондон се проведе информационна среща за българските граждани на територията на Обединеното кралство за техните права след Brexit и схемата за кандидатстване за \"статут на уседналост\".Присъстващите българи получиха уверения от служители на британските ведомства, ангажирани в този процес, че нямат основания за притеснения за съблюдаването на правата им дори и в случай на излизане от ЕС без сделка, предаде БНР.Посолството ни организира този семинар съвместно с министерството за Brexit и министерството на вътрешните работи. Заместник-министърът за Brexit Робин Уокър отговори на въпроса дали българите трябва да се притесняват за получаването на така наречения \"статут на уседналост\" и да побързат след обявената дата за Brexit – 29 март 2019 година:\"Тези, които са граждани на ЕС, които са тук легитимно, независимо дали са с техните семейства, дали работят или учат, ще бъдат защитени от сключеното споразумение, а това означава, че ще имат право на \"статут на уседналост\". Няма нужда да се бърза. Те ще имат две години след напускането на ЕС да уредят този статут и дори допълнителен гратисен период след преходния период\". Служители на двете ведомства запознаха българските граждани с процедурата и необходимите документи. Те отговориха изчерпателно на многото зададени въпроси и за напълно конкретни случаи. На срещата присъстваше и българският заместник-министър по труда и социалната политика Зонрица Русинова. На въпроса как гледа българското правителство на целия този процес, тя отговори:\"Първото нещо, което трябва да кажем, е, че интересът на българското правителство е да запази правата на всички хора, които живеят и работят във Великобритания по възможно най-добрия начин за тях и в техен интерес. Преговорният процес беше изключително труден и ние като председател на Еевропейския съвет през първите 6 месеца на тази година водихме част от тези преговори. За нас, като страна-членка, е удовлетворително наистина, че ЕС успя да приеме в неделя споразумението\".Още подобни семинари се предвиждат и на други места както в Обединеното кралство, така и в България.", "date": "2018.11.28", "title": "Какви права ще имаме на Острова след Brexit?"}
{"url": "https://www.novinite.bg/articles/167944/Masovi-evakuacii-v-Moskva-zaradi-bombeni-zaplahi", "text": "14 търговски центрове в руската столица са евакуирани заради анонимни обаждания, че има заложени в тях взривни устройства, съобщава РИА „Новости“. Общо 6000 души – посетители и персонал, са изведени от сградите.Според властите телефонните обаждания са били от чужбина.Службите се опитват до открият откъде точно. Сред „минираните“ търговски центрове ТАСС споменава „Цветной“, „Атриум“, „Мегаполис“, „Капитолий“ и „Горбушкин двор“. Евакуират се поради анонимна бомбена заплаха и посетителите на мол „Хорошо“. В сградите работят полицейски екипи със служебни кучета с цел проучване на терена.Вълна от фалшиви сигнали за бомби заля Русия през септември-декември 2017 г., припомня ТАСС. Телефонни терористи „атакуваха\" тогава почти 4000 обекта, евакуирани бяха над 2,6 милиона души.", "date": "2018.11.28", "title": "Масови евакуации в Москва заради бомбени заплахи"}
{"url": "https://www.novinite.bg/articles/167914/Jordanka-Fandakova-Plashtame-samo-za-svarshena-rabota", "text": "\r\nПлащаме само за свършена работа, санкциите са сериозни, ако над 5% от работата на снегопочистващите фирми не е свършена, не се плаща нищо. При обилен снеговалеж и трафик няма как да няма неудобства. Това коментира в сутрешния блок на БНТ кметът на София Йорданка Фандъкова.\r\n\r\n\r\n\r\n\r\n\r\n\r\n\r\n", "date": "2018.11.28", "title": "Йорданка Фандъкова: Плащаме само за свършена работа"}
{"url": "https://www.novinite.bg/articles/167912/Nad-140-snegorina-pochistvat-stolicata", "text": "Във връзка със започналите валежи от сняг рано тази сутрин се извършват и първите обработки със смеси срещу заледяване. Най-обилен е снеговалежът в южните райони. Над 140 снегопочистващи машини работят на терен, съобщават от пресцентъра на Столична община.Изпълняват се обработки със смеси срещу заледяване по общинските пътища в районите Панчарево и Витоша. Работи се към момента по пътищата Железница – Плана и Панчарево – Бистрица – Симеоново. Опесъчаване и избутване на снежна маса се извършва на планинския път Драгалевци – Алеко.Общественият транспорт се движи по обичайните си маршрути по всички линии.Напомняме на гражданите, че се очаква снеговалежът да продължи, температурите да се понижават, затова да използват автомобилите си оборудвани за движение при зимни условия и да карат със съобразена скорост. ", "date": "2018.11.28", "title": "Над 140 снегорина почистват столицата"}
{"url": "https://www.novinite.bg/articles/167915/Bakshishite-shte-protestirat-dnes-pred-Stolichna-obshtina", "text": "Таксиметрови водачи ще протестират пред Столична община. Началото на недоволството, организирано от Националния таксиметров синдикат, е в 12 часа.Основното искане на шофьорите е Столичният общинският съвет да изпълни законовото изискване за въвеждане на минимални тарифи, което беше прието през 2011 година. Те настояват още да им се позволи да се движат в бус лентите. Те са недоволни и че броят на стоянките в столицата е малък, които при това те са заети от неправомерно паркирали автомобили.„Съюз такси“ и Асоциацията на таксиметровите синдикати няма да участват в недоволството, заяви за Дарик председателят на \"Съюз такси\" Кирил Ризов. Той посочи, че подкрепя исканията, но смята, че не протест е начинът да бъдат постигнати.През януари следващата година ще се постигне споразумение с градските власти, очаква Ризов.", "date": "2018.11.28", "title": "Бакшишите ще протестират днес пред Столична община"}
{"url": "https://www.novinite.bg/articles/167927/Voennoto-polojenie-v-Ukrajna-vleze-v-sila", "text": "\r\nВ 9 ч. българско време влезе в сила въведеното от Украйна 30-дневно военно положение в граничещите с Русия райони. Очаква се и засилен контрол по всички гранични пунктове на Украйна. Българското посолство в Киев разкри гореща телефонна линия, на която сънародниците ни могат да получат повече информация.\r\nСъдът в Симферопол трябва да бъдат определи мерките за неотклонение на 9 украински военнослужещи, задържани при сблъсъка между бойни кораби на Русия и Украйна в неделя в района на Керченския пролив. Обвинението срещу тях е за незаконно преминаване на държавната граница на Руската федерация. Вчера съдът остави до 25 януари в предварителния арест 12 украински военни. Други трима, ранени в резултат на откритата от руските граничари стрелба, засега остават в болница в град Керч без опасност за живота. Те ще бъдат съдени, когато здравословното им състояние позволи това. Ако бъдат признати за виновни, задържаните общо 24 украински военнослужещи могат да получат до 6 години затвор. Москва ги обвинява, че незаконно са навлезли в руски териториални води на борда на три военни кораба и не са се съобразили с установения ред за преминаване през Керченския пролив. Киев припомня, че от 2003 г. действа двустранно руско-украинско споразумение, което гарантира свободното плаване на кораби на двете страни в Азовско море и Керченския пролив. ", "date": "2018.11.28", "title": "Военното положение в Украйна влезе в сила"}
{"url": "https://www.novinite.bg/articles/167919/Izostaviha-dve-novorodeni-v-Plovdiv-lekarite-se-grijat-za-tyah", "text": "Две новородени са били изоставени от майките си в Университетската болница в Пловдив. В първия случай жената е избягала 5 часа след раждането на сина си Илия. Момченцето е шесто дете за майката. Второто изоставено дете се казва Златка и е недоносено. Теглото му е едва 1,5 кг. Децата са в добро здравословно състояние и са настанени в отделението по неонатология. \"Момиченцето утре ще отиде в приемно семейство. Другото дете ще бъде настанено в приемно семейство другата седмица. Златка е родена недоносена в Първомай. Отглежда се при нас докато достигне необходимите килограми, за да отиде в приемно семейство. В момента е абсолютно здрава\", каза началникът на отделението по неонатология в УМБАЛ \"Пловдив\" д-р Диана Аргирова.Д-р Аргирова заяви, че родителите на момиченцето не са установили контакт с лекарите. Илия е роден на 21 декември в Университетската болница. След като е избягала, майката не е потърсила сина си. Момченцето е 19-ото поред изоставено дете в болницата. Приемно семейство вече е заявило желанието си да се грижи за него. \"Майката на Златка е подписала декларация за пълно осиновяване. Родителите на момченцето също казаха, че ще подпишат такава декларация. След като децата са настанени в приемни семейства предстои да бъдат записани в регистъра за осиновяване\", информира директорът на Дирекция \"Социално подпомагане\" - Пловдив Надя Танева. ", "date": "2018.11.28", "title": "Изоставиха две новородени в Пловдив, лекарите се грижат за тях"}
{"url": "https://www.novinite.bg/articles/167916/Spryano-e-dvijenieto-v-uchastak-na-patya-E-79-v-Montansko", "text": "Временно e ограничено движението по път I-1 Видин - Монтана в района на Смоляновци поради аварирал тежкотоварен автомобил, съобщиха от АПИ.  Автомобилите се пренасочват по алтернативни маршрути. Това съобщиха от Областното пътно управление в Монтана.В старопланинския проход Петрохан, който свързва Монтана и Берковица, шосето се разчиства и опесъчава и за момента е проходимо, уточниха от пътното управление.Снежната покривка в региона до сега е 10-15 сантиметра, очаква се да вали до края на деня, обявиха от метеорологичната станция край Монтана.Ограничено e движението на товарни автомобили над 12 тона през проход \"Троянски\" .Ограничено е движението по път I-7 ГКПП \"Лесово\" – Елхово поради пътнотранспортно произшествие. Шофьорите да леки автомобили да се движат с повишено внимание, спазвайки указанията на \"Пътна полиция\" по обходния маршрут: Княжево – Тополовград – Голям Манастир – Малък Манастир – Изгрев – Елхово. Тежкотоварните автомобили е необходимо да изчакат на място.", "date": "2018.11.28", "title": "Спряно е движението в участък на пътя Е-79 в Монтанско"}
{"url": "https://www.novinite.bg/articles/167922/Jena-beshe-pometena-ot-vlaka-Burgas-Sofiya", "text": "Жена е била премазана от бързия влак, пътуващ от Бургас за София, узна \"Факти\". Гражданката е загинала, опитвайки се да пресече жп линията.Инцидентът е станал преди броени минути в района на Стара Загора.Движението по жп линията е спряно. Чакат се специализирани екипи, които да направят оглед на местопроизшествието.", "date": "2018.11.28", "title": "Жена беше пометена от влака Бургас-София"}
{"url": "https://www.novinite.bg/articles/167924/Vsichki-republikanski-patishta-sa-prohodimi-pri-zimni-usloviya", "text": "Всички републикански пътища са проходими при зимни условия. Близо 800 машини обработваха пътните настилки през нощта и тази сутрин. За снегопочистване временно е ограничено движението на тежкотоварни автомобили над 12 тона по път I-1 Ботевград – Враца и по път II-17 АМ „Хемус“ – Ботевград на територията на област Враца, както и по път I-5 Русе – Бяла. Шофьорите на товарни автомобили над 12 тона е необходимо да изчакат на място. Временно е ограничено движението на всички автомобили по път I-1 Видин - Враца в участъка Ружинци – Сумер на територията на област Монтана поради снегопочистване.Шофьорите на всички автомобили е необходимо да изчакат на място. Без ограничение за всички превозни средства е преминаването през Прохода на Републиката, „Ришки”, „Котленски”, „Айтоски”, „Обзорски”, „Печинско”, „Предел” и „Рожен”. Ограничено е движението на МПС над 12 т през проходите „Троянски“, „Петрохан” и „Шипка“, над 10 т през „Вратник” и „Твърдишки”, а над 3,5 т през „Дюлински” и „Пампорово”. Целогодишно са затворени за движение „Златишки“ и „Върбишки“. Агенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24- часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.28", "title": "Всички републикански пътища са проходими при зимни условия"}
{"url": "https://www.novinite.bg/articles/167950/Lokaliziran-e-pojarat-v-skladovete-do-Kremikovci", "text": "Локализиран е пожарът в складовете до митница \"Кремиковци\", който избухна този следобед, съобщи за \"Хоризонт\" заместник-началникът на столичната пожарна комисар Тошко Тошев. Горели са предимно дрехи, съобщават още от МВР. Няма опасност за замърсяване на въздуха.Не се изключва нито една версия за пожара.", "date": "2018.11.28", "title": "Локализиран е пожарът в складовете до Кремиковци"}
{"url": "https://www.novinite.bg/articles/167917/54-ot-naselenieto-u-nas-se-otoplyavat-s-darva-i-vaglishta", "text": "Петдесет и четири процента на населението в България използват за отопление дърва и въглища, 28,6 на сто - електричество, 15 на сто - централизирано топлоснабдяване.Газоразпределителната мрежа не се използва в пълния й обем, защото, въпреки че около 10 процента имат достъп до природен газ, само 2 процента от тях използва природен газ за отопление. Тези данни представи Иванка Диловска от Института за енергиен мениджмънт. Тя допълни, че между 77 процента и 82 процента от общите емисии на фините прахови частици (ФПЧ) са в резултат от битовото отопление за периода 2011-2016 г. През 2016 г. 55,5 процента от емисиите на ФПЧ са в резултат от стационарно изгаряне за битовото отопление, предимно от изгарянето на дърва и въглища. През 2014 г. над 570 000 потребители са използвали топлофикационната мрежа в България (71 процента в София), от които близо 17 процента не са ползвали услугата, добави Диловска.През 2016 г. средно за година в България непланираните прекъсвания на тока са били около 113 минути, планираните са били около 170 минути годишно, посочи Диловска, представяйки последните данни на Агенцията за коопериране на енергийните регулатори. В Дания, Германия и Люксембург (с по-малко от 30 минути са били с най-малко непланирани прекъсвания на тока, защото в тези страни имат най-голям брой подземни кабели, които не подлежат на замръзвания. Тези страни са с почти нулеви планирания прекъсвания. С най-много планирани прекъсвания през този период са били в Латвия - около 230 минути, докато най-много непланирани спирания са отчетени в Румъния - с около 375 минути годишно.Статистиката показва, че колкото повече са разходите на електроразпределителните компании в подобряване на качеството на услугата, толкова по-малки са загубите на потребителите от ниско качество на електрозахранване.", "date": "2018.11.28", "title": "54% от населението у нас се отопляват с дърва и въглища"}
{"url": "https://www.novinite.bg/articles/167923/Ogranicheno-e-dvijenieto-v-mnogo-ot-prohodite", "text": "В Северозападна България и в София вали обилен сняг. Над 30 снегорина почистват територията на областта. Снежната покривка е над 15 см. Временно e ограничено движението по път I-1 Видин - Монтана в района на Смоляновци поради аварирал тежкотоварен автомобил, съобщиха от АПИ.  Автомобилите се пренасочват по алтернативни маршрути. Това съобщиха от Областното пътно управление в Монтана.Тирът се е обърнал към 4 часа в сряда сутринта на международния път между Видин и Монтана. Той е с благоевградска регистрация. Шофьорът е македонец. Той е пътувал от Дания. Колона от автомобили е образувано на мястото, заради авариралия тир. Към 9 часа екипите на \"Гражданска защита\" успяха да изтеглят тежкотоварния автомобил на едното платно. Трафикът е пренасочен в двете посоки по обходен маршрут: път III-114 и III-112 Монтана – Ружинци – Тополовец – Видин и обратно.Друг тир, който се опитал да изпревари колоната от авотмобили, е запречил лентата на Е-79 за Монтана.В старопланинския проход Петрохан, който свързва Монтана и Берковица, шосето се разчиства и опесъчава и за момента е проходимо, уточниха от пътното управление.Снежната покривка в региона до сега е 10-15 сантиметра, очаква се да вали до края на деня, обявиха от метеорологичната станция край Монтана.Временно е ограничено движението на тежкотоварни автомобили по АМ „Хемус“ – Ботевград поради снегопочистване на територията на област Враца.Зрител на NOVA алармира, че движението през Искърското дефиле е затруднено. Пътят не е почистен, има паднали камъни, твърди зрителят.Ограничено е движението по път I-7 ГКПП \"Лесово\" – Елхово поради пътнотранспортно произшествие. Шофьорите да леки автомобили да се движат с повишено внимание, спазвайки указанията на \"Пътна полиция\" по обходния маршрут: Княжево – Тополовград – Голям Манастир – Малък Манастир – Изгрев – Елхово. Тежкотоварните автомобили е необходимо да изчакат на място.Ограничено e движението на товарни автомобили над 12 тона през прохода „Троянски\", съобщават от Пътната агенция. Временно e ограничено и движението по пътя Видин - Монтана в района на Смоляновци поради аварирал тежкотоварен автомобил. Необходимо е шофьорите да изчакват на място.Обстановката в Бургаска област е спокойна въпреки значителните количества дъжд. Нивата на язовирите са се повишили само с 3 см, съобщи областният управител на Бургас Вълчо Чолаков пред bTV.Прогнозата за 25-30 л/кв. м вероятно се сбъдва. Всички екипи са в готовност в случай на необходимост от реакция за евакуация или отводняване”, увери той. По думите му няма постъпили сигнали за изминалото денонощие за бедстващи хора, за прекъснато електричество или спряла вода.Прогнозата е, че следобед ще стане още по-студено и е възможно да има заледявания. Утре се очаква валежът да продължи.", "date": "2018.11.28", "title": "Ограничено е движението в много от проходите"}
{"url": "https://www.novinite.bg/articles/167951/13-migranti-byaha-zadarjani-pri-preminavane-na-reka-Marica", "text": "Гранични полицаи от ГПУ Ново село задържаха 13 незаконни мигранти от Афганистан и Пакистан.В Гранично полицейско управление - Ново село към 21.30 часа на 26 ноември е получена информация чрез технически средства за група от хора, преминаващи река Марица. Незабавно са проведени заградителни действия.Граничните полицаи са спрели на около 2 километра от мястото оранжев микробус, управляван от 32-годишен мъж от Хасково. В превозното средство те установили 13 мъже без документи за самоличност. 10 от чужденците заявили, че са от Афганистан, трима – от Пакистан. Шофьорът и нелегалните имигранти са задържани.Уведомена е районната прокуратура в Свиленград. Срещу нелегалните имигранти е образувано бързо производство по чл.279, ал.1 от НК. Те са настанени в СДВНЧ-Любимец. Срещу водача на автомобила е образувано бързо производство по чл. 281 от НК. Работата по случая продължава.", "date": "2018.11.28", "title": "13 мигранти бяха задържани при преминаване на река Марица"}
{"url": "https://www.novinite.bg/articles/167909/Parlamentat-prie-byudjeta-na-NZOK-za-2019-g", "text": "12-часов маратон на депутатите при гласуването на бюджета на Здарната каса и Общественото осигуряване. Заседанието приключи почти в полунощ.Приключи работата на парламента, където бяха гласувани първите два члена от бюджета на Държавното обществено осигуряване /ДОО/ - това е финансовата рамка и специално парите за пенсии, които ще са над 8 млрд. лева догодина. Във финансовата рамка са заложени и приходи от 11,7 млрд. лева.Инфарктен сблъсък на опозицията и управляващите по бюджета за пенсиите, осигурителния доходи и приходите в НОИ, съпътствано от закани за глоби и спиране на заседанието.Опозицията обвини управляващите, че в предизборната си кампания не са информирали гласоподавателите за намерението да вдигнат максималния осигурителен доход на 3000 лева.Те спориха и по въпроса от кога да се вдигнат с 5,7% пенсиите – дали това да стане от средата на годината или по-рано.„Тази разгорещена дискусия следва да завърши поне с приемане на едно разумно предложение, за да можем да изтрием срама от това, което направихме до тук”, каза Хасан Адемов от ДПС.Остана предложението на управляващите пенсиите да растат от 1 юли. Над 8 млрд. лв.  са заделени в бюджета за тази цел.По време на дебатите се стигна до напрежение в пленарната зала, след като председателят Цвета Караянчева предложи за гласуване да се прекрати обсъждането по първата точка на бюджета на ДОО, а левицата обявиха, че не са направили всичките си изказвания. Обсъждането на бюджета продължава и днес", "date": "2018.11.28", "title": "Парламентът прие бюджета на НЗОК за 2019 г."}
{"url": "https://www.novinite.bg/articles/167921/EK-s-preduprejdenie-zaradi-afrikanskata-chuma", "text": "Африканската чума по свинете, която вече е засегнала 17 окръга в Румъния, може да се разпространи в цялата страната, предупреждава Европейската комисия, цитирана от БНР. По данни на Националната санитарно-ветеринарна служба над 360 000 животни са умрели или са били умъртвени превантивно в опит да се спре разпространението на болестта. Над 7 000 фермери, останали без животни, получиха обезщетения в размер на повече от 44 милиона евро. От докладите на ЕК за минали години става ясно, че румънските власти не са направили всичко необходимо, за да ограничат африканската чума по свинете.", "date": "2018.11.28", "title": "ЕК с предупреждение заради африканската чума"}
{"url": "https://www.novinite.bg/articles/167930/Krajniyat-srok-za-taksa-smet-spored-kolichestvoto-otpadak-ot-firmite-e-do-petak", "text": "От Столична община напомнят на фирмите, които искат през следващата година да плащат такса смет според количеството генерирани отпадъци, че крайния срок за подаване на декларации е петък, пише За да могат да плащат такса смет според генерираните количества отпадъци, фирмите трябва да подадат декларации в Дирекция “Икономика и търговска дейност” на Столична община до 30 ноември. Ако не направят това, през следващата година таксата им за смет ще е 10 промила върху отчетната стойност на имотите.Фирмите имат два варианта за отпадъците. Единият е да подпишат договор с общината по чл. 23 от Наредбата за местните такси за даден брой съдове за смет и ритмичност на извозването им на седмица. Цената на контейнер 1100 литра за следващата година е 1340 лв. с еднократно извозване на седмица.Вторият вариант е да се сключи договор по чл. 24 от Наредбата. Договорът е с компаниите за сметоизвозване. Дори и да изберат този вариант, пак трябва да изат подадени декларации до 30 ноември.Собствениците на жилища няма да има промяна в таксата смет. Тя ще е отново по 1,6 промила върху данъчната оценка. Срокът за безлихвено плащане на последната вноска на таксата смет за гражданите е 30 ноември. Промяна в таксата смет ще има от 2022 г.От Столична община припомнят още, че на 31 октомври изтече крайния срок за безлихвено плащане на годишния данък сгради и данък МПС за граждани. Плащането на местните данъци и такси се прави в столичните данъчни отдели, без значение на какъв адрес е регистриран гражданина.Може да се плаща и по банков път.", "date": "2018.11.28", "title": "Крайният срок за такса смет според количеството отпадък от фирмите е до петък"}
{"url": "https://www.novinite.bg/articles/167941/Maya-Manolova-v-stanovishte-do-KFN-Bonus-malus-narushava-grajdanski-prava", "text": "Омбудсманът Мая Манолова изпрати становище до председателя на Комисията за финансов надзор Карина Караиванова по повод общественото обсъждане на проекта на Наредбата, която въвежда т. нар. система „бонус – малус“, чрез която ще се коригира размера на застрахователната премия според поведението на водача на моторното превозно средство. Мая Манолова е категорична, че проектът на Наредбата нарушава правата и интересите на гражданите, защото остава впечатление, че в нея са изведени на преден план интересите на застрахователите. Омбудсманът подчертава, че съгласно Кодекса на застраховането по задължителната „Гражданска отговорност“ на автомобилистите са застраховани собственикът, ползвателят и държателят на моторното превозно средство.Това изключва автоматично МПС-тата като обект на начисляване на клас бонус-малус. „Вината за нанесени вреди и съответно отговорността за тях може да се търси само и единствено от водача. Не автомобилите са причина за високия брой на пътнотранспортни произшествия за 2016 и 2017 г. Не автомобилите са причина за високия брой на установените нарушения при управлението им. Причината е човешкият фактор. Оттам нататък всички правила, свързани с определяне, прехвърляне на бонус-малус и т.н. на МПС са незаконосъобразни, необосновани и несправедливи“, пише в становището си Манолова. Тя е категорична, че аргументът на КФН, че така ще се избегнат злоупотреби от страна на недобросъвестни шофьори, не почива на никаква житейска и правна логика. „Що за аргумент би било да погазваш права на изрядните купувачи на автомобили, само за да спреш неизряден водач да заобиколи системата“, пита риторично омбудсманът. В становището си Мая Манолова посочва още, че чрез намаляване на застрахователната премия се стимулират водачите, които през съответния период са спазвали правилата за движение и не са допуснали нарушения или ПТП. Но от друга страна, се допуска същите тези водачи да бъдат наказани за това, че купуват автомобил, с който е извършено нарушение или ПТП, за което те нямат вина и не носят отговорност. Манолова обръща внимание още, че не е редно собственик на МПС да носи отговорност за поведението на друг шофьор, извършил нарушение със същия автомобил. Общественият защитник подчертава, че е необходим механизъм, по който неправомерно взетите суми за застрахователна премия, да бъдат възстановени в най-кратък срок от застрахователя. „Не става ясно как са определени по тежест нарушенията, при които се повишават наказателните точки, влияещи на малуса на лицето, предвид една от целите на Наредбата – да се създадат условия за намаляване на ПТП и особено на тежките от тях“, посочва още Мая Манолова. Според нея размиването на отговорност, вменяването на чужда вина, с което се приравняват изрядните водачи с нарушителите, не е начинът за създаване на условия за намаляване на ПТП. В заключение омбудсманът предлага на КФН, МВР, МТИТС да направят задълбочена оценка на последиците, които биха предизвикали разпоредбите на Наредбата, за да се намерят справедливи механизми за прилагане на системата бонус-малус.", "date": "2018.11.28", "title": "Мая Манолова в становище до КФН: Бонус-малус нарушава  граждански права"}
{"url": "https://www.novinite.bg/articles/167908/Ninova-kam-upravlyavashtite-Ne-se-opitvajte-da-otnemete-dumata-na-opoziciyata", "text": "„Не се опитвайте да отнемете думата на опозицията“. С тези думи се обърна лидерът на БСП Корнелия Нинова към управляващите в пленарна зала по време на дебатите по бюджета на ДОО по повод поисканото от ОП прекратяване на дебатите за пенсиите.  Тя изтъкна, че е право на мнозинството е да прецени дали да продължи разискванията или не. „Точно заради това ще решите да ги прекратите, защото сте страхливци“, каза Нинова. Подчерта, че се гледа един от най-важните закони и трябва да се проведат смислени дебати. „Не се опитвайте за пореден път да отнемете думата на опозицията с отнемане на микрофони, със сваляне на говорители от трибуната. Отнемането на думата на опозицията и натискът, полицейщината, до която пробягвате в последните месеци, работи срещу вас, а не срещу нас. Така няма да ни спрете“, категорична бе Корнелия Нинова.", "date": "2018.11.28", "title": "Нинова към управляващите: Не се опитвайте да отнемете думата на опозицията"}
{"url": "https://www.novinite.bg/articles/167920/I-vse-pak-Lyatno-i-zimno-vreme-shte-ima-pone-do-2021-g", "text": "Австрийското председателство на ЕС е подготвило документ, който отлага за 2021 г. решението страните в общността да спрат да преминават между астрономическо и лятно часово време, съобщи изданието \"Политико\", цитирано от \"Сега\".През септември председателят на ЕК Жан-Клод Юнкер предложи европейско законодателство за отказ от смяната на времето и даде на страните членки срок до април догодина да се договорят по кое време ще се движи занапред Европа.Няколко страни от ЕС, сред които Португалия, Гърция и Холандия, настояват смяната на времето два пъти в годината да продължи и искат повече аргументи в полза на премахване на тази система.\"Няма неоспорими доказателства за това дали предимствата на лятното време са по-значими от неудобствата, свързани със смяната на времето два пъти в годината\", се посочва в проекта на австрийското председателство на ЕС. Страните, които подкрепят запазването на настоящата система, го правят \"основно заради липсата на надеждни доказателства за евентуалните предимства, които би имало премахването на смяната на времето\", пише още в проектодокумента.Той призовава Еврокомисията да направи оценка на въздействието на предложението. Идната седмица министрите на транспорта на ЕС ще го обсъдят.Консултация, проведена от ЕК, показа, че мнозинството от участвалите 4.6 млн. европейци подкрепят премахването на смяната на времето два пъти в годината, което се прави в ЕС от 1996 г.Страни като Финландия и Естония твърдо подкрепят предложението на Юнкер.", "date": "2018.11.28", "title": "И все пак: Лятно и зимно време ще има, поне до 2021 г."}
{"url": "https://www.novinite.bg/articles/167952/Iliyana-Jotova-Monitoringat-nad-Balgariya-tryabva-da-otpadne", "text": "\"\". Това категорично мнение изрази вицепрезидентът Илияна Йотова по време на дискусията след конференцията за бъдещето на демокрацията на ЕС, която се състоя в Софийския университет \"Св. Климент Охридски\", съобщиха от прессекретариата на президента.Вицепрезидентът е подкрепила изразените позиции, че България е пропуснала шанса си по време на председателството на Съвета на ЕС да постави въпроса за отпадане на мониторинга. Илияна Йотова е посочила, че ЕС не разполага с механизъм за реално задействане на член 7 от Лисабонския договор, който се активира в случай на тежко нарушение на европейските ценности от някоя държава-членка. В момента Унгария и Полша са под наблюдение за спазване на върховенството на закона.Според вицепрезидента е рисковано съблюдаването на принципите на правовата държава да бъде обвързвано със спиране или ограничаване на европейското финансиране, каквито идеи предлага ЕК. \", е отбелязала Илияна Йотова. Вицепрезидентът посочила, че на този фон е още по-спорен Механизмът за сътрудничество и проверка, който се прилага само в две държави. Илияна Йотова изтъкнала, че за Хърватия, последно присъединилата се към ЕС страна, не действа този механизъм., е посочила вицепрезидентът Йотова. , категорична е тя.", "date": "2018.11.28", "title": "Илияна Йотова: Мониторингът над България трябва да отпадне"}
{"url": "https://www.novinite.bg/articles/167931/Visoko-tehnologichni-filtri-prechistvat-dima-ot-tvardoto-otoplenie-v-stolicata", "text": "Швейцарски филтри пречистват максимално ефективно димът от пушещите комини при отопление на дърва, видя Столица.bg. Това показа демонстрация на иновативна екологична технология, която се използва на комините на общинското БКС “Красна поляна”. Предприятието се отоплява на дърва, но от комините не излиза пушек, нито пък има миризма и това е благодарение на поставените швейцарски филтри, пише Днес кметът на София Йорданка Фандъкова сама се увери в ефективността на новите съоръжения. Заедно с районния кмет Иван Чакъров те представиха пред журналисти стартиралият пилотен проект в район “Красна поляна”.В БКС “Красна поляна” са си осигурили около 50 кубика дървесина за отопление, но с новите филтри не се замърсява въздуха.Фирмата представител на иновативната техника е подарила на Столична община 10 такива филтъра, които вече са монтирани. Два от тях са на комините на БКС “Красна поляна”, а останалите 8 са поставени на комините на частни къщи в района.Район “Красна поляна” е със сериозни проблеми за замърсяването на въздуха заради Факултета, където се отопляват с твърди горива и редовно се палят и отпадъци на открито. Там има постоянни мобилни екипи, които следят за нарушителите.Данните за пречистването на пушека могат да се следят онлайн и с мобилно приложение. Това е иновативен пилотен проект за превенция на чистотата на въздуха. Филтрите имат над 80% ефективност. Те са швейцарски, но скоро ще можем да ги произвеждаме и тук”, каза представител на фирмата, доставчик на технологията .“В момента цената на един такъв филтър е 3500 лв. Повечето домакинства не могат да си го позволят. В София има 55 000 домакинства, които са с твърдо битово отопление. Работим по програма, с която искаме да подменим отоплението на 30% от тях. Програмата е за 16,5 млн. евро за 6 години. Знаете, че сме подменили на 140 домакинства печките с екологични. До края трябва да са над 4700 домакинства”, каза кметът на София.Програмата има 3 етапа – проучвателен, пилотен и финален, през който ще завърши подмяната на печките. Вече има разработени формуляри за кандидатстване от домакинствата, като едно от задължителните условия е за има документ за собственост на имота, в който са печките. Други домакинства пък могат да кандидатстват за алтернативно отопление на газ и пелети. Подменята се и котли за парна инсталация. Старите печки се предават на общината, обясни пред Столица.bg Теодора Полимерова от дирекция “Климат, енергия и въздух”.", "date": "2018.11.28", "title": "Високо технологични филтри пречистват дима от твърдото отопление в столицата"}
{"url": "https://www.novinite.bg/articles/167953/122-mln-leva-ot-rezerva-za-nepredvideni-razhodi-v-byudjeta", "text": "12,2 милиона лева осигури правителството от резерва за непредвидени разходи в бюджета за тази година. Средствата са за неотложни аварийни дейности и възстановителна помощ за пострадали при бедствия.Допълнително 18 милиона лева получават и общините, и образователната система.Над 1,5 млн. лева са отпускат, за да може във всички училища на държавна издръжка да има интернет, който да позволи ползването на модерните технологии в учебния процес.Други 7,3 млн. лева от бюджета на образователното ведомство ще покрият обезщетения за месеците октомври и ноември на съкратен персонал от училищата в следствие от преструктуриране на образователната мрежа.1,5 млн. лева се отпускат и за допълнителното обучение на децата с трудности при усвояването на учебния материал по математика и български език.Близо 8 млн. лева допълнително ще се насочат към общините, за да компенсират осигурения безплатен транспорт на деца и ученици. Тези средства са неотложен разход, за да се изпълни мярката за равен достъп на децата до образование.", "date": "2018.11.28", "title": "12,2 млн. лева от резерва за непредвидени разходи в бюджета"}
{"url": "https://www.novinite.bg/articles/167949/Biser-Petkov-Osiguritelnata-sistema-ne-tarpi-prekaleno-politichesko-vmeshatelstvo", "text": " Осигурителната система е финансова система, която функционира на определени принципи и правила и не търпи прекалено политическо вмешателство. Това заяви социалният министър Бисер Петков, предаде репортер на БГНЕС. Министър Петков направи обръщение от трибуната на парламента след окончателното приемане на второ четене на бюджета на Държавното обществено осигуряване за 2019 г. Според него състоялите се дълги и на моменти разгорещени дебати по бюджета доказват, че въпросът за пенсиите е първостепенен политически въпрос. „Няма как да не е така, след като в осигурителната система се осигуряват 2,8 млн. работещи българи. За над 2,1 млн. пенсионери тя осигурява основния им доход“, обясни Петков. Министър Петков бе категоричен, че в резултат на продължаващия икономически растеж, повишената заетост и ръста на доходите, приходите от осигурителни вноски в бюджета на ДОО ще нараснат с около 15% и ще покрият две трети от осигурителите плащания. „Високият ръст на осигурителните приходи позволяват да се финансира увеличените с близо 700 млн. лв. осигурителни плащания по бюджета на ДОО за следващата година и същевременно да се намали дефицита с 263 млн. лева“, уточни социалният министър. Той припомни, че пенсиите от началото на следващата година ще се изчисляват по нов начин, който ще ума за цел да улесни бъдещите пенсионери и по-тясно ще обвърже осигурителните права с осигурителния принос. Министър Петков изрази увереност, че с гласуваните текстове на бюджета депутатите са приели реалистичен финансов план за следващата година, който гарантира осигурителните права и социалната сигурност на българските граждани", "date": "2018.11.28", "title": "Бисер Петков: Осигурителната система не търпи прекалено политическо вмешателство"}
