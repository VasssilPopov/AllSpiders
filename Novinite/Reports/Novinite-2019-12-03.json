{"url": "https://www.novinite.bg/articles/183167/Dneven-horoskop-za-vtornik-3-dekemvri-2019-g", "text": "Днес е поредният ден, в който искате просто да се скриете или да потънете вдън земя. И това не е защото се срамувате от себе си, а защото ви е писнало от глупостите на околните.Ако кажем, че последните няколко дни са били трудни за вас, няма да бъде достатъчно. За щастие, винаги след тежък период следва по-хубав, така че не се отчайвайте.Днес ще се събудите с желанието да направите нещо много лудо. Забравете за съвестта си, оставете задръжките настрана и се позабавлявайте. Необходимо е да се разтоварвате от време на време. Вижте повече на: ", "date": "2019.12.03", "title": "Дневен хороскоп за вторник, 3 декември 2019 г."}
{"url": "https://www.novinite.bg/articles/183165/EVN-oborudva-kat-za-studenti-v-TU-Sofiya-filial-Plovdiv", "text": "EVN и Технически Университет София, филиал Пловдив, откриха на 2 декември 2019 г. кът за студенти във висшето училище. Той представлява изцяло обновено пространство на втория етаж в корпус 4 на ТУ София, филиал Пловдив. EVN кът е изграден по инициатива на компанията -  модерен, комфортен, дигитален, насочен към младите хора чрез приятна среда и нови технологии. Споделеното пространство включва нови мебели с модерен и стилен дизайн, 2 бр. работни плотове, оборудвани с лаптоп с високоскоростен интернет, както и зарядна станция за телефони. EVN кът следва линията на дългогодишно сътрудничество на компанията с университета. Целта е да се създаде приятна и комфортна среда за обучение,  в която студентите могат да поработят, да разговарят, да сърфират в интернет и др. ", "date": "2019.12.03", "title": "EVN оборудва кът за студенти в ТУ София, филиал Пловдив"}
{"url": "https://www.novinite.bg/articles/183169/Skarlet-Johanson-se-zavrashta-kam-emblematichnata-si-rolya-na-Chernata-vdovica", "text": "След 15 години трепетно очакване на 1 май 2020 един от най-обичаните герои на Марвел – Черната вдовица най-накрая ще получи своя самостоятелен филм. В Черната вдовица Скарлет Йохансон се завръща като емблематичната едноименна героиня, за да разкаже драматичната и емоционална история на Наташа Романоф и нейния път от опасен наемен убиец на КГБ, през агент на ЩИТ, до лидер на сломените Отмъстители и в крайна сметка до саможертвата ѝ в името на спасението на половината от живите същества във Вселената, унищожени от Танос.Действието на Черната вдовица се развива малко след събитията от Първият отмъстител: Войната на героите, когато Отмъстителите са разединени, а част от тях са в немилост, включително и Черната вдовица. Докато бяга от закона, Наташа Романоф, която може би за първи път в живота си е оставена да действа свободно и сама да взима решения за съдбата си, трябва да се изправи срещу демоните от мрачното си минало.Първият впечатляващ трейлър на Черната вдовица предлага всичко, което феновете на Марвел очакват – визуално пиршество, екшън и драма, напрежение и мистерия, а в добавка и една красива и разтърсваща история, загатваща за филм с огромно сърце, точно като главната му героиня. Срещаме се с най-различни хора от миналото на Наташа, сред които са руският еквивалент на Капитан Америка Червеният пазител (Дейвид Харбър) и Йелена Белова (Флорънс Пю), която също е опитна Черна вдовица и е като нейна родна сестра. Какво точно свързва тези герои, кой е враг и кой – приятел, ще разберем този май, когато Черната вдовица нахлуе в кината.За да се завърне за ролята на Черната вдовица, Скарлет Йохансон държи самостоятелният филм да е нещо наистина впечатляващо: „Не исках да е поредната история за раждането на герой. Исках да е нещо истинско, което се връзва с героинята – бях доволна от случилото се в „Отмъстителите: Краят“. За да направим този филм, трябваше да има истинска причина.Надявам се да е едновременно експлозивен и динамичен, с всички страхотни елементи на жанра, но и да разглежда теми като съмнение, срам, съжаление…“ Режисьор на Черната вдовица е Кейт Шортланд (Lore, Berlin Syndrome), по сценарий на Джак Шейфър (Мошенички от класа) и Нед Бенсън (The Disappearance of Eleanor Rigby). Продуцент е Кевин Файги. В ролите освен Скарлет Йохансон, Флорънс Пю и Дейвид Харбър, влизат Рейчъл Вайс, Рей Уинстън, Мишел Лий, О. Т. Фегбенле, Уилям Хърт и др. Черната вдовица се завръща на 1 май в кината и IMAX.", "date": "2019.12.03", "title": "Скарлет Йохансон се завръща към емблематичната си роля на „Черната вдовица“"}
{"url": "https://www.novinite.bg/articles/183161/Jalt-kod-za-snyag-v-17-oblasti", "text": "Жълт код е обявен за 17 области днес в Западна и Централна България заради интензивни валежи от дъжд и сняг, предаде.Денят започва с нахлуване на малко по-студен въздух, валежите от дъжд и сняг ще започнат още от сутринта.Жълтият код е в сила за областите Монтанска, Врачанска, София град, София област, Пернишка, Кюстендилска, Благоевградска, Пазарджишка, Пловдивска, Смолянска, Кърджалийска, Ловешка, Габровска, Великотърновска, Търговищка, Разградска и Шуменска.Валежите ще образуват тънка снежна покривка между 1 и 4 см.Минималните температури ще бъдат между 0 и 3 градуса, а максималните между 2 и 7 градуса, в района на Сандански до около 10 градуса.До края на деня валежите ще започнат да спират и в сряда сутринта ще се изясни а температурите ще бъдат отрицателни.Остава студено и в сряда, с дневни температури до около 5 градуса.", "date": "2019.12.03", "title": "Жълт код за сняг в 17 области"}
{"url": "https://www.novinite.bg/articles/183171/Nad-1800-mashini-sa-v-gotovnost-za-obrabotvane-na-republikanskite-patishta-pri-zapochnaliya-snegovalej", "text": "Над 1800 машини са в готовност да обработват настилките на републиканските пътища, за да се осигури безопасно пътуване на шофьорите при започналия снеговалеж. Съоръженията и настилките по проходите се обработват превантивно срещу обледяване, където предпоставките за хлъзгавост и заледявания са по-големи. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. В опорните пунктове има нужните количества сол, пясък и химикали и машини за посрещане на първия сняг. Агенция „Пътна инфраструктура“ апелира шофьорите, на които им предстои пътуване през планинските проходи, да не тръгват с автомобили с летни гуми и да карат със скорост, съобразена с метеорологичните условия. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg , както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.12.03", "title": "Над 1800 машини са в готовност за обработване на републиканските пътища при започналия снеговалеж"}
{"url": "https://www.novinite.bg/articles/183168/Ekspert-alarmira-Turshiyata-na-pazara-e-zarazena-s-esherihiya-koli", "text": "Търговци ни предлагат на пазара туршия, заразена с ешерихия коли, обяви експертът по качество и безопасност на храните д-р Сергей Иванов. Причината за това е липсата на хигиена при използваните съдове както и ускоряването на ферментацията или пък прекалено дългото изчакване за завършването й, пише \"Монитор\".Тогава туршията е кашкава, има лош дъх и вкус и не бива да я консумираме, защото може да провокира хранителни разстройства.\"Всъщност в повечето случаи у нас се предлага не туршия, а мариновани зеленчуци. Те са залети с оцет и сол и не са минали ферментация. Не е истинска туршия и това, което се предлага в стерилизирани буркани, тъй като това са консервирани зеленчуци. Търговците пък докарват киселия вкус с оцет и оцетна киселина\", коментира експертът.Той уточни, че процесът по ферментация всъщност трае най-малко седмица и то когато става дума за малко количество зеленчуци. Когато са в големи съдове, обикновено бидони, може да продължи и няколко седмици и то при температура от 10 градуса.\"Туршия, ферментирала за три дни и в нея липсват полезните бактерии\", коментира д-р Иванов.Според експерта в истинската туршия би трябвало да има млечно-кисели бактерии, които са полезни за нас. С течение на времето обаче млечно-киселите изместват патогенните. Затова трябва да се изчака да протече ферментацията.\"Има обаче и риск, когато зеленчуците ферментират прекалено дълго. Тогава бактериите достигат максимална плътност и от там насетне процесът тръгва обратно и може да се появяват други бактерии, които са вредни. Например ешерихия коли\", уточни д-р Иванов.Той напомни да не купуваме туршия от отворени и пластмасови съдове.Тогава задължително трябва да наблюдаваме как ни я предлагат и дали търговецът бърка в тях без ръкавици. Това също е предпоставка за зарази.Често на пазара ни предлагат и туршия с плесен. Това се получава, когато зеленчуците не са покрити напълно с маринатата. Тя трябва да се изхвърли, защото не е полезна за здравето.", "date": "2019.12.03", "title": "Експерт алармира: Туршията на пазара е заразена с ешерихия коли"}
{"url": "https://www.novinite.bg/articles/183174/SNIMKI-Zvezdi-na-Loko-Pd-zaradvaha-deca-v-shkolo-s-koledna-iznenada", "text": "World Wide Locos, Клубът на привържениците на Локомотив и представителният отбор на Локомотив поднесоха неочаквана изненада на децата от ОУ „Елин Пелин“ в Пловдив по случай наближаващите коледни празници.Част от футболистите, влезли в историята със спечелването на първата Купа на България за Пловдивския любимец, зарадваха с най-разнообразни подаръци развълнуваните малчугани. За да внесат духа на предстоящите празници в класните стаи, играчите се премениха с коледни шапки и влязоха в ролята на помощници на Дядо Коледа.Събитието стана факт благодарение на директорката Татяна Вангелова и Георги Георгиев, който е заместник-кмет на район „Западен“. Те станаха свидетели на блясъка в детските очи и вълнението при отваряне на подаръците.Ръководството и футболистите на Локомотив пожелаха весели празници на децата и ги насърчиха в стремежа им към знания и нови завоевания – по примера на футболистите в черно-бяло.Клубът на привържениците на Локомотив използва случая да покани отново малки и големи на предстоящата Черно-бяла Коледа, която ще се проведе на 14 декември 2019г. Събитието, което ще се състои за поредна година, ще бъде кулминацията на културните и спортни събития в Пловдив.", "date": "2019.12.03", "title": "(СНИМКИ) Звезди на Локо Пд зарадваха деца в школо с коледна изненада"}
{"url": "https://www.novinite.bg/articles/183159/Dnes-vremeto-shte-e-oblachno-i-na-mnogo-mesta-shte-ima-valeji", "text": "Днес времето ще е облачно и на много места ще има валежи. С умерен северозападен вятър ще нахлува студен въздух. Около обяд в Североизточна България и планинските райони дъждът ще преминава в сняг и там на много места ще има заледявания. Привечер, на места и в Южна България дъждът ще се примесва със сняг, а над Северна валежите ще спират и облачността ще разкъсва. Максималните температури ще са между 2° и 7°. Над планините ще е облачно с валежи от сняг. Ще духа умерен, по високите части временно силен вятър от север-северозапад. По високопланинските проходи ще има условия за виелици и навявания. Максималната температура на височина 1200 метра ще бъде около 2°, на 2000 метра - около минус 1°.Над Черноморието ще е облачно, с валежи от дъжд. След обяд от север валежите ще спират. Ще духа умерен вятър от север-северозапад, който през деня постепенно ще отслабва. Максимални температури на въздуха: 4°-7°. Температурата на морската вода ще е 13-15°. Вълнението на морето ще бъде 2-3 бала.", "date": "2019.12.03", "title": "Днес времето ще е облачно и на много места ще има валежи"}
{"url": "https://www.novinite.bg/articles/183164/Samo-7-ot-slujitelite-na-KPKONPI-se-boryat-pryako-s-korupciyata", "text": "\r\nКомисията за борба с корупцията, конфликт на интереси и парламентарна етика провежда изслушване на кандидатите за нов антикорупционен шеф. Претендентите са двама - депутатът от „Воля” Симеон Найденов и настоящият главен прокурор Сотир Цацаров, предложен от ГЕРБ и „Обединени патриоти”.\r\nСамо 7% от служителите на КПКОНПИ се занимават пряко с противодействие на корупцията. При всички случаи броят на служителите трябва да бъде увеличен, заяви Сотир Цацаров и уточни, че не предвижда увеличение на щата на комисията.\r\n\r\n\r\n\r\n\r\n\r\n\r\n\r\n\r\n", "date": "2019.12.03", "title": "Само 7% от служителите на КПКОНПИ се борят пряко с корупцията"}
{"url": "https://www.novinite.bg/articles/183163/Majki-na-deca-s-uvrejdaniya-na-protest-Ostavka-za-vsichki", "text": "Ние майките на деца с увреждания от НГИ „СИСТЕМАТА НИ УБИВА“ не приемаме договорения „УЖ“ избор на Валери Симеонов за зам. председател на върховната институция на Република България – Народното Събрание! Абсурдно е лицето на омразата, олицетворението на циничната политическа арогантност и самозабравяне да представлява българският парламент.Недопустимо е управлението, съдбата и имиджа на страната отново да зависят от нестабилните настроения и интереси на този коалиционен партньор с нищожна електорална подкрепа. НАСТОЯВАМЕ за неговата незабавна оставка и оставката на 118-те депутати подкрепили го, които с този си нелеп „избор“, демонстрират пълна липса на морал и елементарно зачитане на достойнството на суверена! Ние майките на деца с увреждания от НГИ „СИСТЕМАТА НИ УБИВА“ отново ще опитаме да събудим гражданската съвест, като организираме серия от протести до постигане на гореспоменатото искане! Продължаваме в сряда - 4.12.2019г. от 18.30ч. с протест пред Народното събрание! За контакти: 0888 47 62 45 – Вера Иванова", "date": "2019.12.03", "title": "Майки на деца с увреждания на протест \"Оставка за всички\""}
{"url": "https://www.novinite.bg/articles/183186/Dashteryata-na-Andjelina-Djoli-i-Brad-Pit-shte-si-smenya-pola", "text": "Щерка на Анджелина Джоли и Брад Пит е започнала хормонална терапия, написа газета.ру.13-годишната Шайло Джоли-Пит е започнала да приема препарати като стъпка към промяна на пола. Дъщерята на актьорите също така се облича като мъж и се подстригва късо. Тя вече е променила името си и официално се казва Джон.Въпреки че се разделиха Джоли и Пит (по време на връзката си, наричани Бранджелина) са обявили, че подкрепят решението на своето дете.", "date": "2019.12.03", "title": "Дъщерята на Анджелина Джоли и Брад Пит ще си сменя пола"}
{"url": "https://www.novinite.bg/articles/183172/Smyanata-na-socialniya-ministar-Biser-Petkov-s-Denica-Sacheva-predizvika-spor-v-parlamenta", "text": "Смяната на социалния министър Бисер Петков с Деница Сачева предизвика спор в парламента. Темата влезе като точка в дневния ред на извънредното заседание на парламента, свикано за гласуване на Бюджет 2020. Депутати и министри си размениха остри реплики при обсъждането преди вота на оставката на Петков и това за назначаването на Сачева.„Деница Сачева има бакалавърска степен по Социална педагогика и две магистърски – по Здравен мениджмънт и Връзки с обществеността. Започва кариерата си в социалното министерство, където заема различни позиции. Тя е един от първите 10-има служители на Здравната каса. От 2016 до 2017 г. е била заместник-министър на труда и социалната политика”. Така вицепремиерът Томислав Дончев представи предложената за нов социален министър.„Все пак ние тук избираме човек, за когото трябва да знаем зад какво застава и за какво се бори. Не чухме какво ще бъде отношението на г-жа Сачева за отмяната на Закона за социалните услуги, за Истанбулската конвенция”, заяви от парламентарната трибуна депутатът от „Атака” Десислав Чуколов.„Бисер Петков беше едно от най-диалогичните лица на ГЕРБ, опитващи се да сторят нещо дори с вързани ръце. Вероятно това бе неговата системна грешка”, коментира Драгомир Стойнев от БСП. И допълни, че кариерата на Сачева е „белязана от няколко скандални казуса с прекарването на т.нар. „джендър идеи”. „Кой ще контролира това, след като мнозинството в парламента няма достатъчно характер и смелост”, запита Стойнев.„Не толкова политиката, колкото животът ме е научил, че някой говори силно или вика, когато няма какво да каже”, отвърна Дончев.ДПС категорично обявиха, че няма да гласуват \"за\" оставката на Петков, защото \"принципът \"стани да седна\" нямало да реши проблемите в социалната система. ", "date": "2019.12.03", "title": "Смяната на социалния министър Бисер Петков с Деница Сачева предизвика спор в парламента"}
{"url": "https://www.novinite.bg/articles/183183/Spasi-Sofiya-Vazduhat-v-stolicata-e-opasen", "text": "В мoмeнтa въздухът в Coфия e oпaceн зa здрaвeтo, тъй кaтo нивaтa нa финитe прaхoви чacтици ca в пъти нaд дoпуcтимитe нoрми, cъoбщaвaт oт движeниeтo \"Cпacи Coфия\" нa cвoятa Фeйcбук cтрaницa. \"Oт АirSоfiа.Infо измeрвaт cтoйнocти нa зaмърcявaнeтo c ФПЧ, нaдвишaвaщи нaд 10 пъти мaкcимaлнo дoпуcтимитe грaници. И дoкaтo вcички виждaмe и уceщaмe тoвa, кoeтo дишaмe, oфициaлнaтa Интeрнeт cтрaницa нa Cтoличнaтa oбщинa ни уcпoкoявa: вcичкo e нaрeд, прoблeми нямa, нe ce нaлaгaт дoпълнитeлни мeрки.\" - ce кaзвa в публикaциятa.Утoчнявa ce, чe в пoвeчeтo рaйoни нa Coфия зaмърcявaнeтo нa въздухa e 2-3 пъти нaд нoрмaтa, нo в близocт дo \"Фaкултeтa\", \"Зaпaдeн пaрк\", \"Хриcтo Бoтeв\" и \"Oвчa купeл\" тo e мeжду 8 и 10 пъти нaд дoпуcтимoтo. Oт движeниeтo нacтoявaт мeркитe зa рeшaвaнe нa прoблeмa дa зaпoчнaт \"вeднaгa, бeзкoмпрoмиcнo и нa вcички фрoнтoвe\". Eднo oт прeдлoжeниятa e дa ce зaкупят дрoнoвe зa идeнтификaция нa мecтa, къдeтo ce гoри нa oткритo, кaктo и нa cпeциaлизирaни дрoнoвe зa измeрвaнe нa зaмърcявaнeтo oт чacтни имoти, кoитo дaвaт ocнoвaниe зa нaвлизaнe нa пoлиция и нaлaгaнe нa глoби. Oт \"Cпacи Coфия\" нacтoявaт и зa дaлeч пo-cтрoг кoнтрoл oт Cтoличния инcпeктoрaт зa тoвa кaквo ce гoри кaктo oт физичecки, тaкa и oт юридичecки лицa. \"Зaщoтo ceрвизитe и мecтaтa зa изкупувaнe и прeрaбoткa нa cурoвини ca мacoви нaрушитeли\", мoтивирaт ce oт движeниeтo. Cрeд другитe прeдлoжeни мeрки ca eжeднeвни прoвeрки нa КAТ зa кoли бeз кaтaлизaтoри (и нeзaбaвнoтo им cпирaнe oт движeниe), cъщo и публикувaнe нa eжeднeвeн и ceдмичeн oтчeт зa прoвeркитe, извършвaни oт cлужбитe пo oпaзвaнeтo нa въздухa, кaктo и зa cъбрaнитe oт тях глoби.", "date": "2019.12.03", "title": "„Спаси София“: Въздухът в столицата е опасен"}
{"url": "https://www.novinite.bg/articles/183160/Godishen-horoskop-za-2020-Oven-Lyubov-pari-kariera-zdrave", "text": "Хороскопът за Овен за 2020 година разкрива, че новата година ще роди голяма доза ентусиазъм и личен и професионален успех. Ще откриете, че тази следваща година ще е далеч по-активна и ориентирана към целите, Овни, и всички негативни емоции, които ви тормозят, ще изчезнат.Ако вашият рожден ден е между 21 и 31 март, е добре да използвате всичките всеотдайност и дисциплина, които практикувахте през последните няколко години, и да се подготвите да превърнете тази невероятна година в сила, особено по отношение на това, което вашата енергия и убеждения внасят в живота ви. Ако вашият рожден ден е между 1 и 10 април, внимавайте с нрава си и неудовлетвореността, тъй като на другите може да им е много трудно да се разбират с вас.  Ако вашият рожден ден е между 11 и 20 април, тази година нещата ще станат много динамични и вие ще действате и реагирате бързо на всичко, което се случва около вас.В любовен аспект, Юпитер и Нептун ще внесат страст и креативност през новата година, което ще позволи на Овните по-добре да изразяват чувствата си и да създадат по-силна връзка с партньора си или с бъдещите потенциални партньори. Тази година Сатурн ще повлияе на професионалния живот на Овните и ще се изисква ефективност и по-добро управление на времето и енергията по време на работа.Юпитер е до Сатурн до 20 декември и това ще донесе на Овните много причини за удовлетворение по време на работа: интересни предложения за работа, награди и признателност. Марс и Венера ще бъдат отговорни за романтичната еволюция на Овен през 2020 г. Януари, февруари и първата половина на март подготвят за Овен личностно развитие, напредък в кариерата.Романтиката е в разгара си през април, когато преминаването на Венера през Овен носи чувственост, жажда за любов, голяма сила за съблазняване, късмет и хармония в живота на двойките.Марс ретрограден в Овен между 9 септември и 14 ноември. През този период Овенът ще се чувства в застой, неспособен успешно да финализира всичките си планове. Те ще се чувстват разочаровани и безпомощни.Трябва да се въоръжат с търпение и да отделят възможно най-много време за себе си.2020 година ще доведе до повишена нужда от сигурност. Ще искате да развиете дисциплина и ред в това как се справяте с парите. Ще усетите, че сте ограничени в способността си да изразявате себе си, но това ще започне да се подобрява през октомври и ноември. Вижте повече: ", "date": "2019.12.03", "title": "Годишен хороскоп за 2020- Овен: Любов, пари, кариера, здраве"}
{"url": "https://www.novinite.bg/articles/183162/Manolova-pita-Fandakova-za-chetiri-chastni-kashti-postroeni-na-Vitosha", "text": "Мая Манолова заедно със своите съмишленици Войслав Тодоров и Любомир Попйорданов изпратиха заявление за достъп до обществена информация до кмета на София Йорданка Фандъкова. Искането за достъп касае строителната документация и основанията за нейното издаване на четири къщи, изградени през последните години на територията на природен парк „Витоша“ в разрез със законодателството. В искането се посочва да се направи проверка за законността на строителството в парка и се поставят въпроси за предприетите действия да се запази целостта на природния парк от страна на Столична община.Припомняме, че преди два дни сигнализирахме за четири частни къщи, изградени на територията на природен парк „Витоша“ след приемането на плана за управление на парка, а в един от случаите - след влизане в сила на Общия устройствен план на София. Това строителство противоречи на законовите изисквания, но въпреки това е позволено от Общината. Още по-притеснителното е, че в същото положение са още около 150 терена, урегулирани на територията на парка, които вероятно ще бъдат застроени по същата схема. За да бъдат защитени, трябват изменения на Подробните им устройствени планове (ПУП). През последните 12 години след влизане в сила на Общия устройстве план тези ПУП не са синхронизирани с ограниченията на Общия план, което се използва като възможност за застрояването им и изваждането на терени от обхвата на природния парк. Манолова, Тодоров и Попйорданов вече внесоха искане до главния архитект, районните кметове и Общинския съвет за изменение на тези планове, за да се съхрани целостта на парк „Витоша“.Прилагаме по-долу текста на електронното заявление, както е е депозирано в системата на Столичната община: Уважаема г-жо Фандъкова,На основание чл. 4 от Закона за достъп до Обществена информация моля да ни предоставите информация за издадените строителни документи и основания за издаване на разрешения за строеж на: УПИ III кв. 36. м. с. Бистрица, р-н Панчарево УПИ V кв. 36. м. с. Бистрица, р-н Панчарево УПИ XI кв. 4. м. с. вилна зона „Бункера“, р-н Панчарево УПИ IV кв. 40 м. с. Владая и б.з. Владая, р-н Витоша   Моля да направите проверка за законността на издадените строителни книжа и да се произнесете за законността на строителството, извършено в съответните урегулирани поземлени имоти. Обръщаме внимание, че разрешенията за строеж и на четирите имота са издадени след приемането на плана за управление на Природен парк Витоша, а в случая с кв. 40 с. Владая и след влизане в сила на Общия устройствен план на Столична община, отреждащ териториите в зона за природни паркове (Рпп). Молим да отговорите на следните въпроси:- Намирате ли извършеното строителство в горепосочените УПИ за отговарящо на законовите изисквания предвид разположението му в границите на Природен парк „Витоша“ и че съответните УПИ са част от зона за природни паркове (Рпп)?-Какви действия ще предприемете за запазване целостта на Природен парк Витоша предвид наличието на десетки други урегулирани имоти, попадащи в обхвата на парка и отредени за природни паркове в Общия устройствен план?-  Какви действия ще предприемете за търсене на отговорност от нарушителите, които са допуснали неправомерно застрояване в зоната на природен парк Витоша на територията на Столична община?   При наличие на лични данни в посочените документи моля същите да бъдат закрити.Моля информацията да ми бъде предоставена в електронен вид на e- mail: voyslav.todorov@gmail.com,mm65@abv.bg и lubopopiordanov@gmail.com Адрес за кореспонденция: 1000, София, ул. Дякон Игнатий №4 ап. 7 С уважение, Войслав Георгиев Тодоров Мая Божидарова Манолова Любомир Попйорданов", "date": "2019.12.03", "title": "Манолова пита Фандъкова за четири частни къщи, построени на  Витоша"}
{"url": "https://www.novinite.bg/articles/183184/Zadarjaha-maj-za-bludstvo-s-dete", "text": "26-годишен мъж от Панагюрище е задържан за блудство с 8-годишно момиче. Това съобщи  говорителят на ОДМВР - Пазарджик Мирослав Стоянов, предаде „Фокус”.Стоянов обясни, че случаят е от вечерта на 27 ноември тази година. Мъжът е криминално проявен, задържан е от полицията.", "date": "2019.12.03", "title": "Задържаха мъж за блудство с дете"}
{"url": "https://www.novinite.bg/articles/183179/Shash-Polovinata-balgarcheta-pod-kritichniya-minimum-po-chetene", "text": "Родните ученици показват по-ниски от средните резултати по четене, математика и природни науки, като особено тревожна е трайната тенденция за понижаването им. Това сочат резултатите от  PISA – програма за стандартизирано международно оценяване на 15-годишните ученици в 79 държави, в което през 2018 г. са обхванати общо 600 000 деца от цял свят. От тях българчетата са 5300.България попада сред държавите с най-големи разлики в подготовката между различните училища и с най-високи нива на социална и академична сегрегация, като регистрира понижаване на успеваемостта и на учениците с висок социален статус.Регулярното международно стандартизирано оценяване  се провежда за седми път, като България участва за шести. Данните се обработват от Организацията за икономическо сътрудничество и развитие (ОИСР), а у нас се администрира от Центъра за оценяване в предучилищното и училищното образование (ЦОПУО). Обхваща 15-годишните, тъй като в повечето държави на тази възраст се завършва образователна степен.Важно е да се отбележи, че тестовете „измерват” не толкова натрупани знания по различни предмети, колкото способността на учениците да ги прилагат практически в житейски ситуации. PISA не е състезание между държавите. Резултатите са по-скоро индикатор доколко сработват политиките в образованието и могат да служат като база за промени м тях. Счита се, че периодът, в който такива промени могат да дадат отражение, е 2 цикъла на PISA, тоест 6 г.През 2018 г. основен акцент е четивната грамотност, като тестът е с нов формат заради прехода към дигитално четене, използване на хипервръзки и различни източници.По отношение на четенето и функционалната грамотност българските ученици са на  53 място от 79 държави. Средният им резултат е 420 точки – значително по-нисък (с 67 т.) от средното за ОИСР. Начело с 555 е Китай, а на дъното с 340 - Филипините. Ние сме по-назад от почти всички европейски държави, а зад нас са основно арабски. Попадаме в една група с Румъния, Уругвай, Коста Рика, Кипър, Молдова, Черна гора, Мексико, Йордания, Малайзия, Бразилия, Колумбия.Сравнението с предишни години показва, че от 2012 г. се наблюдава устойчиво понижение на средните резултати на българските ученици. През 2018 г. то е с 16 т. спрямо 2012 г. и с 12 т. – спрямо 2015 г.Стандартизираното изследване има 6 нива, като резултати под второ говорят за съществени пропуски. Делът на българските ученици под този критичен праг  е значителен във всички етапи на изследването. През 2018 е 47,1%. За сравнение, учениците в държавите от ОИСР, които през 2018 г. имат резултати под второ равнище, са едва 22,7%.От друга страна, делът на българските ученици с резултати на най-високото пето и шесто равнище е малък – 2,4 на сто, като след 2012 г. той устойчиво се понижава (ОИСР, PISA 2018 – 8,7% ученици с резултати на пето и шесто равнище). ", "date": "2019.12.03", "title": "Шаш! Половината българчета под критичния минимум по четене"}
{"url": "https://www.novinite.bg/articles/183157/Mesi-specheli-shesta-Zlatna-topka-svetat-se-chudi-zashto-Van-Dajk-ne-triumfira-s-neya", "text": "Лионел Меси спечели \"Златната топка\" на \"Франс Футбол\" за шести път в своята кариера. Не е съвсем ясно по какъв критерий именно Бълхата стана №1, след като спечели само Ла Лига, а не помогна на Барса в турнира за Купата на Испания, както и в ШЛ. На Аржентина също не помогна в Копа Америка. Както и през 2010 - остава горчив вкус и наградата силно девалвира, когато я печели играч, който през годината няма големи купи.Нападателят остави зад себе си в призовата тройка звездите на Ливърпул Върджил ван Дайк и Кристиано Роналдо. Във вота участват селекционерите и капитаните на националните отбори, както и журналисти.Меси стана шампион в Испания, след като се разписа 36 пъти в 34 шампионатни мача и оглави листата на реализаторите в Ла Лига. Освен това Лео направи 13 асистенции, колкото записа само купеният през лятото от Пари Сен Жермен испански национал Пабло Сарабия за Севиля.Аржентинецът грабна наградата за най-добър играч на ФИФА и получи \"Златната обувка\" за голмайстор на Европа. Така Меси вече има в колекцията си шест трофея (2009, 2010, 2011, 2012, 2015, 2019), докато големият му съперник Кристиано Роналдо има пет (2008, 2013, 2014, 2016, 2017).34-годишният нападател остана на третото място. Той може да се похвали през изминалата година с титлата в Италия със своя Ювентус и със спечелването на новия турнир Лига на нациите с националния отбор на Португалия.Защитникът на Ливърпул Върджил ван Дайк пък остана под върха. Отличната игра на холандеца несъмнено допринесе много за триумфа на мърсисайдци в Шампионска лига, което бе отличено и от УЕФА, връчвайки му наградата за футболист на годината.Нападателите на Ливърпул Садио Мане и Мохамед Салах пък допълниха топ 5, а Килиан Мбапе, Алисон Бекер, Роберт Левандовски, Бернардо Силва и Риад Марез намериха място в първата десетка.За най-добър млад футболист бе избран Матайс де Лихт, а за най-добър вратар - Алисон Бекер.", "date": "2019.12.03", "title": "Меси спечели шеста Златна топка, светът се чуди защо Ван Дайк не триумфира с нея"}
{"url": "https://www.novinite.bg/articles/183158/Sadiyata-Georgi-Kabakov-slaga-Nasko-Uzunov-v-malkiya-si-djob", "text": "Георги Кабаков може да бъде повикан за няколко мача от Евро 2020. Пловдивският арбитър е в разширения списък от арбитри, от които ще се избере да ръководят мачове от континенталната надпревара.До момента Кабаков се движи по предварително начертания му от европейската централна план - свири мачове в ШЛ, беше и на Мондиала до 17 г. и ако не допусне сериозни гафове през пролетта, ще е сред съдиите на Евро 2020.Последният роден съдия, свирил на голям форум, пак бе от Пловдив - Атанас Узунов на Евро 2000, припомня \"Тема: Спорт\". Вчера пък Кабаков получи наряд за осминафинала за Купата на България между Славия и Ботев (Пловдив).", "date": "2019.12.03", "title": "Съдията Георги Кабаков слага Наско Узунов в малкия си джоб"}
{"url": "https://www.novinite.bg/articles/183170/Jega-OON-bi-trevoga-2019-godina-e-bila-v-top-3-na-naj-toplite-sled-1850-godina", "text": "2019 година ще бъде една от трите най-топли години, регистрирани след 1850 г., се казва в изявление, публикувано от ООН на Конференцията по климата (COP25) в Мадрид.Тази година ще обхване десетилетие на „извънредна топлина“, станало време на горски пожари, суши и топлинни вълни.Между януари и октомври средната световна температура е с около 1,1 градуса по Целзий по-висока, отколкото в периода 1850-1900 г., сочат данни на Световната метеорологична организация.Поради това 2019 г. е на второ или трето място след най-горещата година – 2016 г. – чиито високи температури тогава допринесоха за природния феномен на Ел Ниньо.Десетилетието 2010-2019 г. „абсолютно сигурно“ ще бъде най-горещото, регистрирано някога, твърдят от Световната метеорологична организация.", "date": "2019.12.03", "title": "Жега! ООН би тревога - 2019 година е била в топ 3 на най-топлите след 1850 година"}
{"url": "https://www.novinite.bg/articles/183176/Unikredit-uvolnyava-8000-slujiteli-i-hlopva-kepencite-na-mnogo-klonove", "text": "Италианската банка „Уникредит“ ще съкрати 8000 служители и ще затвори 500 клона от края на 2019 г до края на 2023 г. Това се казва в стратегическия план на финансовата институция.В края на третото тримесечие броят на служителите на банката е 84,6 хиляди. Изхождайки от тази цифра, щатът ще бъде намален с почти 9,5%.Според новия план на банката, общите й разходи ще достигнат 10,2 милиарда евро през 2023 г. „Уникредит“ отбелязва, че непрекъснатата оптимизация на работата, подкрепена от увеличаването на инвестициите в IT, ще позволи брутна икономия в Западна Европа в размер на 1 милиард евро.„Тази икономия ще бъде достигната отчасти за сметка на съкращаването на щата с около 8000 души в течение на планирания период. В резултат на продължаващата оптимизация на клоновата мрежа в периода от 2019 до 2023 г. ще бъдат затворени около 500 офиса“, се казва в документа, цитиран от РИА „Новости“ и ПРАЙМ.В посочения период банката планира да изкупи обратно акции в размер на 2 милиарда евро.„Уникредит“ прогнозира, че благодарение на увеличаването на клиентската си база в Европа приходите през 2023 г. ще достигнат 19,3 милиарда евро при ежегоден ръст от 0,8%, а чистата печалба преди отписванията ще възлезе на 5 милиарда долара.Банковата група „Уникредит“ работи в 18 държави, сред които и България.", "date": "2019.12.03", "title": "\"Уникредит\" уволнява 8000 служители и хлопва кепенците на много клонове"}
{"url": "https://www.novinite.bg/articles/183180/Lekar-prodaljava-da-praktikuva-i-na-98-g-bez-da-ima-kompyutar-v-kabineta", "text": "През 1951 г. френският доктор Кристиян Шенай приема своя първи пациент. По онова време пеницилинът е най-съвременното лекарство. Днес Шенай е на 98 години и продължава да лекува. Той работи по два дни в седмицата и преглежда средно по 20 пациента на ден.“Като сте на 60 г. вече ви класират в графата стар. Един ден ви дават карти, на другия ден томбола, след това судоку и изведнъж времето ви е уплътнено. По-добре се чувствам като лекар”, подчертава Шенай. Преди да започне да работи като личен лекар, той специализира радиология. В медицинския му кабинет все още няма компютър, но пък има факс. Според него новината в днешно време е, че пациентите сами си поставят диагнозата чрез интернет, а след това идват при него за лекарства.Средната пенсионна възраст на лекарите във Франция е 67 години. Синът на д-р Кристиян Шенай, който също е виден лекар вече прекъсна да практикува, но баща му няма намерение да направи това. “Ако по цял ден седите и гледате телевизия, много бързо ще се схванете, а разумът няма дълго време да ви служи”, категоричен е Шенай.", "date": "2019.12.03", "title": "Лекар продължава да практикува и на 98 г., без да има компютър в кабинета"}
{"url": "https://www.novinite.bg/articles/183185/Shefat-na-policiyata-v-Chikago-se-napi-kachi-se-v-kola-i-zaspa-zad-volana-Biha-mu-shuta", "text": "Началникът на полицията в Чикаго Еди Джонсън беше уволнен неочаквано от кмета Лори Лайтфут само седмици, преди да се оттегли от поста заради пенсиониране в края на годината.В изявление Лайтфут обясни решението си със „серия етични пропуски, които са нетърпими“, предаде BG-VOICE.60-годишният Джонсън заяви, че се пенсионира и се оттегля като ръководител на втората по големина общинска полиция в страната, след като на 17 октомври бил намерен заспал зад волана на колата си.Друг шофьор се обадил на 911, а Лайтфут заяявила пред Chicago Sun-Times, че Джонсън й е казал, че е изпил „няколко питиета на вечеря“ преди инцидента. Инцидентът се проверява независимо.„Господин Джонсън беше умишлено нечестен с мен и предаде разказ, пълен с лъжливи твърдения относно  аспектите на инцидента, случил се в ранните сутрешни часове на 17 октомври“, заяви кметът на Чикаго в понеделник. „Ако знаех всички факти по онова време, щях да го освободя от длъжността началник още тогава и там.“Лайтфут не пожела да сподели подробностите, които е научила впоследствие, като заяви, че го прави от уважение към семейството на Джонсън.По-рано през ноември тя обяви, че бившият шеф на полицията в Лос Анджелис Чарли Бек ще поеме длъжността временен началник на полицията в Чикаго след пенсионирането на Джонсън.", "date": "2019.12.03", "title": "Шефът на полицията в Чикаго се напи, качи се в кола и заспа зад волана! Биха му шута"}
{"url": "https://www.novinite.bg/articles/183175/Naslednikat-na-Lambo-v-Parlamenta-poloji-kletva", "text": "Росен Малинов положи клетва като народен представител от „БСП за България“. Той заема мястото на починалата кинолегенда Стефан Данаилов.Малинов е на 64 г. и има предишен опит в парламента.Стефан Данаилов почина на 27 ноември. Той бе депутат от 24-и изборен район – София.Парламентът днес почете с минута мълчание и друг бивш знаков депутат от БСП проф. Любен Корнезов, който също почина преди дни.", "date": "2019.12.03", "title": "Наследникът на Ламбо в Парламента положи клетва"}
{"url": "https://www.novinite.bg/articles/183187/Cvetan-Cvetanov-Balkanite-sa-zastrasheni-ot-ruskoto-orajie-v-Sarbiya", "text": "България трябва да ограничи доставките на руско военно оборудване за Сърбия през нашето въздушно пространство, защото така ще се гарантира сигурността на Балканите. Това заяви председателят на Евро-атлантическия център за сигурност Цветан Цветанов, пише БГНЕС.Цветанов коментира информацията в медиите, че българското въздушно пространство се използва от Русия за доставка на бойни хеликоптери Ми-35 за Белград, а също така за транспортиране на най-съвременните зенитно-ракетни системи С-400, които в края на октомври участваха в съвместни сръбско-руски бойни учения.„Трябва да имаме ясна позиция… Ние трябва да ограничаваме подобен подход, който има руската страна, и да гарантираме сигурността на нашия регион. С подобни учения, с подобна техника, която преминава през територията на България, винаги се създават предпоставки за потенциално внушаване от руска страна, че те са господстващата държава, която може да прави каквото пожелае на Балканите“, подчерта Цветанов.Той призова за по-активна роля на България и нейното правителство в Черноморския регион.„С анексирането на Крим, със силата и доминиращата роля на руските военни на територията на Черноморския регион, се ограничава всякаква възможност за регионално партньорство и инициативи на всички държави-членки. Точно за това НАТО, България и всички страни от региона трябва да бъдем много единни, координирани, за да можем да имаме възпиращата роля за тази агресивност на руската страна“, заяви Цветанов.Той отбеляза, че Военноморският координационен център, който се предвижда да бъде създаден във Варна, ще има ключова роля.„Посещението на българския премиер Бойко Борисов и разговорите му с президента Доналд Тръмп във Вашингтон, както и стратегическата рамка, ще ни дадат много повече сигурност, много повече възможност ние да бъдем част от оперативната съвместимост на държавите-членки на НАТО“, каза председателят на Евро-атлантическия център за сигурност.„С Координационния център във Варна ще можем да заемем мястото, което ни се полага като геостратегическо разположение в региона, защото към настоящия момент България малко отсъстваше от тази роля. Това беше иззето от Румъния“, подчерта Цветанов.„Смятам, че с модернизацията на българската армия ставаме оперативно съвместими с армията на НАТО. Със закупуването на Ф-16 Блок 70 получаваме възможността да бъдем част от европейското семейство на Ф-16. Знаем, че нашите съседи в региона – Турция, Румъния и Гърция – са с подобно оборудване“, каза той.Цветанов подчерта и значението на диверсификацията в областта на енергетиката. Според него тя е единственото противодействия на увеличаващото се руско влияние.„Турски поток“ е изключително тревожен, защото – минавайки през територията на България, – „Газпром“, респективно Русия, значително увеличава своето влияние. Истинската, реална диверсификация минава през интерконекторната връзка с Гърция, с възможности за тези платформи за втечнен газ, за които стана дума и при посещението на премиера в САЩ, за да можем да дадем реалната диверсификация. Така ще получим възможността за доставката на газ от много източници, които ще го предлагат на конкурентна цена. Това ще ни позволи да намерим най-доброто за българската икономика, потребители, и разбира се – за нашите партньори в Европа“, смята Цветанов. \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.12.03", "title": "Цветан Цветанов: Балканите са застрашени от руското оръжие в Сърбия"}
{"url": "https://www.novinite.bg/articles/183182/Globa-ot-nad-polovin-milion-leva-za-Obshtina-Chirpan", "text": "Община Чирпан е глобена през месец август с 550 хиляди лева заради нередности по проект за пречиствателна станция. Това е установил новоизбраният кмет на общината Ивайло Крачолов, предаде БГНЕС. Причината за санкцията е изборът на фирмата-изпълнител.В края на месец август е започнато изграждане на пречиствателна станция в Чирпан по европейски проект към Министерство на околната среда и водите. Стойността на проекта е 11 милиона лева.„Оказва се, че на общината е наложена санкция в размер на 5 процента от общата сума по проекта заради нередности при избора на фирмата- изпълнител”, заяви Ивайло Крачолов. Причината е, че от МОСВ не одобряват методиката за оценяване на фирмата-изпълнител в процедурата, която е обявила общината.Съответно Община Чирпан е обжалвала, като на първите две инстанции е изгубила съдебните дела. Предстои и последната инстанция да постанови решение.Крачолов заяви, че заедно с неговия екип и назначена от него експертна комисия ще търсят варианти да се излезе от порочния кръг на задлъжнялата община, към която финансови претенции имат доста институции и фирми, заради което бюджетът им е запориран от ЧСИ.", "date": "2019.12.03", "title": "Глоба от над половин милион лева за Община Чирпан"}
{"url": "https://www.novinite.bg/articles/183173/Lili-Ivanova-Ot-Levski-sam-gledam-machove-vkashti-sama-i-psuvam-Haresvam-Mesi-i-Ronaldo", "text": "Примата на българската естрада - Лили Иванова, сподели възгледите си за българския футбол и разкри любимия си футболен отбор ексклузивно пред Дарик радио.“Гледам мачовете от първенството, стига да са интересни и да съм си вкъщи. Не гледам футбол с приятели, обичам самотата. Искам емоцията да бъде само за мен. Докато съм сама дори си позволявам да употребявам някои псувни и думи, които иначе не ползвам\", признава певицата.Тя разказа за спортната си дейност в ранна детска възраст. “Тренирала съм земна и спортна гимнастика. Участвала съм в състезания и дори съм печелила първенства. Играла съм на успоредка, на греда, прескачала съм коза. С подобни неща съм се занимавала\", разказва естрадната певицата.Любимката на поколения българи разкри и любимия си футболен отбор. “Симпатизирам на Левски. Левски е Левски, Левски е България\", твърди емблематичният глас на българската музика. “Никога не съм била на футболен мач, вероятно защото има твърде много хора\", допълни тя.Освен любимия си клуб изброи и любимите си футболисти. “Сред любимите ми футболисти са Христо Стоичков и Димитър Бербатов, а от чужденците Меси и Роналдо, разбира се.\"Българската певица си пожела отново да преживее незабравимите мигове от Световното първенство в САЩ през 1994 г. “Не искам да гледам в миналото. Бъдещето ме интересува. Знам, че не съм на 20 години, но гледам в бъдещето\", твърди естрадната певица.Лили Иванова осъзнава ползата от спорта за всяко едно дете и поставя на първо място здравословния начин на живот, който се предава на малчуганите. “Още от детската градина децата трябва да се учат на гимнастически упражнения и да спортуват\", заяви тя.Освен за спорта Лили Иванова разказа за новия си албум и предстоящите й представления. “Последният ми албум се казва \"Севдана\". Почитателите ми могат да заповядат на моите концерти. Те са на 8-ми, 9-ти и 10-ти декември в зала 1 на НДК. Мисля, че са останали билети само за последния концерт.\"Емблематичната певица признава, че не знае дали българските спортисти се интересуват от нейната музика. “Не знам дали българските спортисти слушат моята музика, не съм чула някой от тях да е посетил някой мой концерт\", признава Лили Иванова. В голяма част от песните й преобладаващата тема е любовта. “Без любов човек не може да постигне никакви успехи в живота си\", категорична бе певицата.Тя призна, че с удоволствие би изслушала едно спортно предаване. “Разбира се, че ще издържа, щом предаването ви не е рано сутрин\", уверено заяви с усмивка. “Обичам да спя, защото режимите за гласа ми го изискват\", допълва тя. “Въпреки това съм човек с огромни претенции към дисциплината. Талантът си е талант, но без дисциплина той не съществува за мен\", добавя тя.", "date": "2019.12.03", "title": "Лили Иванова: От Левски съм, гледам мачове вкъщи сама и псувам! Харесвам Меси и Роналдо"}
{"url": "https://www.novinite.bg/articles/183181/Arestuvaha-Carya-na-kokaina", "text": "Доминиканецът Сесар Емилио Пералта, кръстен \"Царя на кокаина\", защото изпращал тонове дрога от Карибите към САЩ и Европа, беше арестуван вчера в Колумбия, съобщи Франс прес.Пералта, който е на 44 години, бил задържан призори в северния колумбийски град Картахена, заяви главният прокурор на Доминиканската република на пресконференция в Санто Доминго, цитиран от БТА.Трафикантската мрежа на Пералта, която според ФБР имала разклонения във Венецуела, Пуерто Рико и Колумбия, била напълно разбита по време на шейсетина операции, при които били задържани 18 души, добавил главният прокурор. Трима заподозрени били екстрадирани в САЩ, а четвърти предстои да бъде предаден на американските власти.ФБР беше обещало награда от 100 хиляди долара за всяка информация, която може да доведе до залавянето на Сесар Емилио Пералта.", "date": "2019.12.03", "title": "Арестуваха Царя на кокаина"}
{"url": "https://www.novinite.bg/articles/183166/Fen-1-na-Loko-Sf-Boyat-v-Nadejda-be-provokiran-ot-shefovete-na-Hebar", "text": "Председателят на фенклуба на Локомотив (София) Румен Първанов коментира събитията, свързани със случилото се след мача между \"железничарите\" и Хебър.Според запалянкото, шефовете на тима от Пазарджик са провокирали боя, след който последваха арести в \"Надежда\".Първанов свидетелства за удар в корема на сина на легендата на \"червено-черните\" Бойчо Величков. Ето какво сподели известният локомотивец в \"Студио Дерби\":\"Видях със собствените си очи какво стана. Нагледахме се на театрални постановки от ръководството на Хебър. Ние никога не сме толерирали насилието по стадионите. Винаги има две страни - извършител и поръчител. Беше заложена бомба със закъснител. Беше направена провокация от ръководството на Хебър, което беше от делегация от 13 души. Те ще дойдат много голям клуб.Те казват, че са малтретирани от Бойчо Величков? Пълна измишльотина и лъжа. Има голямо напрежение сред нашите фенове. Върху нашия клуб се извършва съдийски произвол. Срещу Септември (София) в последната минута ни отмениха гол, кристален като сълза. Защо се отмени - евентуално само съдиите могат да знаят, може би трябваше да връщат парите. В Бургас преди втория гол има удар с лакът в лицето на наш футболист, но нямаше реакция на съдията, последва гол. Онзи ден при 3:1 за нас отсекоха като захарна тръстика нашия централен нападател Диков, който се освободи от вратаря, но съдията беше на три метра, но нямаше никаква реакция. Това беше 100% дузпа и резултатът ставаше 4:1, съдийството беше позорно.Хебър си бяха дошли със съдиите, но това не ни оправдава. Те започнаха да се радват, никой не е казал, че нямат право да се радва. Те започнаха обаче да се заяждат, да псуват, да обиждат феновете, които седят 4-5 реда под ложата. \"Да видим сега как ще влизате, боклуци\", имаше и думи за майката. Започна и от ответната страна да има такива приказки.Точно тогава се намеси синът на Бойчо Величков - Кристиян, който ги помоли да престанат. Последва псуване на майка от тяхна страна и един човек му нанесе жесток удар в корема. В този момент Бойчо Величков скочи да си защити сина, всеки на тази земя ще защити детето си. В ложите на стадиона не е имало побой на хората от Пазарджик. Единственият ударен беше синът на Бойчо Величков. Ако е имало нещо, то е станало после надолу по стълбите или вън на паркинга. Там обаче не съм пряк очевидец и не мога да коментирам. Видях арогантно държание, предизвикателно поведение, псуване и заяждане.Защо не е наказан и провокаторът? Те си поръчаха безредиците и накрая, за съжаление, получиха това, което поръчаха.Истина е, че братът на Папазов е казал, че сега ще отиде да вземе пистолета от колата и да ни избие. Тази реплика отприщи гнева. Ако беше стигнал до колата, може би сега щяхме да броим трупове. Не знам със силата на какъв този човек ще вади пистолет и ще стреля по хората. Да не е хубаво да те бият, но не е хубаво и да си поръчваш боя.Бойчо Величков е задържан по обвиненията на братя Папазови. Когато той е играл за Локомотив (София) и националния отбор на България, те са ритали топката някъде по Пазарджик. Той е легенда, имаше реплика от ложата: \"Бият Бойчо Величков\". Това отприщи напрежението, този човек е икона за нас, хората скочиха да защитят него и сина му. Боят е бил на паркинга, там е била репликата за пистолета.Локомотив заслужава и трябва да бъде наказан, но трябва да накажат и подбудителите. Не може едно престъпление да има само една страна. Не може да нападаш и после да ревеш като малко дете. Имаше 2-3 души от Хебър, които направиха целия скандал, а след това изчезнаха от кадрите.Чух, че са били бити с боксове и метални пръти. Това е смешното в случая. На входовете ни претърсват, няма как фен да влезе с бокс или метален прът. Взимат ни запалките от джобовете, свалят ни капачките на шишетата с вода. Това е инсинуация, клевета. Как ще влезе човек с метален прът на стадиона?! Абсолютни глупости са това, няма поръчана специална група, която да ги чака долу да ги бие. Там, където трябва да има камери, там има.Те започнаха боя в ложите, като удариха сина на Бойчо Величков, а след това го изкараха него виновен - че той е организирал всичко. Не е вярно, беше спонтанна реакция на феновете. Не може да дойде човек, който се представя за ръководител, който казва, че дава парите, да псува така брутално, да обижда, да налита на бой. Не знам какво е очаквал да се случи. Ако аз се държа така, аз също ще ям бой.Нека накажат и Хебър. Президентът на Хебър искал изваждане на Локомотив (София). Той не може да казва как да бъде наказан Локомотив. Със същата сила ние можем да искаме изваждане на Хебър, защото предизвикаха боя. В българския футбол си има наредба на БФС, има член, точка. Говорим за ниска култура и възпитание. Тяхното държание беше отвратително, те са инициаторите на всичко, те са виновниците. Всичко тръгна от тяхната провокация, част от нашите фенове се подадоха на тази провокация. Беше отвратителна, жестока провокация. Искам да видя колко ще бъде наказан отборът на Хебър за предизвиканите безредици.Не може един ръководител да се държи по този начин. Имаше удар в сина на Бойчо Величков. Разбирам президента на Хебър - има удари по лицето му, това е факт - и аз да съм набит, и аз ще рева. Но когато си поръчваш боя, както си поръчваш кебапчета в заведението, не трябва да ревеш толкова. Можеше да има и бити фенове на Локомотив, можеше да има и застреляни, ако беше стигнал до колата да си вземе пистолета\".", "date": "2019.12.03", "title": "Фен №1 на Локо Сф: Боят в \"Надежда\" бе провокиран от шефовете на Хебър"}
{"url": "https://www.novinite.bg/articles/183177/Sveshtenik-izbra-evtanaziyata-i-obyavi-religiite-za-horski-izmislici", "text": "Бивш белгийски католически свещеник, болен от рак, избра евтаназията на 92-годишна възраст. Пред местна телевизия той обясни, че единственото, за което може да съжалява, е, че ще изгуби своите приятели, съобщава БТА.В пълно съзнание и с бистър ум, няколко часа преди да бъде умъртвен по собственото му желание, Роже Суне разказа пред камерата, че за нищо на света не би станал отново свещеник, ако можеше да се върне назад. Религиите са \"хорски измислици\" да вярваме в някакъв висш разум, отговорен за всичко. Не е работа на Господ да разполага с човешкия живот, добави той.\"Може би не всеки има тази смелост, за мен това ще бъде облекчение. Смъртта е нищо, може да ми пожелаете само да не страдам много по пътя натам\", помоли Суне, който напусна света преди няколко дни, след като в целия си съзнателен живот е проповядвал християнската вяра.От влизането в сила на закона за евтаназията в Белгия през 2002 г. до днес 15 000 души са избрали тази възможност да прекратят мъките си. Законът позволява на лекарите да умъртвяват хора, пожелали това заради непреодолими, нелечими и нетърпими физически или психически страдания. За да бъде изпълнена евтаназията, законът изисква пациентът да подаде няколко пъти писмена молба. Експерти отбелязват, че в девет от 10 случая поискалите умъртвяване се отказват от намеренията си.Белгия е единствената страна в света, където евтаназия се прилага и за деца. В този случай законът може да бъде използван само при нетърпими и постоянни физически страдания, от които няма изход и които не могат да бъдат облекчени. От всички случаи на евтаназия в страната досега 67 на сто са били свързани със заболяване от рак, а 54 на сто са били по молба на хора, навършили 70 години.", "date": "2019.12.03", "title": "Свещеник избра евтаназията и обяви религиите за \"хорски измислици\""}
{"url": "https://www.novinite.bg/articles/183178/17-godishna-rodilka-izdahna-v-Panagyurishte-ne-davat-na-rodninite-j-da-ya-vidyat", "text": "17-годишната Мария Димитрова е починала след раждане в болницата в Панагюрище, съобщи бащата на починалото момиче. Той обясни, че дъщеря му е постъпила в лечебното заведение на 27 ноември, раждайки момченце чрез секцио.„След раждането се чувстваше добре, ходихме да я видим. Кръсти детето на моето име – Огнян. На другия ден отидохме на свиждане. Тя видя бебето, радваше се, беше добре. На следващия ден следобед майка й отиде до болницата, за да я види. Тя отново беше добре. Вечерта получихме телефонно обаждане към 21.00 часа, че дъщеря ни е настанена в Интензивното отделение и е зле. Ходих в кабинета на лекаря, който беше водил раждането, за да му кажа, че тя не е добре. Той ми каза, че тя е здрава и няма да има проблеми. Освен това ми каза да дойда сутринта, за да се уверя, че е здрава. Прибрах се вкъщи, на следващия ден сутринта се обадиха от болницата, за да ни кажат, че Мария е починала“, обясни още Огнян Янев.Опечаленият баща допълни, че не са им позволили да я видят, не им е обяснено и от какво е починала.„Обадиха ми се от Пловдив, че тялото е в моргата на болница \"Св. Георги\". И там се молихме на лекарите да ни позволят да я видим, но отново не ни разрешиха“, разказа Огнян Янев пред агенция „Фокус“.Бащата уточни, че е получил обаждане и от разследващ полицай, който е го информирал, че засега не могат да погребат детето си. Окръжната прокуратура в Пазарджик е образувала проверка по случая.Извършен е оглед от следовател, иззети са медицинските документи, свързани с лечението на починалата жена.Назначена е комплексна експертиза от 3 вещи лица, която да определи причините за настъпването на смъртта. Докато не стане готова експертизата тялото на 17-годишната Мария Димитрова няма да бъде освободено.„Разбираме, че на хората им е тежко, но трябва да приключи експертизата. Очакваме до две седмици това да стане“, уточни говорителят на Окръжната прокуратура Пламен Пантов.", "date": "2019.12.03", "title": "17-годишна родилка издъхна в Панагюрище, не дават на роднините й да я видят"}
