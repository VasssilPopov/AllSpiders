{"url": "http://www.novinite.bg/articles/156366/Damite-v-autsorsinga-v-Sofiya-dva-pati-poveche-ot-majete", "text": "Жените в аутсорсинг индустрията в София са над два пъти повече от мъжете. Над 47 800 души са служители сектора в края на 2016 г., сочи проучване на СОАПИ. До 2020 г. броят на служителите на пълно работно време в аутсорсинга се очаква да надхвърли 62 500 души. 80% от аутсорсинг индустрията e позиционирана в София, показват още данните. През 2016/2017 г. делът на заетите в сектора с висше образование е близо 80%. Делът на заетите до 34-годишна възраст в София е 38% при 33% от всички заети в столицата. Заети лица в аутсорсинг индустрията в София по пол са 68% жени и 32% мъже. През 2015 г. средната брутна годишна заплата на заетите в аутсорсинг сектора в София достига 19,4 хил. лв. при около 14,5 хил. лв. средно за София. През 2016 г. аутсорсинг индустрията е допринесла за формирането на 3,6% за БВП на България. Очаква се до 2020 г. неговият оборот да се увеличи на стойност 2,5 млрд. евро, или до 4,2% като дял от икономиката.", "date": "2018.02.05", "title": "Дамите в аутсорсинга в София два пъти повече от мъжете"}
{"url": "http://www.novinite.bg/articles/156339/Hiilyadi-se-vklyuchiha-v-Zimen-semeen-praznik-na-Vitosha", "text": "Силният снеговалеж и мрачното време не спряха близо хилядата деца, родители и роднини, включили се в десетките активности на Зимния семеен празник. Фестът в местността Офелиите на Витоша се организира за втора поредна година от „София – Европейска столица на спорта“ и „Мачирски спорт“ и набира все по-голяма популярност.Много емоции предизвика състезанието с детски шейни, съобщава sofia2018.bg. Наложи се групирането в осминафинални, четвъртфинални и полуфинални серии, които да отсеят най-добрите. Въпреки навалелия през нощта 10-сантиметров сняг трасето бе идеално подготвено, а в много от квалификациите се наложи „фотофиниш“ да определи победителите. В крайна сметка шампиони станаха 4-годишният Борис Белчев в тандем с неговия баща Димитър. Специален приз получи и най-малкият участник – 2-годишният Андриан.Отново най-много бяха желаещите да се включат в паралелния ски-слалом.Близо час стартираха малчуганите, за всеки победител в съответната двойка имаше награда. Всичко по 10-метровата писта бе като за световно – отлично подбраният профил, майсторски наредените паралелно врати, стартерите и финалните рефери. Децата от ски-училищата в района не издържаха на предизвикателството и също се пуснаха по трасето. Най-весело бе в зоната за направа на фигури и украса на шейни. В конкурсът за снежен човек се включиха 17 фамилни отбора, тричленното жури бе силно затруднено в избора си за победител. Раздадени бяха десет утешителни награди за най-атрактивни и добре изваяни фигури, но големите призове за „Най-красив снежен човек“  заслужиха фигурите на „Извънзения“ и на „Олаф от Замръзналото Кралство“. Победителите бяха поздравени и наградени олимпийската медалистка отРио2016 Християна Тодорова, която е „лице“ на инициатива София – Европейска столица на спорта. Световната шампионка по художествена гимнастика бе сред най-търсените за снимки и селфита по време на феста.Сред отличилите призьорите бяха още Аспарух Мачирски от „Мачирски спорт“ и Анатоли Илиев, организационен секретар на София – Европейска столица на спорта и член на Управителния борд на ACES EUROPE. „Искам да поздравя всички участници във втория Зимен семеен празник и да благодаря за това, че заедно и тази зима направихме нещо интересно, добро и полезно за децата. Чудесно е да бъдем с тях тук, в сърцето на Витоша, сред чистия въздух и красотите на планината. София – Европейска столица на спорта планира още много подобни прояви, чрез които столичани и гостите на града да имат повече възможности за спорт и активен начин на живот,“ заяви Анатоли Илиев. Програмата за Феста предложи на жадните за чист въздух и повече спорт сред природата деца и родители още много и различни състезания, забавни игри и викторини. Голям интерес предизвикаха въпросите за София – Европейска столица на спорта и за Витоша. На поляната се организираха още конкурси за най-добре украсена шейна, за най-атрактивно претъркаляне по пистата, битка със снежни топки, теглене на въже и др. За доброто настроение през цялото време се грижеха аниматорите от „Кинетофън“, водени от Петрана Петрова. Най-добрите получиха предметни награди, а най-атрактивните и интересни участници бяха отличени с грамоти. В крайна сметка всяко от участвалите деца си тръгна с подарък и със спомена от един прекрасно изживян ден сред природата и планината. Зимен семеен празник е посветен на желанието на хората да живеят активно, да спортуват, да се отдават на физически и забавни занимания през зимата, като се наслаждават на емоциите, които предоставя природата, допълнени с удоволствието от игрите и спортуването на снега.Целта е да се мотивират децата да се запознаят и да заобичат зимните спортове и забавления – един от приоритетите на инициатива „София – Европейска столица на спорта“.", "date": "2018.02.05", "title": "Хииляди се включиха в Зимен семеен празник на Витоша"}
{"url": "http://www.novinite.bg/articles/156332/Detska-gradina-Brezichka-s-nov-direktor-i-uchitelki", "text": "Детска градина \"Брезичка\" в Бургас е с нов директор и нови учители от днес след скандала със заснетото със скрита камера насилие и грубо отношение над децата.Детското заведение е с временно изпълняващ длъжността директор до провеждане на конкурс за длъжността. На мястото на трите учителки, подали оставка, са назначени нови възпитателки.От днес психолози от Агенцията за закрила на детето ще работят с децата от група \"Мики Маус\" за преодоляване на стреса. Междувременно от Националния инициативен комитет за качествена и иновативна образователна система са изпратили протестно писмо до кмета на Бургас Димитър Николов. В него се настоява при подобни случаи на брутално отношение към децата учителите да не подават молби за напускане, а да бъдат дисциплинарно уволнявани, съобщава БНР. От Инициативния комитет подготвят и протест, който ще се проведе на 10 февруари.Програма Хоризонт Общество", "date": "2018.02.05", "title": "Детска градина 'Брезичка\" с нов директор и учителки"}
{"url": "http://www.novinite.bg/articles/156340/21-yat-Evropejski-forum-za-ekoinovacii-shte-se-provede-v-Sofiya", "text": "\r\n\r\n\r\n", "date": "2018.02.05", "title": "21-ят Европейски форум за екоиновации ще се проведе в София"}
{"url": "http://www.novinite.bg/articles/156347/Dve-koli-se-sblaskaha-kraj-Lovech-ima-raneni", "text": "Катастрофа между два автомобила край Ловеч затруднява движението по пътя София-Варна.Инцидентът е станал около 10 часа.Няма информация за загинали, а само за леко ранени.Временно е ограничено движението в едното платно, докато протичат следствените действия и се разчисти пътят.", "date": "2018.02.05", "title": "Две коли се сблъскаха край Ловеч, има ранени"}
{"url": "http://www.novinite.bg/articles/156348/Otmeniha-gripnata-epidemiya-v-Gabrovo", "text": "От днес е отменена грипната епидемия в Габрово.Причината е спадане на заболяемостта от остри респираторни заболявания и грип, съобщиха от Регионалната здравна инспекция.През седмицата 29 януари - 4 февруари заболелите са били 277 на 10 хиляди души.Възстановява се работата на детските и женските консултации, извършването на профилактични прегледи и имунизации, уточнха от РЗИ.Грипната епидемия в Габрово беше обявена на 26 януари, а учениците имаха ваканция от 26 до 31 януари.", "date": "2018.02.05", "title": "Отмениха грипната епидемия в Габрово"}
{"url": "http://www.novinite.bg/articles/156350/Slabo-zemetresenie-v-Blagoevgrad", "text": "Слабо земетресение е усетено по високите етажи на Благоевград, предаде „Фокус“.По данни от сайта на Националния институт по геофизика, геодезия и география земен трус с магнитуд 3.7 по Рихтер е регистриран в 11.13 часа на територията на Гърция, на 6 км от Дойран.Земетресението е усетено и в други части на област Благоевград. Няма данни за нанесени материални щети, пострадали и жертви.", "date": "2018.02.05", "title": "Слабо земетресение в Благоевград"}
{"url": "http://www.novinite.bg/articles/156325/Stolichnata-obshtina-shte-investira-v-badeshtite-medicinski-sestri", "text": "Около 40 000 медицински сестри не достигат у нас. За да се справи с проблема в София, Столичната община смята да инвестира в бъдещите кадри и да раздава стипендии на студентите в така нужните специалности. След като се дипломират обаче те трябва да започнат работа в общинска болница. Критериите за получаване на стипендия още се прецизират. Засега плановете са парите да се отпускат всеки месец, а сумата да е около 200 лева.", "date": "2018.02.05", "title": "Столичната община ще инвестира в бъдещите медицински сестри"}
{"url": "http://www.novinite.bg/articles/156326/Momiche-ima-jelanie-da-osinovi-pitbula-ot-selo-Mokrishte", "text": "Противоречиви са мненията около историята, в която питбул уби 3-годишно дете от пазарджишкото село Мокрище. Младо момиче, нейното семейство и НПО се борят да спасят кучето Цезар и имат желание за неговото осиновяване. Вижте повече в репортажа.", "date": "2018.02.05", "title": "Момиче има желание да осинови питбула от село Мокрище"}
{"url": "http://www.novinite.bg/articles/156354/Zapochva-sastezanieto-Naj-dobar-mlad-shofor-na-Balgariya", "text": "Състезанието  започва днес и ще продължи до 12 май, съобщиха от Съюза на българските автомобилисти /СБА/. Първият кръг ще продължи до 27 април, като дотогава всеки участник трябва да реши тест, публикуван на интернет страницата на събитието. Чрез него ще се проверят теоретичната подготовка на участниците.Вторият кръг на състезанието ще бъде на 12 май, на , в Калояново. Там ще бъдат изпитани уменията на участниците за заобикаляне на препятствия, паркиране, овладяване на автомобила върху мокра или заледена настилка, смяна на гума, проверка на техническото състояние на автомобила, оказване на първа помощ на пострадали в катастрофа.В инициативата може да участват всички български шофьори на възраст 18-26 години, които имат до 5 години стаж зад волана. В България има близо 220 000 шофьори във възрастовата група 18-26 год., като статистиката показва, че някой от тях участва във всеки трети инцидент на пътя, допълниха от СБА.За най-добрият млад шофьор на България е предвидена награда - една година безплатно шофиране на Renault Captur, предоставено от представителството на марката в България.Тази година кампанията се осъществява в България, Словения, Словакия и Чехия, с подкрепата на Международната автомобилна федерация.", "date": "2018.02.05", "title": "Започва състезанието \"Най-добър млад шофьор на България\""}
{"url": "http://www.novinite.bg/articles/156358/5-godishno-dete-postrada-pri-incident-v-Pamporovo", "text": "5-годишно дете е пострадало при инцидент в Пампорово. Това съобщиха от Планинската спасителна служба в курорта, цитирани от Радио „Фокус“ – Смолян. Инцидентът е станал около 13:00 часа. Сноубордист е ударил детето на една от пистите в Пампорово.На място веднага са пристигнали линейка и полиция. Детето е закарано в болницата в Смолян и предстои да се установи какви точно са получените травми от удара. ", "date": "2018.02.05", "title": "5-годишно дете пострада при инцидент в Пампорово"}
{"url": "http://www.novinite.bg/articles/156337/Zadarjaha-15-godishen-ograbil-i-namushkal-s-noj-jena-v-Dupnica", "text": "В събота криминалисти от ОДМВР – Кюстендил и РУ Дупница са установили и задържали 15-годишен извършител на грабеж в „Горна махала” в Дупница, предаде  БГНЕС, позовавайки се на полицията.Непълнолетният проникнал чрез взлом в жилището на 46-годишна жена, пребил я и я наранил с нож. След сигнализирането на полицията са предприети незабавни издирвателни действия, медицински екип е оказал първа помощ на жертвата, тя е настанена за лечение в столична болница с опасност за живота.В хода на специализираните полицейски действия извършителят е задържан, по-късно са открити и откраднатите вещи – дамската чанта на жертвата, и ножът, с който е наранена.15-годишният дупничанин е разпитан пред съдия, с постановление на прокурор е задържан за 72 часа. По случая е започнато досъдебно производство, работата по него продължава под прякото наблюдение на прокуратурата. Задържаният извършител е от ромски произход.", "date": "2018.02.05", "title": "Задържаха 15-годишен, ограбил и намушкал с нож жена в Дупница"}
{"url": "http://www.novinite.bg/articles/156359/Piyani-mladeji-ubiha-vazrasten-maj-v-Ajtos-za-udovolstvie", "text": "Двама младежи от ромски произход са убили възрастния мъж в Айтос за удоволствие. Това стана ясно след брифинг днес, даден в бургаската Окръжна прокуратура съвместно с началника на ОД на МВР Бургас комисар Калоян Калоянов, предава БГНЕС.Кървавото престъпление е извършено на 2 февруари, когато почерпените с алкохол роми – Желязко Данчев на 20 години и Ясен Стойчев на 16 години, нахлуват в обитавана от бездомника Асен Пуров постройка.Сварват 70-годишния Пуров да спи и безпричинно го нападат. Безобидният мъж е намушкан 32 пъти с нож, който двамата роми са си разменяли, в областта на корема и врата. По тялото на жертвата са открити и множество следи от удари. След убийството извършителите са употребили още алкохол. Двамата са задържани след бърза реакция на полицията.На 6 февруари прокуратурата ще внесе искане за мярка за неотклонение, като присъдите които могат да получат извършителите на тежкото, немотивирано и извършено по особено жесток начин престъпление е от 10 до 20 години лишаване от свобода за пълнолетния извършител, и от 5 до 15 години затвор за непълнолетния извършител. ", "date": "2018.02.05", "title": "Пияни младежи убиха възрастен мъж в Айтос за удоволствие"}
{"url": "http://www.novinite.bg/articles/156335/Razpitvat-Plevneliev-po-deloto-sreshtu-bivshiya-voenen-ministar", "text": "Президентът (2012-2017) Росен Плевнелиев ще бъде разпитан като свидетел по делото срещу бившия военен министър Николай Ненчев за договора с Полша за ремонт на самолетите \"МиГ-29\". Това съобщиха от Софийския градски съд. Заседанието по делото е в сряда.Бившият военен министър е на съд за два отделни случая, в които според прокуратурата е извършил престъпление по служба, от което са настъпили значителни вредни последици.Прокуратурата смята, че от май до септември 2015 г. Ненчев не е осигурил авиационната безопасност и летателната годност на авиацията на Военновъздушните сили, като не изпълнявал договорите за ремонт на руските изтребители с фирмата производител \"РСК МИГ\", а преговарял с Полша.", "date": "2018.02.05", "title": "Разпитват Плевнелиев по делото срещу бившия военен министър"}
{"url": "http://www.novinite.bg/articles/156345/Salah-Abdeslam-se-izpravya-pred-sada", "text": "Единственият оцелял терорист от атентатите в Париж през ноември 2015 година застана пред съда в Брюксел. Заради делото, в града са въведени извънредни мерки за сигурност.Освен от терористичен удар, белгийските власти се опасяват също, че подсъдимият ще избяга или ще опита да се самоубие.Предстои дело и във Франция, където Абдеслам ще отговаря за участието си в парижките атентати, при които загинаха 130 души. ", "date": "2018.02.05", "title": "Салах Абдеслам се изправя пред съда"}
{"url": "http://www.novinite.bg/articles/156353/Gen-Kircho-Kirov-poluchi-oshte-edna-prisada", "text": "Две години условно с 4 години изпитателен срок получи бившият директор на Националната разузнавателна служба ген. Кирчо Киров по делото за разгласяване на класифицирана информация, предаде БГНЕС.Градският съд осъди Киров да заплати и разноските по делото.Става въпрос за секретното дело по текст от Наказателния кодекс, който се отнася до разгласяване на информация, представляваща държавна тайна. Това е процесът, който тръгна след телевизионно интервю от 2014 г. „Обясних един случай, който имаше в Иран с български гражданин, който беше заловен за транспортиране на наркотици“, обясни още тогава Киров.На 23 януари тази година бившият директор на разузнаването ген. Кирчо Киров получи присъда от 15 години лишаване от свобода за длъжностно присвояване в периода 2007 – 2011 г., представляващо особено тежък случай в размер на повече от 5 млн. лева.", "date": "2018.02.05", "title": "Ген. Кирчо Киров получи още една присъда"}
{"url": "http://www.novinite.bg/articles/156334/Kradci-sa-zadignali-53-ptici-i-nad-ton-hrana-ot-ferma-v-Montansko", "text": "Крадци са нападнали през почивните дни ферма за отглеждане на птици в монтанското , собственост на М.К. /69 г./, съобщиха от Областната дирекция на МВР в Монтана.Те пробили отвор в тухлена стена на стопанска постройка и изнесли 40 кокошки, 13 пуйки, 800 килограма царевица, 200 килограма пшеница, 50 килограма смески за храна на птици и лампи за отглеждане на птици. Щетите от нападението все още се уточняват.По случая е образувано досъдебно производство, според криминалисти става въпрос за организирана група крадци, които са ползвали камион, за да отнесат плячката си.", "date": "2018.02.05", "title": "Крадци са задигнали 53 птици и над тон храна от ферма в Монтанско"}
{"url": "http://www.novinite.bg/articles/156362/Sedem-dushi-sa-obvineni-za-nezakonna-prodajba-na-prepraveni-orajiya", "text": "Седем души са обвинени за незаконна продажба на преправени оръжия, съобщи прокуратурата.Групата е преработвала обезопасени и газови оръжия в огнестрелни, след което ги е продавала на черния пазар.Един от участниците притежавал оръжеен магазин в София, откъдето е доставял обезопасени и повредени оръжия. Те се ремонтирали в работилница в жилищен блок в столицата и били пускани на пазара.Седмината участници са задържани на 1 февруари в Карлово. Петима от тях вчера са пуснати по гаранция от 5000 лева. На останалите двама не е наложена мярка за неотклонение. ", "date": "2018.02.05", "title": "Седем души са обвинени за незаконна продажба на преправени оръжия"}
{"url": "http://www.novinite.bg/articles/156327/Snyag-i-buri-obhvashtat-Yaponiya", "text": "Метеорологическата служба на Япония предупреди в понеделник, че се очакват бури по голяма част от крайбрежието на Японско море. Ветровете ще духат както на най-северния остров Хокайдо, така и в югозападната част на главния остров Хоншу.Препоръчва се да бъде ограничено движението на пътнически кораби, да се вземат допълнителни мерки за разчистване на автомобилните пътища и железопътните линии, както и летищата.За последното денонощие до 10.00 ч. в понеделник, местно време, в някои райони на Хокайдо паднаха 60 см сняг, на главния остров Хокайдо - над 50 см. Поривите на вятъра в отделни моменти надвишават 25 м/сек.", "date": "2018.02.05", "title": "Сняг и бури обхващат Япония"}
{"url": "http://www.novinite.bg/articles/156351/Zemetresenie-v-Makedoniya-se-useti-i-v-Balgariya", "text": "Земетресение с магнитуд 4 по Рихтер е регистрирано край Дойран, съобщава Средиземноморският сеизмологичен център, цитиран от Фокус. Трусът е регистриран в 11.13 часа местно време с дълбочина 40 км. Земетресението е с епицентър на 147 км от Скопие, на 11 км от Стари Дойран и на 7 км от Дросатон. В началото на годината серия от земетресения бяха регистрирани с епицентър Дойранското езеро.Трусовете бяха усетени и в Македония и България. Най-силният от тях с магнитуд 5 по Рихтер бе регистриран на 2 януари в 06.24 часа с епицентър на 30 км северно от Солун, край град Кукуш. Дойранското езеро се намира в Югоизточна Македония, разделено между Македония и Гърция. Площта му е 43,1 кв. км., от която на територията на Македония са 27,3 кв. км., а на Гърция 15,8 кв. км. Езерото е с надморска височина от 148 м, най-голямата му дълбочина е 10 м.Около езерото от страната на Македония са разположени селата Николич, Нов Дойран, Стар Дойран и Сретеново, а от гръцка страна - село Дойран.", "date": "2018.02.05", "title": "Земетресение в Македония се усети и в България"}
{"url": "http://www.novinite.bg/articles/156329/Turskiyat-prezident-Erdogan-e-na-oficialno-poseshtenie-vav-Vatikana", "text": "Турският президент Реджеп Тайип Ердоган е на официално посещение във Ватикана по покана на папа Франциск. То ще бъде първото на турски президент от 60 години. На пресконференция във връзка с визитата Ердоган посочи, че един от основните въпроси, които ще обсъди със Светия отец, е проблемът за Ерусалим, който нагнети отношенията между мюсюлманския и християнския свят. Ердоган, веднага след решението на американския президент Доналд Тръмп да обяви Ерусалим за столица на Израел, бе разговарял с папата по телефона. Ердоган подчерта, че решението на Тръмп е в нарушение на международното право и с папата са на едно и също мнение. \"Аз искам да благодаря на папа Франциск за изразената позиция.Той направи изключително важно послание към християнския свят, защото Ерусалим не е проблем само на мюсюлманите. И двамата сме застъпници за статута на Ерусалим и изразяваме волята да го запазим. Никоя нация няма право да предприема стъпка в едностранна посока и няма право да нарушава международното право по проблем, който интересува милиони хора по света\", каза Ердоган. Отношенията между Турция и Ватикана, а също и актуални регионални въпроси, между които мигрантската криза и тероризмът, се предвижда да бъдат сред темите, които ще бъдат обсъдени на срещата на Ердоган със Светия отец. Изключителни мерки на най-високо ниво ще бъдат взети за сигурността на Ердоган и турската делегация. 3500 служители от сигурността са мобилизирани за охраната на височайшия гост.", "date": "2018.02.05", "title": "Турският президент Ердоган е на официално посещение във Ватикана"}
{"url": "http://www.novinite.bg/articles/156341/Moskva-v-pregradkata-na-nevijdan-ot-100-godini-obilen-snyag", "text": "За едно денонощие от улиците на Москва са извозени 1 200 000 куб. м сняг, съобщи днес пред журналисти зам.-кметът Пьотър Бирюков след силния снеговалеж, връхлетял през уикенда руската столица, предаде ТАСС. \"Толкова сняг пада за пръв път от 100 години насам\", подчерта представителят на градските власти. Улиците вече са разчистени и работата продължава, уточни той.В нормални условия за прибиране на подобно количество сняг са необходими 9 дни. Градската управа ще вземе мерки Москва да бъде разчистена много по-рано, макар че в близките три денонощия се очаква да навали още 6 до 8 см сняг, допълни служителят.   ", "date": "2018.02.05", "title": "Москва в прегръдката на невиждан от 100 години обилен сняг"}
{"url": "http://www.novinite.bg/articles/156342/Krasivi-maski-kostyumi-i-angelski-polet-na-starta-na-karnavala-vav-Veneciya", "text": "Хиляди хора с красиви маски и костюми присъстваха на откриването на карнавала във Венеция.В неделя официалният старт на събитието беше даден по традиция с „Полет на ангела” над площад „Сан Марко”. Маскираната дама се спусна от камбанарията на площада, завързана с 80-метрово въже, пише dariknews.bg.История от времето на Ренесанса гласи, че полетът на ангела датира от 1558 г. Тогава един турчин - акробат, гост на Венеция, се обзаложил, че ще скочи от камбанарията на базиликата „Сан Марко\". И така, по двойно въже, от лодката му на кея пред пиацетата, той се изкачил до камбанарията, „въоръжен” със самоделни крила и опънато двойно въже, и скочил. Венецианците били толкова възхитени от това деяние, че решили да го изпълняват като номер по време на карнавалните тържества.Това представление се изпълнявало само от акробати. С течение на годините, така нареченото Изкачване на турчина, се превърнало в официална церемония и се изпълнявало в три етапа: акробатът се изкачва до върха на кулата; после слиза до лоджията на двореца на Дожите и прави салто пред Дожа и посланиците, а те от своя страна го поздравяват с цветя и тържествено му връчват свитък с поеми, както и пари. След това „ангелът” отново се изкачва до върха на кулата. След злополука, станала през 1759 г., когато акробатът Нане Байло паднал сред ужасената тълпа, било взето решение акробатите да бъдат заменени с големи дървени гълъби, пълни с цветя и конфети, които при политането се разхвърчавали над множеството. По този начин \"Полетът на турчина\" получил името „Полетът на гълъба”.От 2001 г., благодарение на Европейския консорциум за съхранение на историческите ценности, е възстановено шоуто с акробати, които хвърлят над публиката балони и конфети. Същата година т.нар. \"полет\" е бил изпълнен от Катюша Триберти от известния \"Триберти акробатичен цирк\", а през следващата 2002 г. - от италианската актриса Антонела Елия, която е посрещната от голям оркестър с музиканти. През 2003 г. шоуто е осъществено от венецианската шампионка по феxтовка Фрида Скарпа. Така атракцията се превръща в \"Полет на ангела\".По традиция в деня преди откриването на фестивала - събота, се провежда шествие на девойки в средновековни костюми, наречено Празникът на Мариите. Легендата разказва, че през 948 г. пирати отвлекли 12-те най-красиви жени от града и на тогавашния дож Пиетро Кандиано се наложило да ги спасява със своята армада. Жените били върнати обратно и събитието било отпразнувано с пищни церемонии.Няколко години по-късно възникнал обичаят девойките за женене да се обличат в нови дрехи и да се включват в дълго шествие с маски, по време на което се избирали седемте най-изящни момичета. Сега ритуалът се нарича Празникът на Мариите, а костюмите се шият от известни италиански дизайнери.Карнавалът във Венеция е най-старият и най-големият в Европа. Организира се през януари или февруари, преди Великденските пости, за да могат благородниците, богатите буржоа и простолюдието да се смесят под прикритието на маските и да се отдадат на веселие и страсти.", "date": "2018.02.05", "title": "Красиви маски, костюми и ангелски полет на старта на карнавала във Венеция"}
{"url": "http://www.novinite.bg/articles/156331/Horata-s-dobri-imena-cherpyat-dnes-jenite-piyat-vino-v-chest-na-majete", "text": "Църквата почита днес паметта на света мъченица Агатия, имен ден празнуват Добрин, Добромир, Добри и дамите с производни имена. Името е от старогръцки произход, Агатия означава \"добра\".Света Агатия е живяла по време на римския император Декий (249-251), когато е имало жестоки гонения срещу християните. Във всички области на империята било заповядано да ги предават на мъчения и смърт. Агатия е родена в Палермо, тя била скромна християнка, славела се със своята красота, добродетел и знатен род. Родителите й оставили голямо богатство, но тя малко ценяла земните блага. Когато местният управител Квинтиан пратил войници, тя спокойно отишла с тях в Катания. Подложена на жестоки мъчения, Агатия запазила силата на духа си и нищо не можело да я накара да се отрече от Христовата вяра. Славата на мъченическата й смърт бързо се разнесла сред вярващите и веднага след нейната смърт християните построили църква над нейната гробница. Простата дреха, която тя обикновено носела, била поставена на гроба й за спомен на нейното смирение.Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество.Според народните поверия жените празнуват днешния ден в чест на мъжете, те се черпят с вино, за да почетат съпрузите си.", "date": "2018.02.05", "title": "Хората с добри имена черпят днес, жените пият вино в чест на мъжете"}
{"url": "http://www.novinite.bg/articles/156346/V-Azerbajdjan-svikvat-predsrochni-prezidentski-izbori", "text": "В  на 11 април ще се състоят предсрочни , обяви днес с указ президентът на страната , цитиран от Ройтерс.Според конституцията редовните избори за президент се провеждат в третата сряда на октомври в годината, в която изтича мандатът на избрания държавен глава. Според това правило изборите тази година трябваше да бъдат на 17 октомври. Защо е решено този срок да бъде изтеглен още през април, не се обяснява, посочва ТАСС.Алиев, който е на власт от 2003 г. и сега приключва третия си мандат, отново е номиниран като кандидат на управляващата партия \"Нов \". Това обяви още миналата седмица нейният изпълнителен секретар Али Ахмедов. До момента няма други кандидати за поста. Законите на страната не ограничават боя на мандатите на държавния глава. Миналата година с референдум бе внесена поправка в конституцията, с която от тази година президентът ще се избира за 7-годишен, а не за 5-годишен срок.", "date": "2018.02.05", "title": "В Азербайджан свикват предсрочни президентски избори"}
{"url": "http://www.novinite.bg/articles/156355/Kievskiyat-patriarh-Putin-e-noviyat-Kain", "text": "Владимир Путин иска да си върне влиянието над държавите от бившия соцлагер, включително над България. Но мечтите му са напразни, защото този период от историята на империята му свърши. Това казва в интервю за ДВ киевският патриарх Филарет, цитиран от БГНЕС.Кризата в Украйна предизвика и разкол сред православните украинци. Част от тях подкрепят независимата Киевска патриаршия на Украинската православна църква, водена от патриарх Филарет, а друга част - Украинската православна църква, която е подчинена на Московския патриарх Кирил. Филарет цитира данни от социологически изследвания, според които независимата Киевска патриаршия се поддържа от 44 до 48% от украинците, докато Московската патриаршия - от 20 до 24% от хората.За църковния разкол в Украйна отново се заговори след един твърде фрапантен случай. Служител на православната църква, подчинена на Москва, отказа да опее и погребе двегодишно детенце, поради това, че било кръстено от свещеник на противниковата - Киевска патриаршия. В интервю за ДВ главата на обявилата независимост от Москва Киевска патриаршия патриарх Филарет казва, че в края на 2017 е написал писмо до патриарха на Русия Кирил, в което му предлага помирение между двете църкви. Отговор оттам обаче така и не дошъл. Филарет твърди още, че отказът на свещеника да опее починалото дете е незаконен, тъй като кръщаването на дете, според него, може да бъде извършено не само от духовно лице, но и от мирянин, а дори и от майката на едно малко дете, ако тя вижда, че детето е на умиране.Патриарх Филарет изразява недоволството си от това, че Руската православна църква иска да господства над православните украинци и казва: \"Разколът може да се преодолее, ако се признават и спазват каноните на Православната църква. В 34-тото правило на Светите апостоли се казва, че всеки народ е длъжен да знае кой е неговият водещ духовен пастир. Когато ние живеехме в обща държава - по времето на Руската империя, както и в Съветския Съюз - Украинската църква влизаше в състава на Руската православна църква и признаваше за свой глава Московския патриарх. Когато Украйна стана независима държава, свикахме Събор според всички изисквания на каноничните правила, на който бе прието решението Украинската църква да стане автокефална, т.е. независима от Москва\", казва Филарет.По-нататък в интервюто за ДВ той казва, че Путин се опитва да оказва влияние над Украйна чрез Украинската църква, която е останала на подчинение на Московската патриаршия. Духовникът обаче предрича, че подобно нещо е обречено на неуспех, тъй като свободолюбивият украински народ не желаел повече да се подчинява на Москва. По отношение на конфликта в Донбас и войната в Източна Украйна Филарет казва следното:\"Русия проявява агресия спрямо Украйна. Незаконно ни беше отнет Крим. Явно са смятали, че по същия начин могат да ни вземат и Донбас, а и други области. Те мечтаят да подчинят цяла Украйна, пък и не само нея. Мечтаят да си върнат влиянието над държавите от бившия социалистически лагер - над прибалтийските републики, Полша, Румъния, над България. Путин си мечтае за подобно нещо. Но мечтите му са напразни, защото този период от историята на неговата империя е приключил. Ние живеем в глобализиран свят, в който няма място за империи. И мечтите за връщането на тези империи - са празни мечти\", казва Филарет. Според него, войната в Източна Украйна няма да е вечна, а тъй наречените Републики Донецк и Луганск, които са под влиянието на руските сепаратисти, ще прекратят съществуването си. По-нататък в интервюто той твърди, че Путин е вярващ християнин, който обаче не живеел по законите на вярата, а вършел беззакония. Поради това Филарет го нарича \"Новия Каин\".По отношение на един скорошен призив за религиозна толерантност и търпимост към сексуалните малцинства, например към хомосексуалните, патриарх Филарет казва: \"Към грешниците трябва да се отнасяме търпеливо. Не бива да ги отблъскваме, защото Господ обича и нас, въпреки че и ние сме грешници. Браковете между мъже могат да бъдат допускани, но не бива да се счита, че те са нещо правилно и добро. Това е грях и църквата не може да го поддържа. Нека бъдем търпеливи към грешниците, но да говорим, че вършат нещо правилно - не е възможно\", казва в заключение украинският патриарх Филарет.", "date": "2018.02.05", "title": "Киевският патриарх: Путин е \"новият Каин\""}
{"url": "http://www.novinite.bg/articles/156336/Britanskite-slujbi-sa-otblasnali-54-mln-hakerski-ataki", "text": "Специалните служби на Великобритания са отблъснали 54 милиона атаки през цифровото пространство през миналата година. Свалени са били и 120 хиляди фалшиви интернет сайта, съобщи в неделя \"Файненшъл таймс\".От електронната версия на вестника става ясно, че изданието е получило достъп до доклада на Националния център за кибернетична сигурност (National Cyber Security Centre, NCSC), който е част от специалната служба Център за правителствена комуникация (Government Communications Headquarters, GCHQ).Документът, който ще бъде публикуван в понеделник, твърди, че свалянето на сайтовете и отразяването на атаките е извършено с помощта на системата за защита Great British Firewall, която предвижда внедряването на програмен елемент в мрежата, който филтрира трафика, съобщава ТАСС, цитирана от БГНЕС. Разработената от NCSC програма за активна защита дава възможност да се съкрати с 2% спрямо 2016 година броят на глобалните фишинг и вирусни атака, предприети в Обединеното кралство.В доклада се посочва, че преобладаващата част от подобни престъпления се извършват не от \"враждебни държавни субекти\", а от групировки, които имат намерение да извлекат полза от продажба на откраднати лични данни или от получаване на незаконен достъп до банкови сметки. Според техническия директор на NCSC Йън Леви, днес вече \"не е реалистично да се мисли, че може да се победи киберпрестъпността\". Но службата ще се опитва да ѝ създаде максимално възможните проблеми по всякакъв начин, включително като се бори този вид криминална дейност да стане нерентабилна и много рискована.", "date": "2018.02.05", "title": "Британските служби са отблъснали 54 млн. хакерски атаки"}
{"url": "http://www.novinite.bg/articles/156356/Na-ostrov-kraj-Finlandiya-shte-mogat-da-letuvat-samo-jeni", "text": "На остров край  ще се появи курортът , в който ще могат да летуват единствено представителки на  и в него няма да бъдат допускани мъже, съобщава в. \"Ню Йорк пост\".Почивният комплекс ще види бял свят през месец юни. Идеята за създаването му хрумнала на Кристин Рот. Самата тя станала свидетелка как дамите реагират на мъжкото присъствие по време на летуване.Те веднага започват да се правят на красиви пред мъжете и по този не могат да се съсредоточат върху себе си. А когато комплексът изцяло бъде \"женско царство\", атмосферата в него ще бъде много по-релаксираща.Курортът  ще бъде разположен на малко островче край бреговете на Финландия. Кристина лично ще проучва кандидатките, за да реши дали ще се впишат в местната обстановка.", "date": "2018.02.05", "title": "На остров край Финландия ще могат да летуват само жени"}
{"url": "http://www.novinite.bg/articles/156361/V-Germaniya-shte-stroyat-futuristichna-sgrada-napodobyavashta-kristal", "text": "Архитектурна фирма показа концепцията си за футуристична сграда, приличаща на кристал, която ще се превърне в забележителност за германския град Еслинген, съобщи \"Хайпбийст\", цитиран от БТА. Строителството на проекта \"Майлстоун\" на холандската компанията \"MVRDV\" трябва да започне през 2020 г. Самата сграда ще бъде на 12 етажа и ще предоставя 70 хиляди квадратни метра пространство със смесено предназначение. В нея ще се помещават офиси, кафенета, ресторанти и зали за организиране на срещи. По стъклената фасада ще има QR кодове, които, разчетени от камерите на мобилните телефони, ще дават на посетителите информация за хората, пейзажа и историята на града. Така сградата ще бъде превърната в интерактивна библиотека.Фасадата на сградата ще е огледална, а на места - прозрачна. По нея ще има фотоволтаични клетки, които ще съхраняват и генерират електричество.Дизайнери и архитекти на уникалното здание са Вини Маас и Якоб ван Рийс.", "date": "2018.02.05", "title": "В Германия ще строят футуристична сграда, наподобяваща кристал"}
{"url": "http://www.novinite.bg/articles/156344/London-obyavi-che-sled-Brexit-izliza-ot-mitnicheskiya-sayuz-s-ES", "text": "Великобритания ще напусне митническия съюз с ЕС след края на членството й в общността, съобщиха от канцеларията на премиера Тереза Мей, цитирана от агенция \"Прес асосиейшън\" и БГНЕС.„Нашата политика не се свежда до това да бъдем в митническия съюз”, каза източникът и отбеляза, че Лондон ще се стреми към сключване на споразумение с Брюксел, което да гарантира безпрепятствена търговия след Brexit, доколкото това е възможно.В. „Сънди таймс” по-рано съобщи, че Мей може да бъде сменена от поста си, ако продължава да следва планове за запазване на участието на страната в митническия съюз.Според изданието, евроскептици от управляващата Консервативна партия са се свързали с външния министър Борис Джонсън и са се споразумели, че в случай на принудително оттегляне на Мей, министърът на околната среда Майкъл Гоув ще стане вицепремиер, а убеденият защитник на Brexit депутатът Джейкъб Рис-Мог ще оглави финансовото ведомство.При такова развитие Джонсън може да заеме премиерския пост.Преговорите за Brexit трябва на продължат до ноември 2018 г., след което двете страни в тях ще разполагат с половин година за ратификация на споразумението в националните парламенти.Брекзит трябва да влезе в сила на 29 март 2019 г., а след това започва преходен период до 31 декември 2020 г. ", "date": "2018.02.05", "title": "Лондон обяви, че след Brexit излиза от митническия съюз с ЕС"}
{"url": "http://www.novinite.bg/articles/156365/Bankova-smetka-sabira-dareniya-sled-razrusheniyata-ot-vyatara-vav-Vraca", "text": "Във Враца отвориха гише, на което пострадалите от силния вятър граждани могат да подават сигали за нанесени щети. По първоначална оценка щетите, които съботната буря нанесе във Враца, възлизат на около 700 000 лева. Около 500 000 лева пък ще са необходими, за да се възстановят обществени сгради и още 200 000 лева – за частни имоти. Комисията, която оглежда щетите, трябва да изготви оценки, за да може да се кандидатства за отпускане на помощ. А междувременно, от общината откриха банкова сметка за дарения за пострадалите семейства. Ако искате да помогнете, може да изпратите средства на следната банкова сметка: Общинска банка АД IBAN:  BG15SOMB 9130 8458 9220 44 BIC: SOMBBGSF Вид плащане  44 51 00 Основание за плащане: Подпомагане на бедстващо население. ", "date": "2018.02.05", "title": "Банкова сметка събира дарения след разрушенията от вятъра във Враца"}
{"url": "http://www.novinite.bg/articles/156333/Djambazki-Makedoniya-e-balgarska-a-Garciya-e-okupirala-nashi-zemi", "text": "Македония е българска и гърците нямат никакви основания за тези протести. Това заяви в сутрешния блок на бТВ евродепутатът Ангел Джамбазки по повод протестите в южната ни съседка за името на Македония.Вчера 300 000 - 400 000 гърци се събраха на протест в Атина и се обявиха срещу включването на думата Македония в името на бившата югославска република. Според тях това е посегателство срещу историята на Гърция.\"Модерната гръцка държава се появява на Балканите 1912 – 1913 г. в сговор със Сърбия. В териториите, които те окупираха тогава и до днес продължават да окупират, и досега хората говорят на нашески език\", каза Джамбазки.На Балканите има много рани, които трябва да заздравеят по пътя на европейската интеграция, добави евродепутатът Андрей Ковачев (ЕНП/ГЕРБ). Това е единственият медикамент, иначе ще се повтори историята. Не знам дали народите на Балканите трябва през 30 – 40 години да повтарят едни и същи ужаси, каза той.\"Големият проблем на Гърция изобщо не е името на Република Македония, а да не се постави въпросът за населението в Беломорието, защото гърци там няма и досега. С Македония сме един народ, разделен в две държави. А ако Македония се сближи с България, както би трябвало да е, ако Македония и България нямат граница, гърците ще започнат да се чудят какво ще стане с тези окупирани от тях територии\", каза още Джамбазки.\"63% от гърците искат да се намери приемливо решение за името, над 70% от тях казват, че продължаващият спор не е в интерес на Гърция\", добави Ковачев. Протестите, според него, са с цел да се сплаши премиера Алексис Ципрас и да не се стигне до споразумение за името.С приемането на Македония в ЕС и НАТО ще се възстанови една историческа справедливост, затова сърбите и гърците пречат, каза Джамбазки.", "date": "2018.02.05", "title": "Джамбазки: Македония е българска, а Гърция е окупирала наши земи"}
{"url": "http://www.novinite.bg/articles/156357/Niderlandiya-izteglya-poslanika-si-ot-Turciya", "text": "Нидерландия обяви, че изтегля своя посланик от Анкара и ще отнеме на Турция правото да разполага със свой представител в страната, информира \"Франс прес\", цитирана от Агенция \"Фокус\".Отношенията между двете държави са на ниско ниво от миналата година, когато нидерландски официални лица не позволиха на турски министър да присъства на митинг, провеждан в навечерието на изборите в страната.Външният министър на Нидерландия заяви: \"Въпреки разговорите с Анкара, не постигнахме съгласие относно това как да нормализираме отношенията си“. ", "date": "2018.02.05", "title": "Нидерландия изтегля посланика си от Турция"}
{"url": "http://www.novinite.bg/articles/156328/Nova-zastrahovatelna-izmama-s-avtomobili", "text": "Бум на застрахователните измами с коли у нас. Само от началото на тази година в страната са станали 94 кражби на автомобили, показват данните на полицията. От тях 22% са извършени с цел застрахователна измама. В сравнение с миналата година това е 100% увеличение, казват още от МВР. Измамите с автомобилни застраховки са се превърнали в печеливш бизнес, твърдят разследващите пред NOVA. Схемата е проста - необходим е само автомобил в движение. \"Такъв автомобил отвън закупен за някаква смешна сума, накичва се колкото да може само да върви, за да може да се представи пред застрахователите за сума, която много-много пъти надвишава стойността му. Той никъде не може да се продаде, нито на автоборсата, никъде не може да му се вземе такава висока сума\", заяви главен инспектор Пламен Максимов от сектор \"Престъпления срещу МПС\" към СДВР. Няколко месеца след като е застрахован, автомобилът изчезва безследно. Обявен е за откраднат. Лицето, което го обявява за откраднат, знае, че такъв автомобил вече няма. Следите се заличават от следващите в схемата. Собственици на морги или частни лица, които разглобяват колите.", "date": "2018.02.05", "title": "Нова застрахователна измама с автомобили"}
{"url": "http://www.novinite.bg/articles/156364/Otmeniha-gripnata-epidemiya-vav-Vidin", "text": "Със заповед на директора на Регионалната здравна инспекция - Гергана Джамбова, от днес в област Видин е отменена грипната епидемия, обявената на 23 януари. Това съобщават от РЗИ във Видин, цитирани от БТА. Причината - през изминалата седмица броят на заболелите от грип рязко е намалял, регистрирани са 213 заболели на 10 000. Най-високи стойности на заболели от грип във Видинско бяха регистрирани в периода от 22 до 28 януари - 290 на 10 000 души. Тогава от Регионалната здравна инспекция обявиха грипна епидемия и противоепидемични мерки на територията на цялата област, а кметът на Видин отмени учебните занимания за два дни. ", "date": "2018.02.05", "title": "Отмениха грипната епидемия във Видин"}
{"url": "http://www.novinite.bg/articles/156343/Cacarov-Otbelyazvame-naj-niskoto-do-momenta-nivo-na-kontrabanda-pri-cigarite", "text": "Отбелязваме най-ниското до момента ниво на контрабанда при цигарите - 6%. Това каза главният прокурор Сотир Цацаров след представянето на резултати от изследване за контрабандата на цигари.На първо място искам да отбележа, че формулировката, под която е обозначено проучването \"цигари, непредназначени за местния пазар\" е изключително деликатна и в същото време показваща за какво става дума. Най-общо казано става дума за това, което представлява незаконна търговия, контрабанда и което в крайна сметка осъществява и престъпни състави. Въпреки деликатната формулировка \"цигари, непредназначени за местния пазар\", не може да не отбележим няколко неща. На първо място плюсовете – да, 6% е най-ниското ниво, мерено до момента. Тези 6% обаче не бива да ни успокояват, защото в рамките им маржовете са много големи по места, заяви Цацаров. По думите му има места с много нисък процент и места с много висок. Ако Хасково, с най-висок процент, го обясняваме географски, възникват въпросите за Велико Търново и Пазарджик. Такива въпроси възникват и по отношение на марките цигари с оглед на това, че отново лидер остава една и съща компания. Така или иначе усилията и на прокуратурата, и на МВР са свързани не само с противодействието на незаконната търговия с цигари. Това е само един от спектрите на нашата работа.Само снощи са задържани 32 кг хероин, допълни той. Според главния прокурор не е възможно тези резултати да бъдат постигнати, ако липсва партньорството между държавните органи и бизнеса, който е заинтересуван да работи на светло. Не можем да кажем, че тези 6% са резултат само на работата на митници, прокуратура, МВР и т.н. Благодаря трябва да се каже и на всички икономически оператори, които подкрепят тази инициатива и без партньорството на които тези 6% биха били абсолютно невъзможни. Силното партньорство на светлия бизнес с държавата е от изключително значение за тези проценти, каза още Цацаров.", "date": "2018.02.05", "title": "Цацаров: Отбелязваме най-ниското до момента ниво на контрабанда при цигарите"}
{"url": "http://www.novinite.bg/articles/156349/Kontrabandata-na-cigari-oshtetila-haznata-s-miliardi-za-10-godini", "text": "Около 4 млрд. щети за бюджета - рекордната сума е натрупана в продължение на 10 години от незаконна търговия с цигари. Данните са на Института за пазарна икономика и се базират на информация от Агенция „Митници\".Държавата е категорична, че борбата с незаконната търговия трябва да се води не само на границата, а и спрямо производството на цигари вътре в страната.Само за 2017 г., при специализирани акции на полиция, прокуратура и служители на митниците срещу контрабандата на цигари, са спестени загуби за хазната от около 16-17 млн. лева.Процентът на контрабандата за нашата страна спада до 6 на сто, което ни нарежда сред първенците в Европа. Ето защо в понеделник премиерът Бойко Борисов заяви, че темата трябва да бъде обсъдена на високо ниво в ЕС.Финансовият министър Владислав Горанов пък бе категоричен, че до 2021 г. акцизът върху цигарите няма да се увеличава.", "date": "2018.02.05", "title": "Контрабандата на цигари ощетила хазната с милиарди за 10 години"}
{"url": "http://www.novinite.bg/articles/156352/Prokuraturata-poiska-otstranyavaneto-na-kmeta-na-Septemvri", "text": "Прокуратурата поиска отстраняването на кмета на Септември Марин Рачев и Станой Милов, служител в общината. Искането ще бъде разгледано от Специализирания наказателен съд днес, информираха от прокуратурата.Рачев беше задържан при първата акция в борба с корупцията след приемането на новите законови мерки. В последствие беше пуснат на свобода срещу 250 000 лева парична гаранция.", "date": "2018.02.05", "title": "Прокуратурата поиска отстраняването на кмета на Септември"}
{"url": "http://www.novinite.bg/articles/156367/Rekordno-studena-Olimpiada-ochakva-sportistite-i-gostite-na-Pongchang", "text": "Броени дни остават до откриването на зимните олимпийски игри в Южна Корея. Игрите най-вероятно ще се превърнат и в най-студените от десетилетия насам, като се очаква температурите през деня да не надвишават минус 10 градуса, а през нощта те ще спаднат до минус 20.\r\n\r\n\r\n ", "date": "2018.02.05", "title": "Рекордно студена Олимпиада очаква спортистите и гостите на Пьонгчанг"}
{"url": "http://www.novinite.bg/articles/156330/Vazstanoveno-e-toplopodavane-v-kvartalite-Geo-Milev-Slatina-i-Yavorov", "text": "От \"Топлофикация - София\" информираха, че аварията, засегнала кварталите , , части от кв.\"Слатина\" и кв.\"Подуене - Редута\", е отстранена и топлоподаването е възстановено.От топлофикационното дружество поднасят извинения за причиненото неудобство.", "date": "2018.02.05", "title": "Възстановено е топлоподаване в кварталите \"Гео Милев\", \"Слатина\" и \"Яворов\""}
{"url": "http://www.novinite.bg/articles/156338/Byudjetat-na-Sofiya-za-2018-g-veche-e-kachen-v-Portala-za-otvoreni-danni", "text": "Бюджетът на София за 2018 г. вече е качен в Портала за отворени данни на правителството  Информацията за приходи, разходи и капиталовата програма на София за тази година е в удобен за преглеждане и изтегляне формат. Всички бюджети на Столична община от 2012 г. насам могат да се намерят в Портала и да се ползват за анализи и справки.  Съгласно изискванията на Закона за достъп до обществената информация (ЗДОИ) организациите от обществения сектор публикуват публичната информация, която събират, създават и поддържат, в отворен машинночетим формат, позволяващ повторна употреба.", "date": "2018.02.05", "title": "Бюджетът на София за 2018 г. вече е качен в Портала за отворени данни"}
{"url": "http://www.novinite.bg/articles/156360/Cvetanov-zaminava-za-molitvena-zakuska-s-Tramp-v-chetvartak", "text": "Зам.-председателят на ГЕРБ и шеф на парламентарната група на партията Цветан Цветанов ще участва за пета поредна година в Националната молитвена закуска във Вашингтон при президента на САЩ Доналд Тръмп.Той ще бъде придружаван от кметовете на София, Бургас и Пловдив Йорданка Фандъкова, Димитър Николов и Иван Тотев, става ясно от прессъобщение на партията. Националната молитвена закуска е международен форум, който се организира съвместно от Белия дом и Конгреса на САЩ.Провежда се ежегодно през първия четвъртък на февруари, като Камарата на представителите и Сенатът се редуват в председателстването на закуската.", "date": "2018.02.05", "title": "Цветанов заминава за молитвена закуска с Тръмп в четвъртък"}
{"url": "http://www.novinite.bg/articles/156363/BAIT-i-VUZF-podpisaha-sporazumenie-za-satrudnichestvo", "text": "Българската асоциация по информационни технологии (БАИТ) и Висшето училище по застраховане и финанси (ВУЗФ) подписаха споразумение за сътрудничество.БАИТ и ВУЗФ ще си партнират в сферата на обучаването на компетентни млади хора в областта на информационните и комуникационни технологии. Подписаният документ предвижда включване на представители на фирмите-членове на БАИТ като лектори в курсовете на университета, както и възможността студентите да посещават компаниите-членове на БАИТ. Двете страни предвиждат още и реализирането на дейности като обмяна на опит, знания и иновации между преподавателите и представителите на бизнеса, както и организирането на образователни и научни конференции и семинари.Споразумението извежда отново на преден план стремежа на БАИТ за активна работа на бизнеса с висшите учебни заведения в страната. Очаква се към инициативата да се присъединят и други висши учебни заведения, които имат желание да установят ползотворно сътрудничество с ИКТ индустрията.„Висшето училище по застраховане и финанси е храм на науката, храм на съвременното образование, който не се е застинал в миналото. Тук наистина се демонстрира какво значи един университет да следи нуждите на пазара и да ги предвижда в много случаи“, посочи председателят на УС на БАИТ Огнян Траянов. „Надяваме се нашето партньорство да помогне, от една страна, университетът да добие нови интересни възможности за своите студенти. От друга страна, ние пък да бъдем един проводник на това какво е истински пазарно интегрирано учебно заведение“, добави Траянов.„Съвременното образование без Българската асоциация по информационни технологии е невъзможно. Който не го е разбрал, е някъде в миналото. С това споразумение ние правим една от големите крачки за университет, който отива в бъдещето“, заяви от своя страна доц. д-р Григорий Вазов, ректор на ВУЗФ.БАИТ e създадена през 1995 г., в нея пряко членуват 100 компании, за които работят 16200 ИКТ специалисти и генерират 3,68 млрд. лв. годишен оборот или 4% от БВП на страната. Компаниите покриват целия ИКТ спектър – софтуер, хардуер, телекомуникации, системната интеграция, финтех и интернет на нещата. БАИТ е член на европейската ИТ асоциация Digital Europe, в чийто управляващ борд има и свой представител.Digital Europe представлява дигиталната индустрия в Европа, обединява 63 от най-големите глобални ИТ корпорации, телекоми и компании за потребителска електроника, както и 37 национални асоциации, сред които и БАИТ.ВУЗФ e първият български университет, специализиран в областта на бизнеса, финансите, застраховането, мениджмънта, маркетинга и предприемачеството. През 2014 г. получава институционална акредитация с най-висока оценка от частните университети – 9,04. Той е едно от първите частни университети у нас с британска акредитация от BRITISH ACCREDITATION COUNCIL. Университетът създава нови образователни продукти, които да отговарят на реалните потребности на бизнеса и нуждата от добре подготвени кадри в различните сфери на икономиката.", "date": "2018.02.05", "title": "БАИТ и ВУЗФ подписаха споразумение за сътрудничество"}
{"url": "http://www.novinite.bg/articles/156323/Posreshtame-sedmicata-sas-slance", "text": "Днес ще бъде предимно слънчево с временни увеличения на облачността, по-значителни преди обяд на места в Горнотракийската низина. В Дунавската равнина все още ще духа слаб запад-северозападен вятър, до вечерта и там ще стихне. Максимални температури, в повечето райони, между 5° и 10°, в крайните югозападни райони до 12-13° в София около 6-7°.Атмосферното налягане е малко по-високо от средното за февруари и прз деня слабо ще се повиши, информира НИМХ.Над планините ще има променлива облачност. Само на отделни места в Родопите е възможно да превали слаб сняг. Ще духа до умерен, по най-високите върхове силен западен вятър, но с тенденция на отслабване. Максималната температурата на 1200 метра ще е около 1°, на 2000 метра минус 4°.Над Черноморието ще има променлива облачност, значителна над северното крайбрежие. Вятърът ще е слаб от северозапад-север. Максималните температури ще са 6°-8°. Температурата на морската вода е 6-7°. Вълнението на морето ще отслабне до 1-2 бала.", "date": "2018.02.05", "title": "Посрещаме седмицата със слънце"}
{"url": "http://www.novinite.bg/articles/156324/Shte-stane-li-Alabin-peshehodna-zona", "text": "Столичният общински съвет ще разглежда и гласува пешеходното пространство в центъра на София да се разшири по улица \"Алабин\" от бул. \"Витоша\" дo ул. \"Граф Игнатиев\". Докладът в СОС е внесен от общинския съветник Войслав Тодоров от групата на коалиция \"Сердика\", а гласуването ще е в четвъртък.Миналата година общинарите дадоха зелена светлина и още два участъка в центъра на града да бъдат обособени само за пешеходци, съобщава \"Монитор\".От март бул. \"Витоша\" ще бъде затворен за движение на автомобили между ул. \"Алабин\" и бул. \"Александър Невски\". С новата зона обаче няма да се спрат трамваите. Удължаването на пешеходната зона пред Съдебната палата и покрай храм \"Света Неделя\" е стъпка по пътя към освобождаването от автомобили на едноименния площад.От пролетта за движение ще бъде затворена и ул. \"Георг Вашингтон\" в участъка от ул. \"Трапезица\" до ул. \"Пиротска\". Зам.-кметът по транспорта Евгени Крусев обясни тогава, че не приема доводи против обособяване на пешеходни зони в центъра, където има 2 метролинии, минават 5 трамвая и има 2 подземни гаража.", "date": "2018.02.05", "title": "Ще стане ли \"Алабин\" пешеходна зона?"}
