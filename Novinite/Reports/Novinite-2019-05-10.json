{"url": "https://www.novinite.bg/articles/175288/Petar-Iliev-NEK-e-otgovorna-kompaniya-i-spazva-zakonite", "text": "НЕК е отговорна компания и спазва законите в страната. Решенията на КЕВР и други разпоредби се спазват стриктно от НЕК. Това заяви Петър Илиев, изпълнителен директор на НЕК на извънреден брифинг, съобщава БГНЕС.Ние преминахме към свободен пазар, който се оказа голямо предизвикателство за производителите и големите потребители и търговците на електрическа енергия. До преди приемането на закона се работеше на платформи на производителите – говоря за АЕЦ „Козлодуй”, НЕК и „Марица Изток 2” и се сключваха и двустранни договори. От 1 януари 2018 г. вече се забрани това със закон цялата енергия се търгува на Българската независима борса, добави Илиев.\"От 1 януари 2019 г. вече всички са на свободния пазар. Основно задължение на НЕК е да доставя енергията на ЕРП-тата за населението\", каза още Илиев. ", "date": "2019.05.10", "title": "Петър Илиев: НЕК е отговорна компания и спазва законите"}
{"url": "https://www.novinite.bg/articles/175295/Sled-parvo-klasirane-7146-deca-ostavat-bez-myasto-v-stolichnite-detski-yasli-i-gradini", "text": "Приключи първото класиране за детски ясли и градини в столицата.При обявени 13 948 свободни места, класираните деца са 10 530. Некласираните са 7146.Те ще се борят за оставащите  което е на 24 май. Трето класиране е на 7 юни, четвърто класиране е 21 юни.Тази година има промени в точките, които получават родителите при кандидатстване. През 2018 г. за хиляди деца нямаше места в детските заведения.", "date": "2019.05.10", "title": "След първо класиране: 7146 деца остават без място в столичните детски ясли и градини"}
{"url": "https://www.novinite.bg/articles/175302/Kachiha-testa-ot-minimaturata-po-matematika", "text": "Тестът от миниматутра на четвъртокласниците по математика е публикуван на сайта на Министерството на образованието и науката.\r\nДнес на националното външно оценяване децата трябваше да се справят общо с 19 задачи. Малчуганите трябваше да отговорят на 16 въпроса със затворен отговор, избирайки измежду три посочени, да напишат крайния отговор на други 2, както и да изпишат краткото решение на последната си задача.\r\nОбщият брой точки, който малчуганите могат да изкарат на миниматурата 20. Последната задача носи 2, докато всички останали по 1.\r\n \r\nСкала за приравнява на резултатите от тестовете към шестобалната система за оценяване\r\nот 0 до 6 точки - слаб 2,00\r\n7 точки - среден 3,008 точки - среден 3,259 точки - добър 3,5010 точки - добър 3,75\r\n11 точки - добър 412 точки - добър 4,2513 точки - много добър 4,5014 точки - много добър 4,75\r\n15 точки - много добър 5,0016 точки - много добър 5,2517 точки - отличен 5,5018 точки - отличен, 5,75\r\n19 точки - отличен 6,0020 точки - отличен 6,00\r\n \r\n\r\n", "date": "2019.05.10", "title": "Качиха теста от миниматурата по математика"}
{"url": "https://www.novinite.bg/articles/175246/Porojanov-Ako-premierat-preceni-podavam-ostavka", "text": "Министър на разпит и готов да подаде оставка. Румен Порожанов беше в Специализираната прокуратура, заради разследването срещу бизнесмена Миню Стайков за злоупотреба с европари, но в качеството си не на министър, а на бивш шеф на Фонд \"Земеделие\".Пред медиите Порожанов заяви, че е готов да подаде оставка, ако премиерът прецени.В началото на седмицата прокуратурата призова земеделския министър на разпит заради разследване за злоупотреби с европари. В центъра, на което, стои алкохолният бос Миню Стайков. Според разследващите, Стайков е източвал европейски пари по земеделски програми, но задочно. Чрез подставени лица, които са деца на негови служители. Те се регистрирали, след одобрение получавали финансиране, но реалният собственик бил Стойков. И всичко това се случвало по времето, когато Порожанов е шеф на Фонд „Земеделие”. В качеството си на такъв, днес той пристигна в съда. А преди разпита, категорично заяви – вина няма.„Всяко едно одобрение минава през йерархията на одобрение на десетки докоменти и десетки контролни лица. Ако има служители, напуснали грешки трябва да понесат отговорност”, заяви Румен Порожанов.„Проблеми винаги е имало в рамките на една или друга мярка. В конкретния случай говорим за поведение на бенефициенти извън работата на Фонда. Контролните органи не са бутафория”, посочи още Порожанов.Разпитът продължи малко повече от час. А на излизане от съда – Порожанов коментира и тема, свързана с личното му имущество. През 2004-а година той е купил апартамент в София. 247-те квадрата му стрували едва 54 016 лева. Или казано по друг начин – малко повече от 218 лева на квадрат. „По отношение на моето имущество - абсолютно всичко е декларирано и законно”, коментира той.Заради апартамента, вчера водил разговор и с премиера. „В момента, в който прецени премиерът, че смята, че политически влияя, по един или друг начин, ще подам оставка”, заяви Румен Порожанов.Засега оставка не е поискана.На фона на всичко това - министърът на земеделието Румен Порожанов е обект на прокурорска проверка заради скандала с къщите за гости, построени с европари. И по този  казус, Порожанов е проверяван в качеството му на изпълнителен директор на Държавен фонд „Земеделие\". Като целта на проверката е да се установи дали като принципал той  е прилагал необходимия контрол.Припомняме, че в края на април премиерът Бойко Борисов и главният прокурор Сотир Цацаров разпоредиха да бъдат проверени всички къщи за гости у нас, построени с европари. Това са над 700 проекта, всеки финансиран с по около 130 000 евро. До проверката се стигна след нашумелия случай с бившия зам.-министър на икономиката Александър Манолев, чието име се свързва с къща за гости в Сандански и роднина на Елена Йончева, чиито имот е по морето.", "date": "2019.05.10", "title": "Порожанов: Ако премиерът прецени, подавам оставка"}
{"url": "https://www.novinite.bg/articles/175293/Darjavata-planira-ot-esenta-poveche-hora-da-poluchavat-pomoshti-za-otoplenie", "text": "Държавата планира от есента повече хора да получават помощи за отопление. Според публикувани за обществено обсъждане промени парите за помощта също ще бъдат увеличени. Средствата обаче ще бъдат спирани на семействата, чиито деца не посещават редовно училище.От 210 хиляди подпомагани лица и семейства през изминалият отоплителен сезон се планира през следващия те да стигнат 255 хиляди. За да се разшири обхватът, ще се повиши средно с 15 на сто доходната граница за достъп до системата. Най-голямото увеличение е предвидено за най-рисковите групи - възрастните хора, особено тези от тях, които живеят сами, хората с увреждания, родители, които отглеждат сами децата си. През тази година социалното министерство разполага с 40 милиона лева повече за помощите за отопление. Затова и размерът ще се повиши. Сега той се изчислява върху цената на 385 киловатчаса електроенергия, от които 105 нощна. До следващия отоплителен сезон ще се плащат 500 киловатчаса - триста дневна и 200 нощна. В резултат на това при действащите в момента цени, помощта ще се увеличи месечно от близо 75 на 91 лева или с 22 процента.", "date": "2019.05.10", "title": "Държавата планира от есента повече хора да получават помощи за отопление"}
{"url": "https://www.novinite.bg/articles/175291/Trevojno-Ochakva-se-nedostig-na-uchiteli-v-sledvashtite-godini", "text": "Очаква се недостиг на учители в следващите 15 години, заради възрастовата структура - повече ще са тези, които се пенсионират, от онези, които ще постъпват на работа в училище. Това стана известно от думите на министъра на образованието и науката Красимир Вълчев в парламента. Той посочи, че това изправя пред сериозно предизвикателство всички системи, сектори и професии.Основното решение, по думите му, е двойното увеличение на възнагражденията на учителите, което беше взето през 2017 г. и което просветното министерство изпълнява. За следващите две години има заложени по 360 млн. лв. за достигането на двойното увеличение на учителските заплати, допълни той.\"Имаме положителни сигнали, увеличава се склонността за включване в педагогическо образование и педагогическа професия. Но това все още не ни удовлетворява, особено по някои дисциплини имаме по-голям недостиг\", каза Вълчев. Той подчерта, че трябва да се направи така, че педагогическо образование да получават учениците с най-високи резултати. Следващата година обмисляме допълнителни стимули за включване в педагогическо образование на учениците, които завършват с най-високи резултати, каза министърът.Вълчев отбеляза и създаването на програмата \"Мотивирани учители\". По нея ще се финансира придобиването на педагогическа квалификация от хора, които имат такава в други области на висшето образование. Например инженер да преподава по математика или по физика. Това са дисциплини, по които има най-голям недостиг на учители, каза Вълчев.Ще се финансира и допълнителна квалификация на учители, които вече имат такава в една специалност, но искат и друга - учител по история например да може да преподава и география. Това ще е особено полезно за малките училища, където един учител не може да направи пълна норма часове, каза министърът.", "date": "2019.05.10", "title": "Тревожно: Очаква се недостиг на учители в следващите години"}
{"url": "https://www.novinite.bg/articles/175281/Slujbite-i-CIK-sa-utochnili-merkite-za-sigurnost-po-vreme-na-evrovota", "text": "На първа среща между ръководствата на МВР и ДАНС, главния прокурор и ЦИК вчера са уточнени мерките за сигурност по време на евровота, създаване на координация и механизъм за отработване на съответните сигнали. Това потвърди в кулоарите на НС вътрешният министър Младен Маринов, съобщава БТА.По думите му е обсъдена както физическата охрана и опазването на обществения ред в секциите, така и киберсигурността на информацията, която се обменя в хода на произвеждане на изборите. \"Там ангажиментът е на ГДБОП и звеното за киберсигурност. На срещата стана въпрос и за машините за гласуване как ще бъдат транспортирани и охранявани\", добави той. Мисля, че сме създали добър механизъм за проверка на всеки сигнал, заключи министърът. Маринов засега не пожела да разкрие колко са жертвите на престъпната група за трафик на жени в страни от Западна Европа и принуждаването им да сключват фиктивни бракове. Към момента има повдигнати обвинения на четири лица - трима български граждани и един индийски, припомни той. По думите му, продължават действията по документиране на работата по цялата престъпна дейност. Информацията за броя на жертвите е от разследването, тя ще бъде предоставена в обвинителния акт, на този етап, ако я споделим, можем да заплашим разследването, разясни вътрешният министър.За летния сезон по нашето Черноморие ще бъдат командировани 947 служители на МВР, главно в Бургас/781/, Варна /126/ и 40 в областна дирекция Добрич. При промяна на обстановката полицаите могат да бъдат преразпределени, ако се налага.\"За летния сезон се взимат абсолютно всички мерки в т.ч и увеличаване на капацитета на отряда за борба с тероризма в сектора за противодействие на бомбените заплахи, това означава технологично обновление, по-ефективна и бърза проверка на съмнителни багажи\", уточни Младен Маринов.Той успокои, че обстановката по българо-турската граница е спокойна, няма мигранти, заради размирната ситуация в южната ни съседка, свързана с изборите там.", "date": "2019.05.10", "title": "Службите и ЦИК са уточнили мерките за сигурност по време на евровота"}
{"url": "https://www.novinite.bg/articles/175280/Deloto-sreshtu-Stolichna-obshtina-za-remonta-na-Grafa-veche-e-fakt", "text": "387 059,75 лева е стойността на колективния иск на търговци, опериращи по протежението на ул. „Граф Игнатиев”. Днес, 10 май 2019 година, искът срещу Столична община бе внесен в Софийски градски съд. От исканата сума 364 182,76 лева са за пропуснати ползи, а 22 876,96 са за претърпени вреди. В мотивите към иска специално са подчертани следните: Никъде в документацията по провеждане на обществената поръчка за ремонта на ул. „Граф Игнатиев” Столична община не е отчела, че това е район с търговски обекти и не е поискала от кандидатите да се съобразят с този факт. Не е отчетено наличието на 300 търговски обекта по протежение на участъка в ремонт.Единствените критерии на общината са свързани с „местното население”, както то е наречено в обществената поръчка. Именно затова и е позволено всички обекти да бъдат поставени в невъзможност да работят през целия период на ремонта. Затварянето на целия периметър на ремонта за целия период от време на ремонта (в началото 300 дни , а към настоящия момент повече от година) е направено единствено и само за удобство на фирмите-изпълнители и поставя търговците по улицата в невъзможност да работят. Някои от точките на ремонта са затворени от първия до последния ден, който ще настъпи неизвестно кога, и щетите върху търговските обекти там надхвърлят и най- песимистичните очаквания. Такива точки са площад „Гарибалди“ и площад „Славейков“.От самото начало на ремонта Общината разрешава по цялото протежение на улицата и на броени сантиметри от входовете на търговските обекти да се поставят метални ограждения и по тях надписи и сигнализация, че преминаването е възможно само за живущи в региона. В този огромен отцепен периметър обаче в повече от времето въобще не се е работило, което е доказано с многобройни свидетелски показания на служители в обектите и на живущи в региона. През цялото време на ремонта Столична община дава неверни и подвеждащи търговците данни за времетраенето на ремонта, което изключва възможността на последните да направят смислени бизнеспланове за оцеляване при тези обстоятелства. На единствената официална среща между общината с търговците (разполагаме с пълен запис) се съобщават множество неверни данни, а обещаното за септември отваряне на трамвайното трасе беше „преобещано“ за октомври. В крайна сметка движението на трамвая бе възстановено на 30 декември. info@spravedlivostzavsichki.com www.facebook.com/spravedlivostzavsichki www.spravedlivostzavsichki.com тел: 0878 945 724‬; 0888 727 600‬ Без наличие на каквито и да било форсмажорни обстоятелства, Столична община удължи срока на ремонта с още 89 дни, което нанася допълнителни загуби на бизнеса в региона. Това са само част от фактите, свързани с иска на търговците. Въпреки тези факти търговците в района претендират за справедливи обезщетения само за 6 месечен период от време, приемайки останалите 6 месеца за обективно необходими за осъществяването на този мащабен ремонт (въпреки че във всяка отделно взета точка от ремонта дейностите на се били по продължителни от 30 дни). Съдебното дело се води от името на създаденото специално за целта сдружение „Справедливост за всички в България”, което е изрично упълномощено от всеки един от участващите в иска да го представлява. Сдружението е изработило и специална методика за отчитане на пропуснатите ползи и причинени щети. В иска до този момент са включени 13 търговци поради ограничените възможности на сдружението да поеме по-големи суми за съдебни разходи, но той остава отворен, като в него могат да се присъединяват допълнително търговци в хода на делото, като поемат своя дял от съдебните разноски.", "date": "2019.05.10", "title": "Делото срещу Столична община за ремонта на \"Графа\" вече е факт"}
{"url": "https://www.novinite.bg/articles/175255/Deputatite-sabraha-kvorum-ot-vtoriya-opit", "text": "Депутатите успяха да съберат кворум от втория опит. При първата регистрация за започване на заседанието на Народното събрание, депутатите бяха 115, с 6 по-малко от нужния кворум от 121 души.\r\nПоследва почивка около 10 минути, след което имаше повторно преброяване. Тогава народните представители успяха да съберат 121 човека, за да започнат заседанието. В момента парламентът обсъжда откриването на медицински факултет към университет \"Проф. Асен Златаров\" в Бургас, която е единствената точка за днес. По-късно от 11.00 часа трябва да продължат с парламентарен контрол.\r\nВ НС обаче са само представители от ГЕРБ, Обединени патриоти и Воля, депутатите от ДПС отсъстват заради Рамазан, а БСП вече няколко месеца бойкотира работата на парламента.\r\nВ началото на заседанието пък зам.-шефът на НС Емил Христов, който председателства в момента, прочете съобщение от военния министър Красимир Каракачанов. Трима военни ще бъдат пратени в Израел за международно състезание за снайперисти.\r\n", "date": "2019.05.10", "title": "Депутатите събраха кворум от втория опит"}
{"url": "https://www.novinite.bg/articles/175262/Vsichkite-mashini-za-glasuvaneto-na-evrovota-veche-sa-v-Balgariya", "text": "Всичките машини за гласуването на евровота вече са в България, съобщи пред БНР Веселин Тодоров от „Сиела Норма“. По думите му това са 3000 машини плюс резервни 10%. Те са в склад, одобрен от ЦИК. Вероятно днес от Комисията ще проверят и преброят машините.Тодоров обясни в предаването „Преди всички“ какво предстои от тук нататък:„До 15-и представители на ЦИК трябва да проверят софтуера. Вчера имаше проверка на софтуера – дали работи така, както е описано в процедурата. Имаме одобрение. До 15-и трябва да се провери дали това е инсталирано на всички машини. Смятаме, че няма да е проблем за тези пет дни това, което е одобрено, да го инсталираме на всичките 3000 машини. На 15-и или в близките дни след това може да има одит от външна организация, вероятно академична институция, която ще провери дали вътрешните процеси, по които работи системата, са такива, каквито са описани. След това идва най-истеричната част – разнасянето на машините, което ще стане на 24-и срещу 25-и май. След това нашите колеги напускат мястото и са на разположение през целия ден в неделя, без да имат право да са вътре в секциите, но да са на повикване при технически проблеми“.Веселин Тодоров увери, че имат достатъчно експерти, за да покрият всичките изборни секции.По думите му машините за гласуването са произведени специално за България, което е и причината за по-високата цена за наем. Ако след тези избори законодателят се откаже от машинното гласуване, тези машини до голяма степен остават непотребни, обясни той.", "date": "2019.05.10", "title": "Всичките машини за гласуването на евровота вече са в България"}
{"url": "https://www.novinite.bg/articles/175269/Mediana-Distanciyata-mejdu-GERB-i-BSP-se-uvelichava-na-2-v-polza-na-BSP", "text": "Дистанцията между двете основни конкуриращи се партии - ГЕРБ и БСП, се е увеличила с 1,5% спрямо месец април и към 8 май 2019 г. вече е 2% в полза на БСП. Не се наблюдава значимо увеличаване на електоралната тежест на БСП, а отлив на избиратели от ГЕРБ (изчезва т.нар. „мека периферия“), се посочва в проучване на агенция „Медиана“ в периода 2-7 май 2019 г. с 1018 души.Същевременно твърдото ядро на ГЕРБ-избирателите е силно мотивирано да защити своята партия и да участва на изборите. Преди месец те бяха значително по-разколебани от симпатизантите на БСП. Сега мобилизацията и в двете групи е практически еднаква. Вероятно това бележи края на ерозията на доверието в ГЕРБ. ГЕРБ частично е възстановил доверието към себе си, което беше силно ударено от „Апартамент-гейт“, посочват социолозите.Две седмици преди евроизборите двете партии се изправят една срещу друга с практически изравнени позиции и силно мотивирани избиратели. Доминацията на едната или другата на изборите може да се реши от „дреболии“, в това число и от натрупването на празнични дни в деня на изборите.Третата партия, която може да бъде сигурна, че ще успее да премине изборната бариера (5,89%), еДПС. Влиянието на ДОСТ е видимо преодоляно. Доколкото има напрежение, то е в подреждането на лицата в листата на партията и голяма вероятност за използване на преференции (с цел преподреждане или изразяване на несъгласие).Две партии се намират близо до изборната бариера за евроизбори - ВМРО (4,7%) и „Воля“ (4,9%). Следват ги НФСБ (3,9%), „Коалиция за България (3,8%), „Демократична България (3,4%) и „Атака“ (2,6%). Като цяло нито една от тези партии не може да бъде изключена от шансовете за преминаване на бариерата. Причината за това е, че към момента (8 май) близо един милион избиратели заявяват, че ще гласуват, но все още се колебаят за кого. С напредването на кампанията (и отшумяването на имотните скандали около властта) изглежданамалява и желанието да се гласува. Само за един месец хората определящи тези избори като важни за България са намалели с 13% (от 51% на 38%). Изглежда се наблюдава умора от скандалите и политическата пропаганда съчетано с липса на ясна визия за промяна.Декларираната изборна активност продължава да е висока (около 70%), но посоченото по-горе поставя съмнения дали тя ще се реализира. Вероятно пред изборните урни ще отидат около 2,5 млн. избиратели. Данните показват слабо желание за използването на преференциите при гласуване. Едва 8,5% заявяват, че ще ги използват това право. Вероятно няма да има пренареждане на листите в резултат от преференциално гласуване, анализират данните социолозите.", "date": "2019.05.10", "title": "„Медиана”: Дистанцията между ГЕРБ и БСП се увеличава на 2% в полза на БСП"}
{"url": "https://www.novinite.bg/articles/175283/Ekaterina-Zaharieva-Rabotim-za-izprashtane-na-balgarski-uchiteli-v-Albaniya", "text": "След признаването на българско малцинство в Албания и започналото излъчване на български предавания по националната телевизия на страната, Министерството на външните работи и посолството ни в Тирана работят за изпращането на учители от България в албанските райони, обитавани от българското национално малцинство.Това съобщи вицепремиерът и министър на външните работи Екатерина Захариева по време на парламентарния контрол в Народното събрание в отговор на депутатски въпрос за усилията на българската дипломация по отношение на неотдавна признатото със закон българско малцинство в Албания.,,Не забравяйте, че тези хора от десетилетия са откъснати от България и българската култура и макар да говорят прекрасен български, за тях кирилицата е почти напълно непозната'', припомни министър Захариева. Затова българската дипломация полага усилия за подкрепа на малцинството с командироване на учители от България.,,От първостепенно значение е да преподаваме на младото поколение там български език и азбука'', подчерта министърът.Тя допълни, че след промяната на албанския Закон за защита на националните малцинства, с която от октомври 2017 г. беше признато българското национално малцинство в страната, албанската национална телевизия от януари изпълнява ангажимента да излъчва информационен блок на български език.,,С новините на български започва целият информационен блок на езици на малцинствата'', подчерта Екатерина Захариева.Междувременно националните телевизии на България и Албания са подписали споразумение за предоставяне от БНТ на пакет видеоматериали за България. Сред тях е модулът „Аз уча български“.Министър Захариева подчерта, че усилията на дипломацията ни към българското национално малцинство в Албания са част от основния външнополитически приоритет на правителството за подкрепа на българските идентичност, език и култура сред традиционните и нововъзникналите български общности по света.,,Наясно сме, че признаването на малцинството ни в Албания е само началото на тези усилия и предстои много път'', заяви министър Захариева.България помага на Албания, а посредством това и на българското национално малцинство, и като финансира изграждането на асфалтов път между град Билиц и село Върник, населено предимно с българи.,,Това е най-големият проект, който България някога е финансирала по двустранна линия'', подчерта вицепремиерът. Общата стойност на проекта е 1 125 000 лв.Това е вторият проект, финансиран от България в Албания по линия на българската помощ за развитие. Страната подпомогна и изграждането на инфраструктура на улица в град Балш, известен в нашата история с летописния надпис от времето на княз Борис I, описващ покръстването на българите.", "date": "2019.05.10", "title": "Екатерина Захариева: Работим за изпращане на български учители в Албания"}
{"url": "https://www.novinite.bg/articles/175274/Vzriv-izbuhna-na-balkon-v-jilishtna-sgrada-v-Pernik", "text": "Пристигналите на място полицаи установили поражения на дограмата и стъклата, водещи към една от стаите. Собствениците в този момент не са били вкъщи. Няма пострадали хора. Местопроизшествието е посетено от служители на ОДМВР - Перник и СОБТ - София.Започнато е досъдебно производство.", "date": "2019.05.10", "title": "Взрив избухна на балкон в жилищна сграда в Перник"}
{"url": "https://www.novinite.bg/articles/175290/Vremenno-se-promenyat-marshrutite-na-tramvajni-linii--1-6-i-7", "text": "\r\nВъв връзка с ремонт на трамваен релсов път се въвежда временна организация на движение, съобщиха от Столична община.\r\nЗа времето от 04.30 часа на 11.05.2019г. до 24.00 часа на 12.05.2019г. се променят маршрутите на трамвайни линии № 1, 6 и 7, съответно: в посока Централна ж.п. гара: от ж.к. „Иван Вазов“ и ж.к. „Борово“ по маршрутите до кръстовище бул. “Христо Ботев”/ул. “Алабин”, по ул. “Алабин”, по бул.“Витоша”, бул. “Княгиня Мария Луиза” и от Централна ж.п. гара по маршрутите до надлез “Надежда”, ж.к. „Обеля 2“ и метростанция “Хан Кубрат”;\r\n\r\n\r\n\r\n\r\n", "date": "2019.05.10", "title": "Временно се променят маршрутите на трамвайни линии № 1, 6 и 7"}
{"url": "https://www.novinite.bg/articles/175305/Vleze-v-sila-prisadata-na-Severin-za-ubijstvoto-na-Viktoriya-Marinova", "text": "Присъдата за убийството на журналистката Виктория Маринова влезе в законна сила. Това съобщиха от пресцентъра на Окръжния съд в Русе.На 7-ми май изтече законовия срок за обжалване и протестиране на присъдата, произнесена срещу Северин Красимиров за извършените от него тежки умишлени престъпления - изнасилване, блудство и убийство.Тъй като в 15-дневния срок от произнасяне на присъдата не постъпи нито жалба, нито протест, то тя влезе в законна сила от 8 май тази година. Северин Красимиров следва да изтърпи едно общо наказание за трите престъпления, а именно лишаване от свобода за срок от 30 години при първоначален строг режим и при зачитане на предварителното задържане, считано от 09 октомври 2018 г.Подсъдимият е осъден да заплати на всяко от трите пострадали лица сумата от 150 000 лв. обезщетение за нанесените неимуществени вреди от смъртта на пострадалата, както и 9 000 лв. държавна такса върху уважените граждански искове и 7000 лв. разноски по делото.", "date": "2019.05.10", "title": "Влезе в сила присъдата на Северин за убийството на Виктория Маринова"}
{"url": "https://www.novinite.bg/articles/175273/Obviniha-chetirima-za-trafik-na-jeni-s-cel-prinuditelno-sklyuchvane-na-brak", "text": "Специализираната прокуратура повдигна обвинения на четиримата задържани за участие в организирана престъпна група за трафик на жени в страни от Западна Европа и Кипър с цел принудителрно сключване на фиктивни бракове с индийци и пакистанци. Крайната цел е била „съпрузите“ по незаконен начин да получат законно пребиваване в страните от Европейскиясъюз, съобщават от прокуратурата.Участниците в групата, сред които индийски гражданин с постоянен адрес в София и трима българи, са задържани на 8-ми май при операция на Главна дирекция „Гранична полиция“, СДВР и Специализираната прокуратура в столицата.Според събраните до момента доказателства групата е действала от юни 2015 г. Участниците набирали жени, предимно от ромски произход, които били подмамвани с добро заплащане, като не всички от тях получили обещаваното им възнаграждение. Жените били транспортирани предимно в Белгия, Австрия, Дания и Кипър, където били принудително държани, докато се съгласят да сключат гражденски брак там или в България с непознати чужденци. Впоследствие „младоженците“ се регистрирали на адреси в съответните държави и кандидатствали за продължително пребиваване в тях на основание на гражданския брак с лице отЕвропейския съюз. Жените били принуждавани от участниците в групата да съдействат пред съответните миграционни власти за получаване на желания статут от чужденците.На четиримата обвинени е наложено прокурорско задържане до 72 часа. Специализираната прокуратуера ще внесе в Специализирания наказателен съд искане за определяне на мярка занеотклонение „Задържане под стража“ за всеки от тях.", "date": "2019.05.10", "title": "Обвиниха четирима за трафик на жени с цел принудително сключване на брак"}
{"url": "https://www.novinite.bg/articles/175279/Vseki-treti-nad-15-godishna-vazrast-e-s-visoko-kravno-nalyagane", "text": "Нараства броят на хората с високо кръвно налягане, като почти всеки трети над 15-годишна възраст е с повишени стойности. Това съобщиха от Българската лига по хипертония. Увеличава се и делът на хората във възрастовата група 45-65 години, които имат повишено кръвно налягане. Изследвания показват и увеличаване на процента на регистрирани пациенти с предсърдното мъждене, което е и най-честата аритмия вследствие на високо кръвно налягане. На 17 май, от 11.00 до 18.00 ч., на открити обществени места в София, Пловдив, Варна, Бургас, Плевен, Стара Загора, Русе, Велико Търново, Хасково, Сливен и Пазарджик ще има пунктове, на които безплатно ще бъде измервано кръвното налягане. Желаещите ще могат да получат и консултации със специалисти. Инициативата е в рамките на национална кампания \"Качеството на фокус при оптимален контрол на кръвно налягане\". ", "date": "2019.05.10", "title": "Всеки трети над 15-годишна възраст е с високо кръвно налягане"}
{"url": "https://www.novinite.bg/articles/175259/Razsledvat-hakerska-ataka-iztochila-edin-milion-leva-ot-balgarska-firma", "text": "ГДБОП разследва случай, при който хакери са източили 1 милион лева от сметките на българска фирма. Това обяви в интервю пред ''Труд'' началникът на отдел \"Киберпрестъпност\" в дирекцията Явор Колев.Той обясни, че това е най-голямата щета за наша компания заради компрометирана служебна комуникация.\"Почти всяка седмица в отдел \"Киберпрестъпност\" се явява представител на пострадала българска фирма от компрометирана служебна комуникация. Хакери придобиват достъп до комуникация с чуждестранен контрагент и в подходящ момент променят банковите детайли, където да се преведат парите. Както всички знаем - няма сто процентова сигурност и защита, но при желание и воля от ръководния състав на фирмата се постигат завидни резултати\", допълни Явор Колев.Той апелира към всички отговорни мениджъри да осъзнаят предизвикателствата на съвременния киберсвят и да инвестират в компетентен IT персонал, както и да обувачат всичките си служители.\"Пряко въздействие върху българския бизнес и интернет потребителите в страната имат най-вече атаките с криптолокър. Към фишинг имейл е прикачен зловреден код, който криптира всички важни потребителски данни, като се иска откуп в дигитална валута Биткойн. Жертви на подобни киберпрестъпления са родни компании от всякакъв калибър. Изключение не правят и правителствени и неправителствени организации, министерства, училища и т.н.\", допълни шефът на \"Киберсигурност\" в ГДБОП.По думите му, в момента българските компании са неподготвени за широк кръг от кибератаки.", "date": "2019.05.10", "title": "Разследват хакерска атака, източила един милион лева от българска фирма"}
{"url": "https://www.novinite.bg/articles/175284/Ninova-Koe-e-evropejskoto-v-tova-da-dadesh-Letishte-Sofiya-na-Turciya", "text": "Кое е европейското в това да дадеш Летище София на Турция, заяви лидерът на БСП Корнелия Нинова пред журналисти във връзка с процедурата по отдаване на концесия на софийската аерогара.Твърдението, че държавата може да бъде лош стопанин, за нас не отговаря на истината. Факт е, че вчерашните кандидати, чиито оферти са отворени, са държавни фирми. Фактите за Летище София са, че в последните години се увеличават приходите с над 20 % и стигат до 168 млн. лв. Печалбата расте с 10% и е почти 13 млн. лв. годишно. Расте потокът на пътниците, които се увеличават през 2018 г. със 7%, каза Нинова.По думите ѝ летището се развива добре и попита кое е европейското в това то да се отдаде на концесия на Турция. Лидерът на БСП подчерта, че партията ще продължи усилията да спре тази концесия.Обикновено и не само преди избори, но и сега, българските граждани се питат каква е алтернативата и има ли такава. Предлагаме Ви тази алтернатива. БСП застава зад политика и ще прилага политика, при която обекти от стратегическо значение за България ще се управляват от държавата, няма да се приватизират и няма да се дават на концесия. Имате възможност за избор. ГЕРБ раздават всичко, което е държавно, което може да носи приходи и да служи за благото на народа. Ние ще пазим тези обекти като държавна собственост и те ще се управляват така, че приходите от тях да отиват при народа, заяви Нинова.Тя посочи, че тази тема е важна за БСП от три години и отчете, че партията ще продължи усилията си с всички законови мерки, както е замислена.", "date": "2019.05.10", "title": "Нинова: Кое е европейското в това да дадеш Летище София на Турция?"}
{"url": "https://www.novinite.bg/articles/175278/Izdirvat-zatvornik-ot-Bobov-dol-ne-se-varnal-sled-otpusk", "text": "Затворник от Бобов дол е обявен за общодържавно издирване, след като не се е завърнал от домашен отпуск. Затворник е обявен за общонационално издирване след като не се е завърнал след домашен отпуск. Това съобщиха от пресцентъра на Министерството на правосъдието.Мъжът е излежавал е присъда за кражба в затвора в Бобов дол.", "date": "2019.05.10", "title": "Издирват затворник от Бобов дол, не се върнал след отпуск"}
{"url": "https://www.novinite.bg/articles/175282/Novi-promeni-v-zakona-zastrashavat-dyunite-po-moreto", "text": "Текстовете, предложени между първо и второ четене, разрешават строителството около дюните, ако са предвидени мерки за тяхното опазване. Това е записано в чл. 17 ал. 4. От НФСБ обясниха, че не са за строителство върху дюни, но и не виждат защо да се ограничава свободната стопанска инициатива.\"Когато имаме приет и влязъл в сила устройствен план, и върху имота има дюни, при тяхното запазване, да се обмисли възможността да се извърши предвидения по план строеж\", заяви Християн Митов пред bTV. И още едно предложение направиха депутатите от НФСБ – ", "date": "2019.05.10", "title": "Нови промени в закона застрашават дюните по морето"}
{"url": "https://www.novinite.bg/articles/175287/Prokuraturata-poiska-5-godini-zatvor-za-kmeta-na-Septemvri", "text": "Прокуратурата в Пазарджик поиска пет години затвор и конфискация на имуществото на кмета на Септември Марин Рачев. Той е обвиняем за укриване на данъци в големи размери в качеството му на търговец на горива, преди да стане кмет, съобщава БНР.Марин Рачев е обвиняем за укриване на данъци в размер на 118 хиляди лева. Престъплението е извършено през 2006 г., когато е бил едноличен търговец на горива.Прокурорът по делото  Паун Савов уважи и предявения по делото граждански иск на НАП, с което дължимата сума се удвоява. Според обвинението Марин Рачев е продавал част от горивото без документи, като доказателствата за това са безспорни. Прокуратурата настоява да му бъде конфискувано цялото декларирано имущество, което включва четири автомобила и апартамент в Пазарджик.Присъдата ще бъде произнесена в понеделник.", "date": "2019.05.10", "title": "Прокуратурата поиска 5 години затвор за кмета на Септември"}
{"url": "https://www.novinite.bg/articles/175257/Dneven-horoskop-za-petak", "text": "Днес вашите проблеми трябва да са на първо място за вас. Трябва да ги вземете на сериозно и да опитате да измислите начин да се справите с тях. Поемете дълбоко дъх и опитайте да запазите спокойствие.Толкова сте добри напоследък, че още един компромис едва ли ще ви направи впечатление. Днес ще ви бъде малко трудно да се владеете, особено когато става въпрос за пари. Опитайте да харчите разумно.Някой ваш много близък човек ще се дистанцира от вас, но не се притеснявайте, временно е. Всеки има нужда от повече пространство от време на време, но можете да бъдете сигурни, че ще се върне при вас.  Вижте повече на: ", "date": "2019.05.10", "title": "Дневен хороскоп за петък"}
{"url": "https://www.novinite.bg/articles/175277/Otlojiha-deloto-za-atentata-v-Sarafovo", "text": "Делото за атентата в \"Сарафово\" беше отложено заради неявяване на свидетели от Румъния.  Подсъдими по делото са Мелиад Фарах и Хасан Ел Хадж Хасан. Двамата обвиняеми са обявени за международно издирване в ШИС по канала на Интерпол с червена бюлетина. Делото започна по същество в началото на 2018 г. Преди това то не успяваше да тръгне на няколко пъти. Първото заседание по него беше насрочено още през септември 2016 г., а още през юли 2016 г. обвинителният акт за терористичния атентат бе внесен в Специализирания съд. Материалите по делото бяха 80 тома, свидетелите са не по-малко от 170, има 100 експертизи.  На 18 юли 2012 година автобус с израелски туристи , които бяха кацнали на летище \"Сарафово\" в Бургас, стана мишена на терористична атака. При кървавата атака загинаха петима израелски граждани, шофьорът на автобуса, български гражданин, и извършителят на атентата. При инцидента бяха ранени над 30 души. Следващото заседание е насрочено за 16 май.", "date": "2019.05.10", "title": "Отложиха делото за атентата в \"Сарафово\""}
{"url": "https://www.novinite.bg/articles/175264/Arestuvaha-maj-zaplashil-s-pistolet-barman-i-klienti-vav-velikotarnovsko-zavedenie", "text": ", съобщиха от пресцентъра на ОД на МВР в областния град, цитирани от БТА. В четвъртък вечерта в 21.30 часа служител в заведение в областния град е потърсил съдействие от полицията, като обяснил, че клиент на заведението без видима причина е заплашил с пистолет бармана и други клиенти, след което се е оттеглил в неизвестна посока.От проведените действия по разследването . Той е 31-годишен мъж, известен на полицията и многократно осъждан. Задържан е с полицейска мярка до 24 часа. Срещу него е започнато бързо производство.", "date": "2019.05.10", "title": "Арестуваха мъж, заплашил с пистолет барман и клиенти във великотърновско заведение"}
{"url": "https://www.novinite.bg/articles/175258/Dve-zemetreseniya-v-Rumaniya-prez-noshtta", "text": "Две земетресения с магнитуд 3,6 по Рихтер бяха регистрирани тази нощ в Румъния. Това съобщават от Европейско-средиземноморски сеизмологичен център.Първият трус е усетен в 3.42 часа. Той е бил с дълбочина 122 км. Второто земетресение е регистрирано сутринта в 7.36 часа.  Дълбочината на труса е 116 км. ", "date": "2019.05.10", "title": "Две земетресения в Румъния през нощта"}
{"url": "https://www.novinite.bg/articles/175260/Vashington-povishi-mitata-za-kitajski-stoki-za-nad-200-mlrd-dolara", "text": "\r\nВ 7 часа тази сутрин Вашингтон повиши митата за китайски стоки за над 200 милиарда долара. Увеличението е от 10 на 25%.\r\n\r\n\r\n\r\n\r\n", "date": "2019.05.10", "title": "Вашингтон повиши митата за китайски стоки за над 200 млрд. долара"}
{"url": "https://www.novinite.bg/articles/175266/Severna-Koreya-e-provela-uchenie-za-nanasyane-na-raketen-udar-na-golyamo-razstoyanie", "text": "Северна Корея е осъществила военно учение за нанасяне на удар на голямо разстояние, съобщи държавната информационна агенция КЦТА, ден след като Южна Корея обяви, че Пхенян е изстрелял две ракети с малък обсег към Японско море, предаде ДПА.Учението било разпоредено и наблюдавано от севернокорейския лидер Ким Чен-ун.Успешните маневри за разполагане на сили и нанасяне на удар, чиято задача бе да се провери способността за бързо реагиране на отбранителните части, показа мощта на тези части, които са напълно подготвени да осъществят вещо всяка операция, отбеляза КЦТА.Южнокорейският обединен комитет на началник-щабовете обяви по-рано, че вчера две изстреляни от Северна Корея ракети с малък обсег са прелетели съответно 420 и 270 км, преди да паднат в морето.Резолюциите на ООН забраняват на Северна Корея, извършила няколко ядрени опита, да изстрелва балистични ракети с малък, среден и голям обсег. Ако Пхенян е осъществил изпитание на балистични ракети вчера, това би било нарушение на условията на ООН. ", "date": "2019.05.10", "title": "Северна Корея е провела учение за нанасяне на ракетен удар на голямо разстояние"}
{"url": "https://www.novinite.bg/articles/175247/ES-otnovo-predupredi-Rumaniya", "text": "Европейският съюз предупреди Румъния, че може да понесе по-тежки последици заради промените в антикорупционните закони, направени от управляващите, пише Ройтерс, цитирани от БГНЕС. Европейската комисия на няколко пъти каза, че промените на законите, които включват намаляването на давността на някои престъпления по служба, представляват обезсмисляне на десетилетия реформи в Румъния.Председателят на Европейската комисия Жан-Клод Юнкер беше попитан дали са необходими мерки, за да бъде принудена Румъния да се придържа към стандартите на Европейския съюз.\"Да, Румъния заслужава особено внимание. Това е нещо, което ще направим в следващите дни и седмици. Върховенството на закона трябва да важи за всички и това е пътя, по който ще продължим\", отговори Юнкер.Управляващите в Румъния социалдемократи не отговориха на Юнкер директно, но техният лидер Ливиу Драгня каза на предизборен митинг в Яш, че Румъния е третирана несправедливо от Европейския съюз прекалено дълго и хората трябва да \"гласуват за патриотичната Социалдемократическа партия\".Европейският съюз вече стартира процедури срещу други две държави от бившия комунистически блок - Унгария и Полша за опити да се поставят под контрол съдилищата, медиите, академичните среди и организации на активисти.", "date": "2019.05.10", "title": "ЕС отново предупреди Румъния"}
{"url": "https://www.novinite.bg/articles/175271/Komandirovat-ekipi-ot-otryada-za-borba-s-terorizma-po-moreto-za-lyatoto", "text": "И през този летен сезон по родното Черноморие ще има командировани полицаи от други държави, каза вътрешният министър Младен Маринов по време на парламентарния контрол. Те обаче ще са повече спрямо миналата година. Големи хотели, автогари, летища ще са под особен надзор. Командировани в тези рискови райони са и екипи от отряда за борба с тероризма.", "date": "2019.05.10", "title": "Командироват екипи от отряда за борба с тероризма по морето за лятото"}
{"url": "https://www.novinite.bg/articles/175251/Prodaljava-deloto-Sarafovo", "text": "Специализираният съд ще заседава по делото за атентата на летище \"Сарафово\". Подсъдими по него са Мелиад Фарах и Хасан Ел Хадж Хасан. Двамата обвиняеми са обявени за международно издирване в ШИС по канала на Интерпол с червена бюлетина.Делото започна по същество в началото на 2018 г. Преди това то не успяваше да тръгне на няколко пъти. Първото заседание по него беше насрочено още през септември 2016 г., а още през юли 2016 г. обвинителният акт за терористичния атентат бе внесен в Специализирания съд.Материалите по делото бяха 80 тома, свидетелите са не по-малко от 170, има 100 експертизи.На 18 юли 2012 година автобус с израелски туристи, които току що бяха кацнали на летище \"Сарафово\" в Бургас стана мишена на терористична атака. При кървавата баня загинаха петима израелски граждани, шофьорът на автобуса, български гражданин, и извършителят на атентата. При инцидента бяха ранени над 30 души.", "date": "2019.05.10", "title": "Продължава делото \"Сарафово\""}
{"url": "https://www.novinite.bg/articles/175275/Karvava-drama-s-dve-martvi-deca-v-Drezden", "text": "\r\nСмразяваща семейна драма се разигра в Дрезден – 55-годишен баща уби двете си деца (на 2 и 5 години), пише в. „Билд”.\r\n\r\nТежко ранена е майката на децата, тежко ранен е и извършителят, който е арестуван.\r\nПървоначално в полицията било съобщено (обаждането е постъпило от съседите на семейството) за едно убито дете близо до централната гара на Дрезден, след това пристигналите на място служители открили още едно бездиханно телце и ранената жена, а съпруга й – французин, бил открит недалеч от местопрестъплението. Как точно е извършено убийството засега не се съобщава.\r\n", "date": "2019.05.10", "title": "Кървава драма с две мъртви деца в Дрезден"}
{"url": "https://www.novinite.bg/articles/175303/38-godishna-jena-ubita-do-doma-si-v-Kostenec", "text": "Убийство на 38-годишна жена разследват криминалисти от областната дирекция на МВР-София. Сигналът е получен в 8,40 ч. сутринта, съобщава .Лекарите от Бърза помощ само констатирали смъртта й. Издирва се извършителят, който вероятно е съпругът на жертвата. ", "date": "2019.05.10", "title": "38-годишна жена убита до дома си в Костенец"}
{"url": "https://www.novinite.bg/articles/175276/Grackiyat-parlament-shte-glasuva-dnes-vot-na-doverie-kam-pravitelstvoto-na-SIRIZA", "text": "Днес е последният ден на дебати в гръцкия парламент за вота на доверие към правителството на СИРИЗА. Гласуването ще е късно тази вечер. Проучвания на общественото мнение показват вероятна победа на евроизборите за консерваторите от \"Нова Демокрация\". Силно напрежение и пълна поляризация има между депутати от управляващата СИРИЗА и опозицията по вота на доверие към правителството на Алексис Ципрас.Темите на дебата надхвърлиха конкретния повод и се обсъжда цялостната политика на правителството от началото на мандата.В реч пред депутатите премиерът посочи трудностите и успехите в икономическана политика за излизане на гръцката икономика от кризата. Правителството на СИРИЗА въведе само преди ден данъчни облекчения и помощи за пенсионери и хора с ниски доходи и заплати.Опозицията оцени облекченията като \"последен ход на Ципрас, притиснат от социологическите проучвания преди изборите\". Последните допитвания показват преднина от почти 9% на консерваторите от \"Нова Демокрация\".За да продължи мандатът на правителството до октомври, е необходимо СИРИЗА да получи днес подкрепа от поне шест независими народни представители.", "date": "2019.05.10", "title": "Гръцкият парламент ще гласува днес вот на доверие към правителството на СИРИЗА"}
{"url": "https://www.novinite.bg/articles/175300/Franciya-e-protiv-udaljavane-na-sroka-za-Brekzit", "text": "Франция не иска \"повтарящи се удължавания\" на срока за Брекзит и настоява Великобритания \"да има решение преди 31 октомври\", заяви днес съветник в Елисейския дворец, цитиран от Франс прес.Основна информация\"Британците ще участват в изборите за Европейски парламент, това е странно и е под въпрос, но е трудно да се повярва, че процесът ще приключи преди 23 май. Изборите за Европейски парламент може да станат политически шок, който да доведе до споразумение между отделните партии преди 30 юни. Но ако ситуацията не се изясни на 31 октомври, когато ще се сформира (новата) Европейска комисия, няма да правим поредица от срещи на високо равнище за Брекзит\", каза съветникът в Елийския дворец пред журналисти.Той изрази надежда, че изборите за Европейски парламент ще разтърсят политическите партии във Великобритания и ще помогнат за постигането на сделка за напускането на ЕС, предаде Ройтерс.Миналия месец Франция настоя за кратко удължаване на преговорите по Брекзит, за разлика от желанието на Германия да се даде по-дълъг период, изтъквайки, че натискът върху Великобритания трябва да се запази. В крайна сметка европейските лидери се договориха за шестмесечно удължаване, припомня Ройтерс.\"Не трябва да бъдем въвлечени в повтарящи се удължавания, това е сигурно\", каза съветникът във френското президентство. \"Посланието ни е ясно: решението трябва да бъде намерено до 31 октомври\".", "date": "2019.05.10", "title": "Франция е против удължаване на срока за Брекзит"}
{"url": "https://www.novinite.bg/articles/175253/Shte-bade-li-vavedena-ocenka-po-vazpitanie-v-uchilishtata", "text": "Държавата нито има намерението, нито капацитета да се меси във всяко едно семейство, но очевидно има текстове в стратегията, които трябва да се прецизират. От друга страна, не можем да допуснем, че всички родители са напълно отговорни. Това заяви образователният министър Красимир Вълчев в студиото на \"България сутрин\" в ефира на Bulgaria ON AIR по повод прекратената работа по Националната стратегия за детето и добави, че по тази тема има нужда от продължително обсъждане.В тази връзка той допълни, че са недостатъчни психолозите и педагогическите съветници в училищата, които са важни за преодоляване на агресията. По думите му през последните години е увеличено финансирането за тази подкрепа.Според него споделената основа от виждания за поведението на децата и на какво трябва да ги възпитаваме е необходима, за да има взаимно доверие между родители и учители.,,Агресията много често е функция на усещането за липса на ред'', категоричен е Вълчев.Що се отнася до въвеждането на оценка за възпитание, той е на мнение, че има много неясноти относно тази оценка, тъй като не се знае дали се оценява ученика или учителя в такава ситуация. Все пак призивът му към родителите е да се доверяват и да уважават учителите, за да постигнат общата мисия, а именно децата да станат добри и образовани хора.Министърът на образованието посочи още, че наблюдения показват, че в малките населени места има по-добри резултати, защото се работи по-пряко с общността.", "date": "2019.05.10", "title": "Ще бъде ли въведена оценка по възпитание в училищата?"}
{"url": "https://www.novinite.bg/articles/175245/Ot-10-maj-ES-shte-jivee-na-kredit-na-Zemyata", "text": "От 10 май ЕС ще е изчерпал ресурсите, които планетата може да му даде за една година, предупреди Световният фонд за природата и отбеляза, че този \"ден на превишаването\" настъпва все по-рано всяка година, предаде Франс прес, цитиран от БТА.\r\n \r\n\"От 10 май европейците ще живеят на кредит. Това означава, че ако целият свят живееше като тях, човечеството щеше да е изконсумирало всички природни ресурси, които планетата може да поднови за една година\", подчертава организацията в доклад, публикуван заедно с \"Глоубъл футпринт нетуърк\".\"Риболов, земеделие, лесовъдство, строителство, парникови емисии - ако цялото човечество потребяваше колкото европейците, щяха да му трябват 2,8 планети като Земята\", се посочва в доклада. В ЕС живеят 7 процента от световното население, но потребява 20 процента от биокапацитета на Земята.\"Това е дефицит, който непрекъснато увеличаваме от година на година, като вземаме назаем ресурси от Земята, от другите страни и от бъдещите поколения\", отбелязва Световният фонд за природата.На ЕС се препоръчва да приеме обща земеделска политика, която съхранява природните ресурси и благоприятства заетостта, както и план срещу обезлесяването и конвертирането на естествените екосистеми и правила за контрол на дейността на риболовните кораби.", "date": "2019.05.10", "title": "От 10 май ЕС ще живее \"на кредит\" на Земята"}
{"url": "https://www.novinite.bg/articles/175306/MON-s-poziciya-otnosno-uchebnata-programa-po-Istoriya-i-civilizacii", "text": "По повод въвличането на Министерството на образованието и науката (МОН) в предизборната кампания чрез тиражиране на анонимни твърдения, основани на отделни лични мнения и разпространени от политическа сила, участваща в изборите, заявяваме следното: обучението на учители по История и цивилизации е част от НП „Квалификация“ с цел подготовка на педагогическите специалисти за работата им с новата учебна програма за X клас. В обученията, приключили предходния месец, са взели участие над 700 учители, като сред анкетираните има само две негативни оценки за ефективността на обучението. Общата средна оценка по скала от 1 до 6, която самите обучени са поставили, е 5.30. Лекторите, които са водили обучението по История и цивилизации, са утвърдени специалисти в своята област. Това се посочва в позиция на МОН.Участвали са преподаватели и учени от Софийски университет, БАН, ЮЗУ, НБУ. В хода на дискусиите са се чували различни мнения, но проверката ни досега не установява да са били налагани идеи, влизащи в противоречие с постигнатите след широк научен и обществен дебат тези.МОН категорично се противопоставя на опитите учебната програма по История и цивилизации да се използва за политически цели. Припомняме, че програмата за Х клас беше приета след широко експертно и гражданско обсъждане, с одобрението на преподавателите по история в училищата и на историците от висшите училища и научни институции.Периодите, за които се дават примери, вече са представени в учебниците за VI и VII клас и по тях се обучават учениците в училищата. Ако се направи преглед на тяхното съдържание, ще се види, че проблемни моменти като тези, за които сме сигнализирани, няма. В случай, че бъде открит конкретен факт, МОН ще реагира незабавно.", "date": "2019.05.10", "title": "МОН с позиция относно учебната програма по История и цивилизации"}
{"url": "https://www.novinite.bg/articles/175248/Pediatrite-otnovo-protestirat", "text": "Трети пореден протест за бъдещето на единствената детска болница у нас. Тази сутрин недоволните лекари, медицински сестри, санитари и подкрепящите ги родители блокираха движението по булеварда  „Акад. Иван Гешов”.Въпреки че наскоро здравните власти обявиха, че няма да има ограничения за приема в педиатрията, протестиращите не са доволни. Настояват за по-високи възнаграждения,но засега няма изгледи друго от основните им искания да бъде изпълнено - лечебното заведение да е със статут на \"национална\" болница.„Към днешна дата ние нямаме официален документ, че какъвто и да е лимит е отпаднал. Колкото до кодировката на легла и към момента работим по стария начин с точно конкретни кодове по клиники. Единственият общопедиатричен, който цитира г-жа заместник-министър Жени Начева, е код 17 – една единствена клиника в болницата работи по него”, обясни участничка в протеста.„На този етап има дискусия само на едно от ограниченията, а именно отпадане на ограниченията за прием в различните клиники на болницата. Нито едно от основните искания не е започнато  да се дискутира, т.е. ние не виждаме воля от страна на управляващите и институциите, да дискутират въпроса за статута на болницата и повишаването на възнагражденията на персонала на болницата”, каза д-р Байчева.Протестиращите обявиха, че ще дадат 10 дни на управляващите за започването на процедурите за решаването на проблемите. Ако това не се случи, те са готови да подадат колективна оставка или да пристъпят към ефективни стачни действия.", "date": "2019.05.10", "title": "Педиатрите отново протестират"}
{"url": "https://www.novinite.bg/articles/175261/Erdogan-ES-se-nujdae-poveche-ot-Turciya-otkolkoto-Turciya-ot-ES", "text": "Турският президент Реджеп Ердоган заяви снощи, че Европейският съюз се нуждае повече от Турция, отколкото Турция от Евросъюза, предаде БНР.На 9 май турският лидер за пръв път ръководи заседание на групата турски министри, които обсъждат провеждането на реформи с цел евроинтеграция на страната. Ердоган поясни, че без пълноправно членство на Турция усилията на ЕС за постигане на неговите основни ценности са обречени на неуспех.По думите му, въпреки двойните стандарти, Анкара остава решена да се стреми към постигане на пълноправно членство в ЕС. Според турския държавен глава това ще превърне ЕС в „световен актьор“. Ердоган беше категоричен, че членството има смисъл, само ако печелят и двете страни. Никой не може да принуди Турция да приеме условия, които ѝ вредят, подчерта Ердоган.Турция в най-кратки срокове ще предприеме стъпки за изпълнение на оставащите 6 от 72 критерия за отмяна на визите за турски граждани. Тогава ще проличи доколко искрен е Евросъюзът, допълни Ердоган. В споразумението между ЕС и Турция по отношение на бежанците и нелегалните имигранти от март 2016 г. Брюксел пое ангажимент за визова либерализация за турските граждани, ако Анкара изпълни 72 критерия.", "date": "2019.05.10", "title": "Ердоган: ЕС се нуждае повече от Турция, отколкото Турция от ЕС"}
{"url": "https://www.novinite.bg/articles/175249/Jordanka-Fandakova-Nyama-pejka-na-ul-Graf-Ignatiev-koyato-struva-10-000-lv", "text": "\r\nВ студиото на сутрешния блок на БНТ Столичният кмет Йорданка Фандъкова опроверга твърденията, че цената на една пейка за ул. „Граф Игнатиев“ е 10 000 лв. По думите ѝ, цената на пейките варират между 850 и 1290 лв. Фандъкова също така потвърди, че паветата пред храм-паметника „Св. Александър Невски“ няма да бъдат подменяни при реконструкцията на зоната пред него. Очаква се и продължаването на Южната дъга на Околовръстния път, като част от ремонтите това лято.\r\nПаветата на пл. „Св. Александър Невски“ ще останат и това не е новина, тъй като решението е от 2017 г., обясни столичният кмет Йорданка Фандъкова. В твърдението, че ще бъдат подменени, тя видя партийни интереси.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.05.10", "title": "Йорданка Фандъкова: Няма пейка на ул. Граф Игнатиев“, която струва 10 000 лв."}
{"url": "https://www.novinite.bg/articles/175297/Tusk-30-e-shansat-za-otmyana-na-Brekzit", "text": "\r\nРеферендумът за Брекзит през 2016 г. се проведе \"в най-лошия възможен момент\" и е резултат на \"лоша политическа сметка\". Този коментар направи председателят на Европейския съвет Доналд Туск пред вестник \"Газета виборча\".Според него има 30% шанс Великобритания да остане в ЕС.\r\n\r\nТой смята, че британското общество е било запознато за Брекзит чак след референдума през 2016 г.Описвайки решението на бившия британски премиер Дейвид Камерън за свикване на референдум като политически провал, Туск заяви, че очаква различен резултат при гласуване днес, тъй като британците вече са запознати с последствията.Ние сме проевропейска партия от 50 г.\"Референдумът се проведе в най-лошия възможен момент, в резултат на лоша политическа сметка\", каза той в интервю за полския вестник. Статията е споделена с \"Гардиън\" като част от сътрудничество на шест европейски вестника в Европа.\"По време на кампанията за референдума нямаше реален дебат за последствията от Брекзит, а след вота. Днес резултатът вероятно ще бъде различен. Парадоксалното е, че Брекзит събуди проевропейско движение във Великобритания\", поясни той.Туск, чиито мандат като председател на Европейския съвет ще приключи през ноември, отбеляза, че е бил трогнат от анти-Брекзит марша в Лондон по-рано тази година.Намеквайки, че има \"криза сред лидерите\" на организациите, които желаят оставане в ЕС, което отразява позицията на лидера на Лейбъристката партия Джереми Корбин, Туск вярва, че е възможно въпросът отново да бъде подложен на референдум.По-рано тази седмица Корбин заяви, че един втори референдум би бил \"оздравителен процес\".\"След британския референдум през 2016 г. си помислих, че ако приемем, че случаят е приключил, това е краят. Днес шансовете Брекзит да не се случи, по мое мнение, са 20-30%. Това е много. Месец след месец става все по-ясно, че излизането на Великобритания от ЕС ще изглежда напълно различно от този Брекзит, който беше поощряван. Не виждам причина за капитулация\", обясни Туск позицията си.Бившият полски премиер беше интервюиран по повод 30 г. от издаването на вестника.През април ЕС реши да отложи Брекзит за 31 октомври.\r\n", "date": "2019.05.10", "title": "Туск: 30% е шансът за отмяна на Брекзит"}
{"url": "https://www.novinite.bg/articles/175252/Remont-promenya-dvijenieto-v-tunel-Praveshki-hanove", "text": "Ще бъде ограничено преминаването в активната лента, а трафикът ще се пренасочва в изпреварващата лента.Необходимо е шофьорите да карат внимателно и със съобразена скорост, като спазват стриктно поставената сигнализация.", "date": "2019.05.10", "title": "Ремонт променя движението в тунел „Правешки ханове“"}
{"url": "https://www.novinite.bg/articles/175254/19-dushi-sa-postradali-pri-katastrofi-prez-izminaloto-denonoshtie", "text": "Деветнадесет души са били ранени при 15 катастрофи в страната през изминалото денонощие, загинали няма. Това съобщиха от пресцентъра на МВР. В София са станали едно тежко и 38 леки пътни произшествия с двама ранени.", "date": "2019.05.10", "title": "19 души са пострадали при катастрофи през изминалото денонощие"}
{"url": "https://www.novinite.bg/articles/175263/V-Ruse-tragva-noshtna-trolejbusna-liniya", "text": "От днес в Русе тръгва нощна тролейбусна линия, която ще свързва квартал \"Дружба\" с централната гара. Линията ще работи пробно за една година. Цената на билета ще бъде 1 лев. ", "date": "2019.05.10", "title": "В Русе тръгва нощна тролейбусна линия"}
{"url": "https://www.novinite.bg/articles/175304/Naj-malko-70-migranti-se-udaviha-a-desetki-izcheznaha-vav-vodite-na-Tunis", "text": "\r\nНай-малко70 мигранти се удавиха, след като лодката им се преобърна и потъна във водите на Тунис. 16 души са спасени от рибари, съобщава местната тунизийска агенция Африке. Миналата седмица либийската брегова охрана заяви, че е спасила над 90 мигранти, опитвали се да достигнат до Европа нелегално.\r\n \r\n  ", "date": "2019.05.10", "title": "Най-малко 70 мигранти се удавиха, а десетки изчезнаха във водите на Тунис"}
{"url": "https://www.novinite.bg/articles/175267/Majka-s-deca-v-bolnica-sled-katastrofa", "text": "\r\nМайка с две деца катастрофира с кола тази сутрин на главен път Русе – Варна в близост до пътния възел с пътя Шумен – Силистра (Седми километър). Сигналът е подаден в 07:35 ч. в оперативната дежурна част на Областната дирекция на МВР - Шумен.\r\nНа място е изпратен екип на сектор „Пътна полиция“. Веднага е установено, че лек автомобил „Мазда“ с шуменска регистрация, движещ се в посока Шумен, е излязъл вляво извън пътното платно и се преобърнал. \r\nПревозното средство е управлявано от 31-годишна жена от град Шумен. \r\nВ автомобила са пътували и нейните деца – момче и момиче на 6 и 9 години. Откарани са за преглед в МБАЛ - Шумен. По първоначални данни децата са без сериозни травматични увреждания, но са оставени за наблюдение. \r\nЖената е с травма на лявата  ключица и фрактури на четири ребра  вдясно. Не е изпробвана с техническо средство за употреба на алкохол. Взета е кръвна проба за химичен анализ. Работата по случая продължава.\r\n \r\n", "date": "2019.05.10", "title": "Майка с деца в болница след катастрофа"}
{"url": "https://www.novinite.bg/articles/175256/Grajdani-predavat-opasni-otpadaci-v-mobilen-punkt-v-Sofiya", "text": "Мобилен пункт за опасни отпадъци ще бъде разположен от 8.30 до 14.30 часа на столичната улица \"Пиротска\" и бул. \"Константин Величков\" до парк Света Троица, съобщи БНТ.Там ще се събират опасните отпадъци на районите \"Красна поляна\", \"Илинден\" и \"Възраждане\".Гражданите отново ще могат да предават живак и термометри, останали след поредния ремонт кутии с бои, като и лекарства, на които срокът на годност е изтекъл.", "date": "2019.05.10", "title": "Граждани предават опасни отпадъци в мобилен пункт в София"}
{"url": "https://www.novinite.bg/articles/175250/60-000-chetvartoklasnici-se-yavyavat-na-nacionalnoto-vanshno-ocenyavane-po-matematika", "text": "Днес ще се проведе Националното външно оценяване по математика, на което се очаква да се явят около 60 000 четвъртокласници от цялата страна. Изпитът включва 19 задачи, за решаването на които учениците могат да получат максимум 20 точки. Продължителността на изпита е 40 минути, а за децата със специални образователни потребности - 80. Резултатите ще станат ясни до десет дни.Вчера се проведе Националното външно оценяване по български език и литература. Децата ще бъдат оценявани върху диктовка и текст за четене с разбиране, към който има 11 задачи.Следващата седмица ще се проведат изпитите по „Човекът и обществото“ и „Човекът и природата“.Целта на националното външно оценяване в 4 клас е да се измерят индивидуалните постижения на учениците по различните предмети, както и да се направи мониторинг на образователния процес.", "date": "2019.05.10", "title": "60 000 четвъртокласници се явяват на националното външно оценяване по математика"}
{"url": "https://www.novinite.bg/articles/175265/Otkriha-boen-arsenal-v-kashta-vav-Vrachansko", "text": "Домът е обитаван от 39-годишния Т.М. В една от стаите под диван са намерени и иззети ловна пушка, патрондаш на приклада, съдържащ 5 патрона – 12 калибър, пневматична пушка калибър 5,5 мм, 2 кутии пълни с 29 патрона – 12 калибър и 3 броя патрона – 22 калибър.По случая е образувано досъдебно производство.", "date": "2019.05.10", "title": "Откриха боен арсенал в къща във Врачанско"}
{"url": "https://www.novinite.bg/articles/175285/Volen-Siderov-poiska-ostavkata-na-Lozan-Panov-Da-si-pravi-partiya", "text": "Висшият съдебен съвет и магистратската общност да настояват за оставката на председателя на Върховния касационен съд, призова лидерът на \"Атака\" Волен Сидеров, който се чуди защо тя още не е факт.\"Лозан Панов отдавна трябваше да подаде оставка. Абсолютно задължително е той да подаде оставка!\", заяви Сидеров в кулоарите на парламента.Повод за апела му са излезлите публично записки от срещите на шефа на ВКС с представители на Еврокомисията, които пишат докладите по Механизма за сътрудничество и оценка.\"Категорично не съм съгласен да политиканства. Има разделение на властите и то е категорично, конституционно закрепено. Ако някой иска да прави политика, да направи партия, да се яви на избори, да влезе в парламента, да се бори за политически идеи\", препоръча на Панов лидерът на \"Атака\".\"Не може да си председател на ВКС и да политиканстваш! Това е просто недопустимо! Недопустимо е също така да работиш срещу родината си пред представители на Еврокомисиятаили каквито и да са били институции в Брюксел. Това го правят и други - аз си спомням един евродепутат от десницата, който даже беше съучастник в завеждане на дело срещу България\", добави Сидеров.\"Това, което Лозан Панов прави, е неприемливо, недопустимо и аз не знам защо още той е на тази позиция, на този пост\", удивен е Волен Сидеров.Той припомни, че още заради Апартаментгейт шефът на ВКС е трябвало да подаде оставка, както щеше да стане в някоя от западните демокрации.\"Там, където той се оплаква от България, от родината си, в западноевропейските държави - за много по-малки неща се подава оставка. Дори само за съмнение те подават оставка. Така че, да не обяснява кой повече или по-малко е минат. Тук нямаме уред за измерване кой е по-минат! Тук въпросът е принципен\", коментира Сидеров.Той даде пример с действията на Цветан Цветанов и шефа на КПКОНПИ Пламен Георгиев и беше категоричен, че Лозан Панов не може да бъде изключение и принципът трябва да е еднакъв за всички.\"Така че - незабавна оставка да подава и ако иска да прави партия, да я прави, но това е недопустимо. И смятам, че и ВСС, и магистратската общност като цяло, трябва да заемат ясна позиция спрямо него - да настояват той да подаде оставка\", призова Волен Сидеров. Същия апел отправи и колегата му от групата на Обединените патриоти - зам.-председателя на правната комисия Християн Митев, който обяви поведението на Лозан Панов като недопустимо за шеф на ВКС.", "date": "2019.05.10", "title": "Волен Сидеров поиска оставката на Лозан Панов: Да си прави партия!"}
{"url": "https://www.novinite.bg/articles/175286/Borislav-Cekov-Borisov-ne-moje-da-bade-uprekvan-v-predizborni-celi-zaradi-papskata-vizita", "text": "Премиерът Бойко Борисов и самите управляващи не може да бъдат упреквани в предизборни цели, срещайки се с папа Франциск, заяви пред БНР юристът д-р Борислав Цеков, който е и преподавател по църковно право.Според него винаги, когато тече предизборна кампания и идват важни чуждестранни фактори - лидери, правителствени ръководители, това неизменно се вплита в предизборната картина.По повод крехката преднина на БСП пред ГЕРБ в анкетите за предстоящите евроизбори Цеков отбеляза, че тази преднина е в рамките на статистическата грешка: „Но прави впечатление, че скандалът „Апартаментгейт“ отшумява, а разликата продължава да се крехка. Т.е., тя е резултат не от по-високо доверие в БСП, а на ерозия в електоралната база на ГЕРБ“.„Отшумяването на тази най-тежка криза в историята на ГЕРБ, те не се сриват допълнително и това трябва да се тревожен сигнал за БСП. Дори при този мощен трус те не успяха да вземат преднина“, коментира Борислав Цеков в предаването „Хоризонт за вас“. „Официалната позиция и цялостното отношение, което показа Светият синод на Българската православна църква към посещението на папата, бе уместно, балансирано и при стриктно съблюдаване на православните канони и на установените от целия православен свят протокол на отношения с Католическата църква“, каза д-р Цеков.И допълни, че полемиката около визитата на папа Франциск у нас беше очаквана, очаквана бе и екзалтацията в определени обществени и медийни среди. А вероятно тази екзалтация е довела до една повишена критичност.Той отбеляза още, че отстрани са се чули оценки, че посрещането на папата от страна на българското духовенство „било хладно и едва ли не враждебно“. „Църквата не е неправителствена организация или някаква политическа институция, която може да влезе в преговори, да прави компромиси. Говорим за основни, фундаментални истини, канонични положения, които в църквата са установени хилядолетно и никога не са се променяли“, подчерта Борислав Цеков.", "date": "2019.05.10", "title": "Борислав Цеков: Борисов не може да бъде упрекван в предизборни цели заради папската визита"}
{"url": "https://www.novinite.bg/articles/175268/Aktivizira-se-srutishteto-na-patya-kam-Rilskiya-manastir", "text": "Отново се активизира срутището на пътя към Рилския манастир. Тази нощ големи камъни са блокирали пътя към Светата обител.", "date": "2019.05.10", "title": "Активизира се срутището на пътя към Рилския манастир"}
{"url": "https://www.novinite.bg/articles/175289/EK-se-nadyava-na-dobra-aktivnost-v-izborite-za-evrodeputati", "text": "Европейската комисия насърчава участието на гражданите в изборите за евродепутати и се надява то да бъде \"добро\". Това заяви днес говорител на Европейската комисия, цитиран от БТА.Важното първо е да има добра избирателна активност, после ще видим, добави той в отговор на въпрос дали ЕК би настояла следващият председател на институцията да бъде определен измежду предварителните водещи кандидати. Говорителят уточни, че не може да посочи какъв процент избирателна активност е \"добър\".В много държави от ЕС в навечерието на изборите оживено се обсъждат въпроси, които засягат всички ни. Тези въпроси имат само общи решения, например измененията в околната среда, миграцията и сигурността, добави говорителят. ", "date": "2019.05.10", "title": "ЕК се надява на \"добра\" активност в изборите за евродепутати"}
{"url": "https://www.novinite.bg/articles/175292/Prezidentat-prizova-CIK-Da-namalim-broya-na-nedejstvitelnite-byuletini", "text": "Президентът Румен Радев призова ЦИК да направи така, че да бъде намален високия брой на недействителните бюлетини. За това апелира той на втора поредна среща с ръководството на комисията във връзка с евровота.\"Искам да акцентирам още веднъж на високия брой на недействителните блютени, защото не само създават съмнение в изборния процес, но реално променят вота на българския избирател\", коментира Румен Радев.\"Да намалим броя на недействителни бюлетини, особено такива, произвеждани в някои СИК, да стигнем едно средноевропейско ниво на нивото им\", добави държавният глава.Той обърна внимание и на сигурността и разяснителната кампания, както и на новия момент в тези избори - машинното гласуване и защитата на машинния вот, което е важно, защото благодарение на него няма как да бъде подменен вотът на хората.Радев благодари за създадената до момента от ЦИК организация по подготовката на изборите и за въвеждането, успешно до момента, според него, машинно гласуване.\"Всички знаем, че честните и прозрачни избори са залог за демократичните процеси в нашата страна, а това изисква защита на личните данни, гарантиране на изборните права на сънародниците зад граница, създаване на добра среда за наблюдателите и контрол, особено при броенето и оформянето на протоколите и обобщаването на резултатите\", коментира на срещата президентът. \"Новата задача е защитата на машинния вот - софтуерна, хардуерна и физическа, и разбира се, контролът и навременната реакция по сигнали\", подчерта още Румен Радев.\"Надявам се тези избори наистина да бъдат показателни, прозрачни, честни и да покажем, разбира се, с вашата водеща роля, че нашето общество е зряло и сами уважаваме вота си\", заяви президентът.На евровота ще има 3000 машини, чието разположение в цялата страна е избрано на случаен принцип, обясни председателят на ЦИК Стефка Стоева. Те ще бъдат инсталирани и в големите градове, и в малки населени места и в най-отдалечените селища, обясни на президента шефката на комисията.\"Въпросът с тяхната сигурност е най-основният, който вълнува обществото\", посочи още Стоева, като доплни, че на срещата с органите на реда, МВР, ДАНС и МС са получили уверението, че всички необходими мерки за охраната им и сигурността на вота ще бъдат взети. Днес е последният срок, в който машините за гласуване трябва да бъдат доставени в страната, каза още тя.", "date": "2019.05.10", "title": "Президентът призова ЦИК: Да намалим броя на недействителните бюлетини"}
{"url": "https://www.novinite.bg/articles/175243/Oblachno-s-temperaturi-mejdu-17-i-22", "text": "Днес все още на много места в страната ще има валежи от дъжд, главно в Източна България с гръмотевици, но от запад ще започне разкъсване и намаление на облачността. Вятърът постепенно ще се ориентира от запад-северозапад и ще е до умерен. Максимални температури между 17° и 22°.Над планините ще е облачно с валежи от дъжд, над 2000-2100 метра от сняг. На отделни места ще прегърми. По-значителни разкъсвания на облачността ще има по-късно през деня. Ще духа умерен до силен северозападен вятър. Максимална температура на височина 1200 метра около 11°, на 2000 метра - около 4°.Над Черноморието преди обяд ще бъде предимно облачно, но в следобедните часове облачността ще се разкъса. Ще има превалявания, възможни са и гръмотевици. Ще духа слаб до умерен предимно южен вятър, който през деня ще се ориентира от запад-северозапад. Максимални температури на въздуха: 15°-19°. Температурата на морската вода е 13°-14°. Вълнението на морето ще е около 2 бала.", "date": "2019.05.10", "title": "Облачно с температури между 17° и 22°"}
{"url": "https://www.novinite.bg/articles/175298/Radev-shte-provede-sreshti-vav-vrazka-s-kriteriite-za-izbor-i-pravomoshtiyata-na-sledvashtiya-glaven-prokuror", "text": "Държавният глава Румен Радев ще проведе поредица от срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. Първата от работните срещи е с главния прокурор Сотир Цацаров и ще се проведе на  от на „Дондуков“ 2.", "date": "2019.05.10", "title": "Радев ще проведе срещи във връзка с критериите за избор и правомощията на следващия главен прокурор"}
{"url": "https://www.novinite.bg/articles/175299/Joncheva-Nyama-da-pozvolim-Letishte-Sofiya-da-bade-dadeno-na-koncesiya-v-ushtarb-na-nacionalniya-interes", "text": "„Концесията на Летище „София” най-вероятно ще бъде дадена на турска фирма. БСП вече три години предупреждава, че това ще се случи”. Това каза водачът на листата на „БСП за България” Елена Йончева. Тя припомни, че служебното правителство на Герджиков е спряло концесията, защото тя представлява заплаха за българската национална сигурност. „Летище „София” е печелившо, в последните години приходите му се увеличават с 20% и стигат до 168 млн. лв. Печалбата на летището е почти 13 млн. лв. годишно.Расте и броят на пътниците. Защо е нужно печелившо предприятие да се дава на концесия?”, попита Йончева. Тя заяви че, това е така, защото правителството дава на концесия или продава всяко печелившо българско предприятие, защото работи за един тесен кръг от хора. Йончева каза още, че твърдението, че държавата е лош стопанин е абсурдно, защото кандидатите, които са подали оферти са държавни фирми. „Днес кранчето за газта се държи от Турция, искат да й дадат и българското летище. Ние няма да позволим това да се случи. Няма да позволим печеливши предприятия да бъдат раздавани в ущърб на българския национален интерес”, категорична бе Елена Йончева. „Това правителство е една шайка и те сами се наричат така. Тази дума, вече е част от речника на много български организации, сред които от днес е и АИКБ, защото цената на промишления ток се вдига два пъти”, каза още Елена Йончева. Водачът на листата на БСП коментира, че за предприятията това означава съкращаване на работни места и намаляване на заплатите. „Неслучайно сме на последно място в Европа по всички показатели. Всичко това е в резултат от корупцията, сивата икономика и срива на чуждестранните институции. Затова 26-и май трябва да бъде денят на края на ГЕРБ”, заключи Елена Йончева.", "date": "2019.05.10", "title": "Йончева: Няма да позволим Летище „София” да бъде дадено на концесия в ущърб на националния интерес"}
{"url": "https://www.novinite.bg/articles/175272/Prez-april-obshtiyat-pokazatel-na-doverie-na-potrebitelite-se-ponijava", "text": "През април общият показател на доверие на потребителите се понижава През април общият показател на доверие на потребителите се понижава с 0,7 пункта в сравнение с януари, което се дължи изцяло на пониженото доверие сред градското население, съобщи Националният статистически институт (НСИ).По отношение на икономическата ситуация в страната през последните дванадесет месеца се наблюдава известно влошаване в оценките на живеещите в градовете за разлика от населението в селата, което изразява по-малко негативна нагласа спрямо предходното наблюдение. Същевременно обаче прогнозите за следващите 12 месеца и на градското, и на селското население са по-неблагоприятни, в резултат на което общият балансов показател намалява с 2,1 пункта.Мненията на потребителите за финансовото състояние на техните домакинства през последните дванадесет месеца, както и очакванията им за следващите дванадесет месеца, са по-негативни в сравнение с три месеца по-рано.Относно безработицата в страната през следващите 12 месеца прогнозите се изместват към по-умерените мнения, в резултат на което балансовият показател се понижава с 4,4 пункта.Потребителите продължават да считат, че през последните дванадесет месеца има покачване на потребителските цени, но с по-слабо темпо спрямо оценките, регистрирани през януари. Същевременно и инфлационните им очаквания за следващите дванадесет месеца са по-слабо изразени.Последната анкета отчита известно подобрение (от 2 пункта) на общата оценка на настоящата ситуация да се правят разходи за покупка на предмети за дълготрайна употреба, като и намеренията на потребителите да извършват такива разходи през следващите дванадесет месеца са благоприятни. Малко по-позитивна е и нагласата на селското население по отношение на извършването на разходи за \"покупка на кола\" през следващите дванадесет месеца.", "date": "2019.05.10", "title": "През април общият показател на доверие на потребителите се понижава"}
{"url": "https://www.novinite.bg/articles/175296/CIK-Borisov-ne-e-vodil-predizborna-kampaniya", "text": "ЦИК разгледа и обсъди сигнал, който постъпи онзи ден, във връзка с нарушение на предизборната кампиния от страна на министър-пресдеталетя. ЦИК не установи нарушение. Това заяви говорителят на Централната избирателна комисия Александър Андреев по повод внесения от БСП сигнал до ЦИК, че премиерът Бойко Борисов извършва нерегламентирана предизборна кампания.\"Към момента не е постъпил и не е разглеждан сигнал от ГЕРБ за нарушение от страна на президента. Ако постъпи такъв, ще бъде разпределен и ЦИК ще се произнесе. Не карайте ЦИК да влиза в какъвто и да било дебат между инситтуциите\", призова още Андреев. \"Машинното гласуване е един от начините за намялявне на недействителните бюлетини\", добави Андреев след края на срещата на ръководството на ЦИК с президента Румен Радев.", "date": "2019.05.10", "title": "ЦИК: Борисов не е водил предизборна кампания"}
{"url": "https://www.novinite.bg/articles/175244/Angelkova-Podgotovkata-za-letniya-sezon-varvi-dobre-zaedno-shte-garantirame-kachestvoto-na-destinaciyata", "text": "Очаква ни предизвикателно лято, важно е всички държавни и местни институции, контролни органи и представители на бизнеса да работят в синхрон, за да гарантираме на българските и чуждестранните туристи услуга с много добро качество. Подготвяме редица инициативи заедно с представителите на местната власт и бизнеса и се надявам да успеем да запазим отличните резултати от миналия сезон. Това каза пред представители на медиите министърът на туризма Николина Ангелкова след среща с контролните органи за подготовката на предстоящия летен сезон във Варна. В дискусията участваха заместник министър-председателят по икономическата и демографската политика Марияна Николова, министърът на транспорта, информационните технологии и съобщенията Росен Желязков, кметът на Варна Иван Портних, представители на контролните органи, местната власт и туристическия бизнес.Институциите и местните власти очертаха мерките, които взимат за сезона, подготовката върви добре, стана ясно на срещата. С туризма са свързани много институции, организации и структури от различни ресори, контролни органи и местната власт, допълни министър Ангелкова и благодари на колегите си от правителството и на премиера Бойко Борисов за подкрепата за туризма и за издигането му като приоритет. Тази година Министерството на туризма стартира нова инициатива – „Денят за Вас“, както по Северното, така и по Южното Черноморие. Идеята е в един ден през периода от 15 юни до 8 септември всички музеи и други туристически обекти на територията на съответната община да са с вход свободен. Така ще се привлекат повече посетители към културно-историческите забележителности и към атракциите в района. Създадохме организация, свързана с проверките по управление на морските плажове, така и с местата за настаняване и хранене от страна на КЗП, за да се гарантира качествен продукт и безпроблемно пребиваване на туристите, обяви министърът на туризма. Имаме съдействието на МВР и всички контролни органи, за да бъде осигурено спокойно летуване. На територията на област Варна неохраняемите плажове са 23, като областната управа и общините осигуряват водното спасяване, медицинското обслужване и почистването, поясни министърът. Проверките на екипа й стартират от 1 юни с началото на активния сезон.Минимум по 3 са проверките на плаж – в началото на сезона, по средата и в края му, а по сигнал са непрекъснати. Министърът гарантира, че най-посещаваните неохраняеми плажове ще бъдат подсигурени. Тя прогнозира известни спадове на германския пазар. Предприели сме редица мерки и следим заедно с бранша какво се случва, така че да се опитаме да компенсираме от други пазари. Спадът от пазар Русия към момента е намалял доста спрямо прогнозите от началото на годината. Надявам се с инициативите, които сме предприели предимно от двустранен характер с Германия и Русия, да успеем да достигнем нивата от миналата година, каза министърът. Тя съобщи още, че екипът й разработва специална програма за привличане на повече чартърни полети през организирания туризъм. Не говоря за субсидиране, а за търсене на механизми, каквито предлагат Гърция, Испания, Кипър и Хърватска. Надявам се до месец докладът на международния консултант, с който работим, да бъде готов и да го предложим за обществено обсъждане. Това ще ни позволи да привлечем допълнително полети за летища Варна и Бургас и така да разширим крилата на сезона. Министър Ангелкова обяви отчетливи ръстове към момента на пазар Украйна 50%. Великобритания 19%, 16% Израел, Чехия и Полша – по 10%, Франция – 12%. Надяваме се това да компенсира спада от Германия и Русия. Министър Ангелкова анонсира подготвения за 31 май Международен инвестиционен форум в Слънчев бряг с участието на световни хотелски вериги и специализирани фондове. Надявам се да насочим тяхното внимание към Черноморието и страната ни. Бихме искали да създадем възможности за изграждане на конгресни центрове в националните курорти или край тях, за да се ползва целогодишно добрата им материална база. Министърът обърна специално внимание на присъствието на представителите на Китай както от страна на тяхното Министерство на туризма, така и на различни провинции. Ще присъства един от най-големите китайски фондове – Silk road fund, и представители на UnionPay. В началото на годината министерството подписа споразумение с най-голямата китайска туроператорска компания за съвместно публично-частно партньорство за създаване на изнесени туристически информационни центрове в различни китайски градове. Важно е да продължим съвместната работа с Гърция и Сърбия за общите туристически продукти за привличане на туристи от азиатската страна, посочи министър Ангелкова. Кметът на Варна Иван Портних обяви пред журналистите, че регионът е готов за летния сезон и благодари на министър Ангелкова и цялото правителство за подкрепата при реализацията на редица ключови инфраструктурни проекти. Те ще са от сериозна полза за туристическия бранш и ще улеснят движението в централната градска част. Той съобщи, че за сезона се очаква тук да бъдат командировани полицаи от Румъния, Полша и евентуално Германия, за да подпомогнат българските си колеги в разгара на сезона.", "date": "2019.05.10", "title": "Ангелкова: Подготовката за летния сезон върви добре, заедно ще гарантираме качеството на дестинацията"}
{"url": "https://www.novinite.bg/articles/175270/Poveche-novi-jilishta-prez-2019-a-naj-mnogo-v-Burgas-Varna-i-Plovdiv", "text": "По предварителни данни на Националния статистически институт броят на въведените в експлоатация жилищни сгради през първото тримесечие на 2019 г. е 635, а новопостроените жилища в тях са 2 453. Спрямо първото тримесечие на 2018 г. сградите са с 65 повече, или с 11.4 на сто, а жилищата в тях нарастват с 918, или с 59.8 на сто.От въведените в експлоатация новопостроени жилищни сгради през първото тримесечие на 2019 г. със стоманобетонна конструкция са 77.2 на сто, с тухлена - 19.7 на сто, с друга - 1.9 на сто, и с панелна - 1.2 на сто. Най-голям е относителният дял на новопостроените къщи (73.9 на сто), следвани от жилищните кооперации (16.5 на сто). В сравнение с първото тримесечие на 2018 г. се наблюдава увеличение в броя на новопостроените къщи, жилищните блокове и сградите от смесен тип, докато броят на новопостроените вили намалява.Най-много жилищни сгради са въведени в експлоатация в областите Бургас - 85 сгради с 350 жилища в тях, Варна - 82 сгради с 537 жилища, и Пловдив - 77 сгради с 408 жилища в тях.\r\nНай-висок е делът на новопостроените жилища с три стаи (38 на сто), следват тези с две стаи (35.1 на сто), а най-нисък е делът на жилищата с шест и повече стаи - 3.9 на сто. Общата полезна площ на всички новопостроени жилища през първото тримесечие на 2019 г. е 208.6 хил. кв. м, или с 40.9 на сто повече в сравнение със същото тримесечие на 2018 г., а жилищната площ се увеличава с 36.9 на сто до 149.0 хил. кв. метра. Същевременно средната полезна площ на едно новопостроено жилище намалява от 96.4 кв. м през първото тримесечие на 2018 г. на 85.0 кв. м през същото тримесечие на 2019 година.\r\nНай-голяма средна полезна площ на едно новопостроено жилище е регистрирана в областите Шумен - 184.8 кв. м, и Габрово - 174.0 кв. м, а най-малка - в областите Силистра - 20.7 кв. м, и Благоевград - 37.3 кв. метра.", "date": "2019.05.10", "title": "Повече нови жилища през 2019-а - най-много в Бургас, Варна и Пловдив"}
{"url": "https://www.novinite.bg/articles/175301/Jotova-presmetna-Zaplatata-na-mlad-uchitel-pone-2-hil-lv", "text": "Заплатата за един млад учител не трябва да бъде под 2000 лева, за да може тези хора да ги задържим в системата на образованието. Това каза вицепрезидентът Илияна Йотова пред журналисти, попитана какво трябва да е адекватното възнаграждение на учителите, за да се чувстват значими.Илияна Йотова участва в церемонията за връчването на наградите от 22-ия Национален конкурс \"Учител на годината\", организиран от Синдиката на българските учители към КНСБ. Тя отбеляза, че сега младите хора завършват университета и започват да работят като учители, но докато си намерят по-добра и по-платена работа.Строят шест училищни сгради в София, планират още четириКонкурсът \"Учител на годината\" е един от най-престижните конкурси и годишни награди, които се получават в България, но имаме още какво да направим за учителите, каза вицепрезидентът. Йотова отбеляза, че не са важни само заплатите, а да се върне престижът на българския учител.\"Да се върне и общественото съзнание за важността на учителската професия, защото имаме толкова сериозни традиции от Възраждането насам, и българската нация се създаде и оцеля благодарение на просветата, на читалищата и на българското училище. Важно е и уважението на родителите, защото, за съжаление, като че във вкъщи се формира до голяма степен отрицателно отношение към учителите, а те в наши дни трябва да се справят, освен с познанието и с уроците, и с агресията в училище\", каза вицепрезидентът, цитирана от БТА.По думите й трябва да се върне самочувствието на българските учители, защото от тях в момента се иска много. Все по-трудно може да се задържи съзнанието на едно дете и да се прикове вниманието му в час, защото сега децата са доста информирани, отбеляза вицепрезидентът.Илияна Йотова добави, че по тази причина учителите трябва да притежават много качества - да имат лична харизма и да обичат професията си, защото това най-добре се усеща от децата.", "date": "2019.05.10", "title": "Йотова пресметна: Заплатата на млад учител - поне 2 хил. лв.!"}
{"url": "https://www.novinite.bg/articles/175294/Rosen-Jelyazkov-dade-start-na-rekonstrukciyata-na-jp-gara-Karnobat", "text": "Министърът на транспорта, информационните технологии и съобщенията Росен Желязков даде старт на реконструкцията на жп гара Карнобат, съобщиха от МТИТС.„Тази железопътна гара е изключително важна и е единствената жп връзка между Югоизточна и Североизточна България. Тя е четвъртият по големина железопътен възел в страната и е част от транспортния коридор Пловдив – Бургас“. Това обяви министър Желязков по време на днешната церемония. Той изтъкна, че от нея ще започне развитието на направлението Бургас – Синдел, като амбициите са да бъде и част от инфраструктурата, която ще продължи към Русе.Министър Росен Желязков обяви, че тази гара не е ремонтирана от изграждането си през 80-те години на миналия век. По думите му общо шест гарови комплекса ще бъдат реконструирани по приоритетна ос 3 на ОП „Транспорт и транспортна инфраструктура“ – Карнобат, Подуяне, Искър, Казичене, Стара Загора и Нова Загора. Общата стойност на всички обекти е около 30 млн. лв. „Само за жп гара Карнобат инвестицията е над 4 млн. лв., като ще бъде ремонтирано не само приемното здание, но и пероните и подлеза. Ще бъдат извършени конструктивни укрепвания, архитектурно обновяване, както и изграждане на асансьори и съоръжения за лица с намалена подвижност за достъп до пероните“, заяви министърът.„Това реално ще бъде една нова гара, която ще запази духа на времето, когато е строена, за да има устойчивост и приемственост. Строителството ще продължи две години, като през този период няма да бъде преустановена дейността на гарата, за да продължи да обслужва пътниците“, отбеляза още Росен Желязков.", "date": "2019.05.10", "title": "Росен Желязков даде старт на реконструкцията на жп гара Карнобат"}
{"url": "https://www.novinite.bg/articles/175307/Radev-prizova-na-sreshta-s-CIK-za-izboren-proces-kojto-da-dovede-do-namalyavane-na-broya-na-nedejstvitelnite-byuletini", "text": "Държавният глава Румен Радев проведе днес на „Дондуков“ 2 втора работна среща с ръководството на Централната избирателна комисия, на която призова за организация на изборния процес, която да доведе до намаляване на броя на недействителните бюлетини. „Искам да акцентирам още веднъж върху високия брой на недействителните бюлетини в българските избори, защото те не само че създават съмнение в прозрачността на изборния процес, но и реално подменят вота на българския избирател“, заяви президентът. Недействителните бюлетини в България достигат около 6%, докато в Европа средните нива на тези стойности са под 1%. Честните и прозрачни избори са залог за демократичните процеси в страната, подчерта още Румен Радев. По думите му това изисква безупречна организация за намаляване на броя на недействителните бюлетини, защита на машинния вот и на личните данни, гарантиране в  максимална степен на изборните права на сънародниците ни зад граница и контрол на всички нива, особено при преброяването и обработката на бюлетините, оформянето на протоколите и обобщаването на резултатите. Държавният глава открои като необходими мерки обучението на членовете на секционни избирателни комисии и разяснителната кампания за машинното гласуване, при които вотът няма как да бъде подменен или превърнат умишлено след това в недействителен. „Затова очаквам с организацията, която създавате, а мисля, че такива са и очакванията в обществото, да си поставим за цел да намалим броя на недействителните бюлетини, особено такива, произвеждани в някои секционни избирателни комисии и да направим така, че България да достигне средното европейско ниво на недействителните бюлетини“, заяви още президентът. Председателят на ЦИК Стефка Стоева подчерта, че независимо от цялото напрежение в обществото, което е нормално в предизборен период, Комисията работи за организирането и провеждането на честни избори. „Участваме вече в много срещи с други органи, ангажирани с тяхното произвеждане, защото изборите не са дело на ЦИК – те са на цялото общество и сме успокоени, че срещаме разбиране и съдействие от другите органи – МВР, ДАНС, прокуратурата, Министерски съвет, разбира се на първо място“, заяви тя. Стефка Стоева посочи, че вече са приети всички методически указания с изключение само на тези до районните избирателни комисии и указанията за машинно гласуване. До 15 май трябва да бъде поставен софтуерът на машините и в предходния ден на изборите те трябва да бъдат доставени в секционните избирателни комисии. „Знаете, че с нарочно свое решение ЦИК определи 3-те хиляди секции, в които ще има машинно гласуване – те са на абсолютно случаен принцип, в цялата страна във всички 31 райони. Така, че ще има и в най-големите, и в най-малките, и в най-отдалечените места, за да видим на практика как работят машините“, добави Стоева. Въпросът със сигурността на машините е от ключово значение за гарантирането на честността на вота и сертифицирането и одитът на изборните машини ще се извърши с помощта на експерти от БАН и Софийския университет „Св. Климент Охридски“, беше подчертано още на срещата. Предстоят срещи на ЦИК и с представители на МВР за уточняване на въпроса за транспортирането на изборните машини и тяхната физическа охрана.", "date": "2019.05.10", "title": "Радев призова на среща с ЦИК за изборен процес, който да доведе до намаляване на броя на недействителните бюлетини"}
