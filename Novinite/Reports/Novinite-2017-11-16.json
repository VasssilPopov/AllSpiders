{"url": "http://www.novinite.bg/articles/153003/ABV-podavat-signal-sreshtu-Okrajnata-prokuratura-v-Plovdiv", "text": "Сигнал срещу Окръжната прокуратура в Пловдив подават от АБВ. Документът ще бъде внесен в инспектората на Висшия съдебен съвет и до главния прокурор, съобщи днес Румен Петков, цитиран от NOVA. Сигналът е провокиран от зачестилите практики да бъдат повдигани обвинения срещу знакови фигури, които впоследствие се оказват недоказани и отпадат още преди да влязат в съда. Румен Петков даде пример с кметовете на Асеновград и Перущица, както и уволнените полицейски началници  на районните в Първомай и Асеновград. Те бяха с обвинения, но след това бяха възстановени на работа от съда. NOVA потърси за коментар и Окръжната прокуратура в пловдив. Оттам засега отказаха такъв.     ", "date": "2017.11.16", "title": "АБВ подават сигнал срещу Окръжната прокуратура в Пловдив"}
{"url": "http://www.novinite.bg/articles/153012/Osadiha-bivshiya-kmet-na-Haskovo-Georgi-Ivanov", "text": "\r\nОсъдиха бившия  на   на 2 години лишаване от свобода условно, с три и половина години изпитателен срок. Обвинението на Иванов е затова, че като длъжностно лице е през май 2015 година е наредил да се разруши паметник на културата – бившия затвор в града.\r\nЕксградоначалникът ще трябва да плати и глоба от 3000 лв. Делото започна през юли миналата година. Бяха разпитани над 30 свидетели, вещи лица, служители в общинската и областната администрация. Многократно бе отлагано.\r\n\r\nБившият  на  днес даде обяснения по предявеното му обвинение. Той посочи, че в получената в ството документация никъде не пишело, че съборената сграда е паметник на културата.\r\nСлед обявяването на присъдата  отказа коментар. Решението на хасковския окръжен съд подлежи на обжалване в 15-дневен срок пред Апелативния съд в Пловдив.\r\n", "date": "2017.11.16", "title": "Осъдиха бившия кмет на Хасково Георги Иванов"}
{"url": "http://www.novinite.bg/articles/152993/Germaniya-oshte-nyama-pravitelstvo-ima-vazmojnost-za-novi-izbori", "text": "Ангела Меркел призна, че има дълбоки разногласия между консерваторите, либералите и зелените, които се опитват да намерят компромис за съставяне на правителство в Германия, но изрази увереност, че може да бъде постигнато съгласие, съобщиха Франс прес и Ройтерс, цитирани от ДАРИК. \"Имаме разногласия, дълбоки разногласия. Всеки се опитва да отстоява максимално позициите си\", заяви лидерката на християндемократите пред журналисти при пристигането си за поредния кръг от преговорите със Зелената партия и Свободната демократическа партия.Близо два месеца след парламентарните избори преговарящите не намират никакво съгласие по най-спорните теми - финансите, реформата в ЕС, климатичните цели и миграционната политика. По някои от тях позициите им остават диаметрално противоположни.Меркел, която се стреми към четвърти мандат като канцлер на Германия, определи 16 ноември за краен срок на предварителните преговори за постигане на принципно споразумение за формиране на правителство. Ако това стане - преговорите може да продължат до късно тази нощ - ще бъде дадено началото на разговорите по същество за състава на кабинета и за управленска програма до края на годината.В случай на провал и при липса на алтернативно мнозинство в парламента, е възможно да бъдат свикани нови избори. При подобен сценарий няма никаква сигурност, че Ангела Меркел ще остане начело на политическото си семейство, прогнозира Франс прес.", "date": "2017.11.16", "title": "Германия още няма правителство, има възможност за нови избори"}
{"url": "http://www.novinite.bg/articles/152996/Maj-vze-zalojnici-pri-opit-za-bankov-obir-v-Ispaniya", "text": "Испанската полиция е арестувала мъж, който за кратко взел заложници при опит за обир на банка в Мадрид, предаде БТА, цитира NOVA. Органите на реда казаха, че няма пострадали хора.Въоръжен мъж влязъл тази сутрин в клон на банка „Банкиа”\" в мадридското предградие „Усера” и поискал пари. В банковия клон по това време имало трима човека. На място пристигнали полицаи, които отцепили района.", "date": "2017.11.16", "title": "Мъж взе заложници при опит за банков обир в Испания"}
{"url": "http://www.novinite.bg/articles/153013/Turciya-zadarja-136-zapodozreni-za-opita-za-prevrat", "text": "Турция задържа 136 души, включително бивши полицаи, учители и войници, в четири отделни операции, заради предполагаеми връзки с опитите за преврат миналата година, съобщава държавната агенция \"Анадолу\", цитирана от \"Ройтерс\" и news.bg Властите са задържали 60 бивши полицейски служители в операция, съсредоточена в столицата Анкара и в над 30 провинции.В отделна операция, започнала в сряда и съсредоточена в Диарбекир и в 26 други провинции, са задържани 55 войници.Други шест са задържани в северните провинции Самсун и Карабук, както и 15 учители в Анкара. Заподозрените лица са обвинени, че използват приложението за шифровани съобщения ByLock, за което правителството твърди, че е използвано от мрежата на Гюлен.", "date": "2017.11.16", "title": "Турция задържа 136 заподозрени за опита за преврат"}
{"url": "http://www.novinite.bg/articles/153015/WizzAir-puska-4-novi-destinacii-ot-Sofiya-prez-2018", "text": "От март следващата година нискотарифната авиокомпания Wizz Air пуска 4 нови линии от България.Новите маршрути ще бъдат от София до Ница, Лисабон, Малага и Атина. Полетите до най-скоро обявената дестинация – гръцката столица, ще се изпълняват ежедневно, а тези до останалите три града – два пъти в седмицата. Билетите за новите четири маршрута вече са в продажба и могат да бъдат резервирани на www.wizzair.com или чрез мобилното приложение на Wizz Air.От март 2018 нискотарифният авиопревозвач ще увеличи броя на полетите по 8 от най-популярните си маршрути, съобщават още от компанията. Така полетите до Лондон Лутън ще се изпълняват 19 пъти в седмицата; до Барселона, Айндховен, Рим Фиумичино и Тел Авив – 7 пъти седмично, а до Копенхаген, Брюксел Шарлероа и Ларнака – 5 пъти на седмица.Wizz Air обяви, че през първите 10 месеца на 2017 г. повече от 2 милиона пътници са избрали да летят с техните самолети за пътуванията си от и до България. Това е с 43% повече в сравнение със същия период на миналата година. Компанията е водещият авиопревозвач у нас с пазарен дял над 30%. В България Wizz Air предлага 32 маршрута от и до 17 държави.", "date": "2017.11.16", "title": "WizzAir пуска 4 нови дестинации от София през 2018"}
{"url": "http://www.novinite.bg/articles/152991/Tereza-Mej-se-gotvi-da-vdigne-ofertata-za-razvoda-s-ES", "text": "Британският премиер Тереза Мей се готви да предложи до 20 млрд. паунда (26 млрд. долара) повече на Европейския съюз като част от сметката по развода с Европейския съюз (Брекзит), пише британският в. \"Сън\", цитиран от news.bg Ако няма раздвижване в преговорите за разрушаване на съюза, чийто живот продължи повече от 40 години, Великобритания може да пропусне крайния срок декември, за да придвижи преговорите към обсъждане на бъдещите търговски отношения с ЕС, което според бизнеса е от жизненоважно значение за него за вземането на инвестиционни решения.Преговарящият по Брекзит от страна на Европейския съюз Мишел Барние призова Великобритания да изясни до каква степен \"ще изпълни задълженията си\", за да преодолее безизходицата в преговорите.Британският министър по Брекзит Дейвид Дейвис заяви в неделя, че Великобритания няма да предложи сума или формула за това колко смята, че дължи на Европейския съюз.", "date": "2017.11.16", "title": "Тереза Мей се готви да вдигне офертата за развода с ЕС"}
{"url": "http://www.novinite.bg/articles/152985/V-petak-vremeto-shte-bade-hladno-i-dajdovno", "text": "През следващото денонощие не се очаква съществена промяна на времето. Ще бъде предимно облачно и на много места ще превали дъжд. Ще духа до умерен вятър от изток-североизток. Температурите ще са почти без денонощен ход – в повечето места ще са между 7° и 12°.Атмосферното налягане ще се понижи, но ще остане по-високо от средното за месеца. Над планините ще е облачно и мъгливо. На места ще превалява слаб дъжд, над около 1800 метра – слаб сняг. Ще духа умерен югоизточен, по билата - южен вятър. Максимална температура на височина 1200 метра около 5°, на 2000 метра – около 0°.Над Черноморието ще е облачно и на отделни места ще превалява слаб дъжд. Ще духа до умерен североизточен вятър. Максимални температури на въздуха: 11°-13°. Температурата на морската вода е 14°. Вълнението на морето ще бъде около 3 бала.", "date": "2017.11.16", "title": "В петък времето ще бъде хладно и дъждовно"}
{"url": "http://www.novinite.bg/articles/153010/71-dushi-sa-zaginali-pri-pojara-v-Grenfel-tauar-v-London", "text": "Пожарът в \"Гренфел тауър\" отне живота на 71 души, потвърди лондонската полиция след откриването на последните тела, пише \"Гардиън\", цитиран от news.bg Инцидентът се случи в средата на юни. Сградата се намира в северната част на Кенсингтън, Лондон. Сградата е построена през 1974 г. В нея имаше 120 апартамента.Разследващите на инцидента заявиха, че са установили самоличността на последните двама загинали - 71-годишната Виктория Кинг и нейната 40-годишна дъщеря Александра Атала.Лондонската полиция не очаква да открие тела на още загинали. Сред загиналите има семейство с шестима души и най-малко три семейства с петима. Загиналите са на възраст от бебе до 84-годишна жена.От полицията подчертаха, че подобна трагедия \"никога не трябва да се случва\". Разследващите са казали пред оцелели, че има основания да се повдигнат обвинения в непредумишлено убийство срещу длъжностни лица към градските съвети в Кенсингтън и Челси и организацията, която е управлявала сградата.", "date": "2017.11.16", "title": "71 души са загинали при пожара в \"Гренфел тауър\" в Лондон"}
{"url": "http://www.novinite.bg/articles/153016/Evroparlamentat-razreshi-blokirane-na-sajtove-bez-sadebno-reshenie", "text": "Европейският парламент прие нови правила за защита на правата на потребителите, които дават възможност на специализираните органи в страните членки да блокират сайтове без за това да има съдебно решение. Това съобщи ирландският портал Silicon Republic („Силикон рипъблик”), специализиран за новини в областта на интернет технологиите, цитиран от БГНЕС и NOVA. Ведомствата за защита на правата на потребителите на страните от ЕС ще могат да налагат глоби и да ограничават достъпа до нежелани интернет ресурси без решение на съда. Досега за блокиране на сайтове в страните от ЕС беше необходимо съдебно решение. ", "date": "2017.11.16", "title": "Европарламентът разреши блокиране на сайтове без съдебно решение"}
{"url": "http://www.novinite.bg/articles/153009/8-godini-poluchi-bashta-iznasilil-dashterya-si", "text": "Баща-насилник на 10-годишната си дъщеря влиза в затвора, след като Окръжната прокуратура в Търговище изпълни влязлата в сила 8-годишна ефективна присъда срещу него.При строг режим ще лежи 36-годишният Кенан Мустафов, след като на 14 ноември тази година Върховният касационен съд потвърди постановената ефективна присъда.Осъденият Мустафов е бил признат за виновен и от трите съдебни инстанции за извършени блудствени действия като продължавано престъпление с родната си 10-годишна дъщеря, както и за склоняването на малолетните си син и дъщеря да гледат порноклипове със сношения между лица от различни полове. 36-годишният баща използвал отсъствието на съпругата си и изградената подчиненост у децата към него.Първоначално състав на Търговищкия окръжен съд го осъдил на 10 години и 6 месеца лишаване от свобода при строг режим. Апелативният съд във Варна намалил наказанието му на 8 години лишаване от свобода. С решението си Върховния касационен съд потвърдил присъдата на въззивната инстанция.Бащата-насилник ще изтърпи ефективна присъда при строг режим в плевенския затвор. От началото на досъдебното производство срещу него той е с мярка за неотклонение \"Задържане под стража\", като срокът на първоначалното задържане ще бъде приспаднат от наказанието.", "date": "2017.11.16", "title": "8 години получи баща, изнасилил дъщеря си"}
{"url": "http://www.novinite.bg/articles/152995/Kraj-s-nadejdite-na-Rusiya-da-ima-sportisti-na-Zimnite-olimpijski-igri", "text": "Убити бяха надеждите на Русия да се състезава на Зимните олимпийски игрипрез февруари догодина, след като Световната антидопингова агенция (УАДА) обяви, че страната продължава да не спазва нейния кодекс, съобщават световните информационни агенции, информира news.bg През миналата година независим доклад, поръчан от УАДА, откри доказателства за подкрепа от страна руската държава за допингиране на руските спортисти.УАДА заяви на Русия по-рано този месец, че \"най-доброто решение\" е да \"работим с тях\" след сдобиването с нова разузнавателна информация.Кувейт, Екваториална Гвинея и Мавриций също не спазват правилата на УАДА.Руската антидопингова агенция (РУСАДА) беше отстранена след първоначалния доклад на УАДА през 2015 г., но руските власти отричат, че е имало подкрепяна от държавата програма за допингиране на спортисти.РУСАДА обеща да следва международните препоръки, за да ѝ бъде отменено наказанието, като Международният олимпийски комитет (МОК) вземе окончателното решение за участието на страната Зимните олимпийски игри.МОК обяви, че ще вземе решението си на следващото заседание на ръководството си, което ще се проведе между 5 и 7 декември.Зимните олимпийски игри ще се състоят от 9 до 25 февруари 2018 г. в Южна Корея.Руският министър на спорта Павел Колобков заяви, че критериите за възстановяване имат \"политически характер\".\"Имах впечатлението, че решението е било взето предварително\", коментира Колобков пред ТАСС след съобщението на УАДА, което е било направено по препоръка на нейната независима комисия за преглед на съответствието с правилата, допълвайки: \"Смятаме, че държавата е изпълнила всички свои задължения.\" През септември председателят на Руския олимпийски комитет Александър Жуков заяви, че очаква страната да има олимпийски отбор на игрите в Пьончан.Руския беше отстранена от състезания по лека атлетика от Международната асоциация на атлетическите федерации през ноември 2015 г. след публикуването на независимия доклад на УАДА.Спортният министър Виталий Мутко се извини за неуспеха на Русия да хване измамниците, но не призна, че скандалът е бил подкрепян от държавата.В доклада обаче се посочва, че в голяма част от олимпийските спортове руски тайни агенти са участвали в замяната на положителни допинг проби с отрицателни. Това е ставало по време на Зимните олимпийски игри в руския курорт Сочи през 2014 г.В резултат на това УАДА препоръча на всички руски спортисти да им бъде забранено да се състезават на Олимпийските игри в Рио де Жанейро през 2016 г.Но МОК реши да не налага обща забрана, като вместо това остави решенията дали руснаците могат да се състезават на отделните спортни федерации.Общо 271 руснаци се състезаваха в Рио.", "date": "2017.11.16", "title": "Край с надеждите на Русия да има спортисти на Зимните олимпийски игри"}
{"url": "http://www.novinite.bg/articles/153000/Obuchavat-paramedici-ot-romski-proizhod-v-Pleven", "text": "Обучават парамедици от ромски произход в Плевен за системата на спешната помощ, информира БНР.Инициативата е на сдружение \"Разнообразни и равни\". Бъдещите парамедици ще трупат знания в лицензиран център за професионално обучение. Те ще получат диплом за професионална квалификация, и право да работят в системата на здравеопазването.Разходите за обучението се поемат от сдружението. Според организаторите, моделът показва добри резултати в София. Плевен е първият град в страната, където също ще бъде приложен. Надеждата е добрата практика да получи реализация и на други места.", "date": "2017.11.16", "title": "Обучават парамедици от ромски произход в Плевен"}
{"url": "http://www.novinite.bg/articles/152989/Snegat-idva-do-dni", "text": "Първи сняг още в понеделник очакват синоптиците. Ще вали във високите полета от Западна България, Предбалкана и североизточните райони. Ще бъде и доста ветровито.Дотогава ще бъде студено. Тази сутрин температурите бяха около 10 градуса, а максималните ще останат почти същите. Границите, в които ще се движат стойностите, са между 8 и 13 градуса. Усеща се и слаб вятър, който идва от североизток и е студен. До края на деня ще остане облачно с кратки валежи на отделни места.Денят в планините преминава с облаци и мъгли. Над 1800 м превалява слаб сняг, в по-ниското валежите са от дъжд.В петък и в събота ще е облачно със слаби валежи от дъжд. Температурите няма да търпят промяна - каквито са минималните, такива ще са и максималните, което означава че ще е хладно - между 7 и 12 градуса.Трябва да бъдем по-внимателни в неделя, когато е възможно да вали на повече места и валежите да са по-силни.", "date": "2017.11.16", "title": "Снегът идва до дни"}
{"url": "http://www.novinite.bg/articles/152990/Pushim-piem-plashtame-za-zdrave-i-umirame-po-rano", "text": "Очакваната продължителност на живота в България и при мъжете, и при жените е по-ниска в сравнение с европейския регион на СЗО. При мъжете тя е 71,4, а при жените 78.7. Това сочи доклад на СЗО за здравето благосъстоянието на българите за тази година.Данните обяви на пресконференция проф. Пламен Димитров, заместник-директор на Националния център за общественото здраве и анализи. Докладът отчита, че 20% е населението над 65 години, което е значително над стойностите за ЕС. Имаме тенденция за преждевременно застаряване на населението.Преждевременната смъртност у нас е по-висока от средната в сравнение с европейския регион на СЗО от злокачествени образувания и болести на органите на кръвообращението.Основни рискови фактори са разпространението на тютюнопушенето - 30%, което е над средните нива разпространение на тютюнопушенето в страните членки на СЗО.Отчита се и увеличаване на разпространението на наднормено тегло, но то е сравнимо със средните стойности на ЕС. Регистрираната консумация на алкохол е по-висока от средното ниво за ЕС. Това се наблюдава през последните години. Общите разходи за здравеопазване като процент от БВП - 8,4% са над средните в сравнение с европейския регион. Собствените разходи за домакинствата за здравеопазване са над средните в европейските страни на СЗО в размер на 44,2%.Отчита се висока численост на практикуващите лекари, но практикуващите медицински сестри са под средните за Европа. В заключение се посочва, че България е постигнала значителен напредък за подобряване здравето на населението. Предизвикателства остават в областта на високите нива на консумация на алкохол и тютюнопушене, висок дял на затлъстяване на населението.Д-р Скендер Сила от регионалният офис на СЗО в България посочи, че СЗО смята че здравето трябва да бъде във фокуса на вниманието във всички области на развитие на държавата - здравето трябва да бъде предмет на политически избор. В ерата на устойчиво развитие е неприемливо хората да бъдат бедни вследствие на лошо здраве.Той отбеляза, че следва да се обърне особено внимание на проблема с високите нива на тютюнопушене и високите нива на консумация на алкохол, както и на високите нива на доплащане за здравеопазване. Той потвърди, че СЗО се ангажира да сътрудничи с всички заинтересувани здравни власти. Като положителна тенденция е постигнато на значително намаление на детската смъртност.Главният здравен инспектор д-р Ангел Кунчев посочи, че основното за всеки, правещ политики в областта на здравеопазване в центъра на здравето не е в лечението на болестите, а превенцията им. Скендер Сила коментира, че по отношение на тютюнопушенето - България е на първо място в ЕС и е необходимо много бързо трябва да се предприемат мерки за да се адресира този проблем.Сила отбеляза, че е необходимо информиране на децата в най-ранна възраст за вредите от тютюнопушенето, а пушещите хора следва да мотивираме да се откажат. По думите му доклада показва ангажираността на правителството в България за подобряването на здравния статус на населението у нас. По отношение на разпространената практика, свързана с пушенето на наргиле, характерна не само у нас, но и за страните от региона СЗО планира създаването на работна група от специалисти, която да даде оценка на ситуацията у нас.Той констатира, че проблемът с правилното хранене и разпространяването на информация за правилното хранене при децата е ключов и изтъкна, че все още на много места се предлагат храни с високо съдържание на мазнини, сол и захар, които са рискови за децата.", "date": "2017.11.16", "title": "Пушим, пием, плащаме за здраве и умираме по-рано"}
{"url": "http://www.novinite.bg/articles/152994/Ministerstvo-na-pravosadieto-predlaga-promeni-v-procedurite-za-osinovyavane", "text": "Има предложение процедурата при международно осиновяване да бъде облекчена. Това и улесняване при издаването на разрешения за посредничество предлага Министерство на правосъдието. Облекчаването на процедурите може да стане с промяна в две наредби.На сайта на Министерството и на сайта за обществени консултации бяха публикувани за обществено обсъждане изменения и допълнения в наредбите, които засягат този проблем.Промените в наредбите предвиждат да отпадне изискването за кандидат осиновители за деца от чужбина да предоставят удостоверение за сключен граждански брак, както и отпадането на задължението за юридически лица с нестопанска цел да представят множество документи за издаване на разрешение за посредничество при международно осиновяване.Идеята е данните за брака да се основават на изготвения социален доклад от дирекция \"Социално подпомагане\". Необходимата информация за организациите кандидати за посредници пък ще се набавя по служебен път от регистъра на администраторите за лични данни.За желаещите да осиновят деца в България се променя съдържанието на декларацията за потвърждение на проекта за осиновяване, която кандидатите за длъжни да подават всяка година.Изрично се задължава и акредитираната организация да предоставят всяка получена информация за затруднена адаптация и предприети действия за закрила на осиновено дете и след изтичане на двугодишния период за наблюдение след осиновяването.Новите разпоредби са и с цел синхронизиране с разпоредбите на Семейния кодекс и Закона за търговския регистър и регистъра на юридическите лица с нестопанска цел, които влизат в сила от 1 януари 2018 г.", "date": "2017.11.16", "title": "Министерство на правосъдието предлага промени в процедурите за осиновяване"}
{"url": "http://www.novinite.bg/articles/152999/Kilometrichni-opashki-ot-tirove-na-granicata-s-Turciya", "text": "Натоварен трафик и километрични опашки от тирове на границата с Турция. На пунктовете \"Лесово\" и \"Капитан Андреево\" са се образували 6-километрови колони от товарни автомобили, които искат да излязат от страната, съобщават от \"Гранична полиция\", предава NOVA. ", "date": "2017.11.16", "title": "Километрични опашки от тирове на границата с Турция"}
{"url": "http://www.novinite.bg/articles/153001/Naj-mnogo-grajdanite-na-Turciya-Rusiya-i-Ukrajna-iskat-da-se-ustanovyat-u-nas", "text": "За миналата година граждани на Турция, Русия и Украйна най-често са подавали молби да се установят в България. Това показват данни на Евростат, представени днес от Европейската комисия, предава OFFNews.bg Гражданите на тези три държави са подали близо 70 на сто от заявленията у нас. Статистиката показва, че молбите от турци са били 35,7 на сто, от руснаци - 19 процента, а от украинци - 13,7 на сто. От общия брой на молбите над 40 процента са били свързани с искането за събиране на членовете на едно семейство, с цел образование са били подадени 13,4 на сто от заявленията, за работа - 3,5 на сто, а \"по други причини\" - над 42 процента, съобщава БТА.В ЕС данните показват, че най-често разрешителни за престой са търсили украинци (17,6 на сто), сирийци (10,7 на сто) и граждани на САЩ (7,5 на сто). От тях всеки четвърти е искал да остане по семейни причини или за да работи, всеки пети - за да учи, а всеки трети - \"по други причини\".Най-често чужденците от САЩ, Китай и Бразилия искат да останат, за да учат; турците и мароканците - за да се съберат със семействата си, а украинците - за да работят. За последните десетина години броят на гражданите на държава извън ЕС, поискали разрешение за постоянно пребиваване в Общността, е нараснал с близо 30 на сто и миналата година е достигнал 3,6 милиона души, сочат данните. ", "date": "2017.11.16", "title": "Най-много гражданите на Турция, Русия и Украйна искат да се установят у нас"}
{"url": "http://www.novinite.bg/articles/153004/Zadarjaha-turski-kanaldjiya-na-granicata-ni", "text": "Прокуратурата в Елхово задържа турски трафикант. Мъжът превел през граница шестима нелегални мигранти, пише news.bg 38-годишният Джеват А. е задържан за 72-часа. Той е обвинен, че на 13 ноември в района на ГКПП-Лесово, област Ямбол превел през границата на страната от Турция в България шестима мигранти. Нелегалните хора, които каналджията прекарал през граница, били от Ирак. Трима от чужденците са под 16-годишни.Предстои прокуратурата да поиска от съда мярка за неотклонение постоянен арест за Джеват.", "date": "2017.11.16", "title": "Задържаха турски каналджия на границата ни"}
{"url": "http://www.novinite.bg/articles/153006/V-neizvestnost-e-ot-dva-dni", "text": "Полицията издирва 21-годишно момиче. Соня Йорданова е в неизвестност от около 05.00 ч. на 14 ноември, когато е видяна в района на студентските общежития на Тракийски университет – Стара Загора.Момичето е от Шумен, но е учило в Стара Загора. Висока е около 162 см., с дълга кестенява коса, кафяви очи, слабо телосложение. Била е облечена със син суитшърт, тъмносини дънки, черно кожено яке и кафяви боти.Ако имате информация за Соня Йорданова, сигнализирайте на телефон 112 или в най-близкото районно управление на полицията.", "date": "2017.11.16", "title": "В неизвестност е от два дни"}
{"url": "http://www.novinite.bg/articles/152987/Slujiteli-na-zatvorite-izlyazoha-na-protest", "text": "Служителите на затворите излязоха на протест. Исканията им са увеличение на заплатите с 20%, назначаване на нови служители и по-добри условия на труд. Синдикатите коментираха, че не са достатъчно защитени на работните си места и заради малкия брой надзиратели рискът за живота и здравето им е значителен. Те допълниха, че ще продължават да протестират всяка сутрин, докато исканията им не бъдат чути.Всеки желаещ да стане служител на ГД „Изпълнение на наказанията” и ГД „Охрана” преминава през конкурс, на който доказва ниво на интелигентност, физическа пригодност и психологическа устойчивост. Отговарящите на изискванията минават специализиран курс на обучение в националните служби за сигурност, след което полагат изпит. Според Ивайло Григоров, който е член на Управителния съвет на синдикат на служителите на затворите в страната, броят на надзирателите в затворите е под санитарния минимум, което застрашава живота и здравето им: „В период от една година назад имаме нападнат и намушкан служител, както и убит служител извън работно време във връзка с изпълнение на неговите служебни задължения.В закона за изпълнение на наказанията е записано, че получава достойна заплащане за труда си. А заплащане под средното за страната не може да бъде определено като достойно“, каза Григоров. Пламен Христов от синдикат „Охрана” коментира, че често се налага охранителите на сградата принудително да напускат поста си заради възникнали проблеми между затворниците. Той допълни, че са нужни между 500 и 700 души в ГД „Изпълнение на наказанията”, за да функционира нормално: „Искаме 350 души, за да работи нормално.В Съдебна палата Враца имаше един възрастен човек, който дотам беше стигнал, че изнервен от ситуацията, че не му се дава документа, имаше нужда да се извика от охраната от нашите колеги, за да отидат и да го изведат принудително. Но когато той е сам, как да напусне поста си. През това може да влезе някой друг“, каза Христов. Синдикатите заявиха, че няма да прекратят протестите, докато не получат исканите условия. Те допълниха, че това няма да попречи служителите да изпълняват своите задължения, както и че няма да нарушават закона.", "date": "2017.11.16", "title": "Служители на затворите излязоха на протест"}
{"url": "http://www.novinite.bg/articles/153011/Dvama-dushi-zaginaha-na-patya-mejdu-Pazardjik-i-Belovo", "text": "Двама души загинаха при челен удар между две коли на пътя между Пазарджик и Белово. Инцидентът е станал около 15.30 часа този следобед на няколко километра преди Белово, съобщава Агенция \"Фокус\", цитира NOVA. Към мястото незабавно са изпратени екипи на полицията, пожарната и спешна помощ. В резултат на тежкия удар на място са загинали мъж и жена, пътуващи в едната кола. На задната седалка в колата е имало дете, което е в добро общо състояние и е откарано в болницата в Пазарджик.Водачът на другата кола също е откаран в областното лечебно заведение. Движението в района на инцидента се регулира от екипи на полицията. ", "date": "2017.11.16", "title": "Двама души загинаха на пътя между Пазарджик и Белово"}
{"url": "http://www.novinite.bg/articles/152997/Pensioneri-ot-Vidin-izlyazoha-na-protest", "text": "\r\nС искане за достоен живот  се събраха пред сградата на областната управа във Видин. От сдружение „Съюз на те 2004“ настояха за преизчисляване на те спрямо осигурителния доход от 2016 година и приемане на Закон за възрастните хора, който да регламентира отношението на държавата и общините към пенсионерските клубове.\r\nРазликата между доходите на възрастните, които сега се пенсионират и тези, които са в пенсионна възраст преди 2008 година е 70-80%. Причината е увеличеният повече от два пъти среден , който е основен показател за изчисляване на те, обясняват от „Съюз на те 2004“.\r\n\r\n", "date": "2017.11.16", "title": "Пенсионери от Видин излязоха на протест"}
{"url": "http://www.novinite.bg/articles/152986/BSP-dade-ultimatum-za-ostavkata-na-Glavchev", "text": "БСП внесе в деловодството на парламента подписка с искане за оставката на председателя на Народното събрание Димитър Главчев. 88 народни представители от БСП и ДПС са поискали Главчев напусне председателското място. Лидерът на БСП Корнелия Нинова обяви, че до оставката на Главчев парламентарната група на левицата напуска пленарната зала и няма да участва в заседания.\"Внесохме искането за оставката на господин Главчев. Днес ще поискаме среща с всички европейски посланици. Вчерашният ден беше изключително важен за България и за председателството на Съвета на ЕС. Вие не разбрахте едно - след сериозни усилия от наша страна вчера трябваше Кристиан Вигенин да внесе проект за общо решение на НС с подписите на всички ни за приоритетите по председателството. Ние сме поели ангажимент пред българския парламент, пред народа, пред посланиците на нарочна среща да помагаме на правителството и да търсим национално съгласие по тези теми. Минути преди решението да бъде внесено, председателят на НС изгони лидера на най-голямата опозиционна партия. По този начин ГЕРБ създават политическо напрежение преди председателството и минират националното съгласие по тези теми. Ето защо на тази среща ние ще представим приоритетите на БСП за България и виждането ни за бъдещето на ЕС. Ще ги информираме също така, че грубо се нарушават принципите на правовата държава, погазва се парламентаризмът, налага се цензура върху различни мнения, не се зачитат и европейски демократични ценности\", каза Нинова. Тя съобщи и другото решение на парламентарната група - депутатите от опозицията напускат пленарна зала до оставката на парламентарния председател, за която настояват. Тяхното искане трябва да бъде поставено на гласуване утре, а за да бъде отстранен Главчев от поста, са необходими половината от гласовете на народните избраници, участващи в заседанието.Нинова каза, че при ултиматума, който дават, от БСП ще участват в три заседания в зала - за гласуването по искане на оставката, за обсъждането и приемането на бюджет 2018 на второ четене и за вота на недоверие, който те инициират. Ще си платим глобите за тези отсъствия от работа, увери соцлидерката. От ГЕРБ не се притесняват от действията на левицата. Заместник-председателят на парламента и депутат от ГЕРБ Цвета Караянчева заяви, че Народното събрание ще продължи работа и ще има кворум, въпреки че в четвъртък заседанието започна трудно. Причината беше в липсата на кворум, като едва на третия опит и с половин час закъснение се събра необходимото депутатско присъствие в пленарната зала. Караянчева заяви още, че парламентарната група на ГЕРБ застава твърдо зад председателя на Народното събрание Димитър Главчев.", "date": "2017.11.16", "title": "БСП даде ултиматум за оставката на Главчев"}
{"url": "http://www.novinite.bg/articles/153007/BSP-se-interesuva-ot-shuma-nebostargacha-i-detskite-gradini-v-stolicata", "text": "Заместник-председателят на СОС от групата на БСП Милка Христова и общинските съветници Борис Цветков и Николай Николов внесоха три питания към кмета на София Йорданка Фандъкова. Те са свързани с шума от заведенията по бул. \"Витоша\", продължаващото напрежение в квартал \"Стрелбище\" около плановете за изграждане на небостъргач и възможностите за включване в инвестиционната програма на СО на три детски градини на територията на квартал \"Дружба 1\", които се нуждаят от ремонт и разширяване.Питането на Милка Христова е по повод оплаквания на граждани, които живеят около пешеходната зона на бул. \"Витоша\". \"В участъка между улиците \"Хан Аспарух\" и \"Денкоглу\" са разположени множество заведения. Повечето от тях бяха с изнесени маси на булеварда през лятото. А в момента има изградени временни постройки - \"зони за пушачи\", които са много по-големи по площ от самите заведения. На практика търговската дейност се осъществява на булеварда, заемайки по-голямата част от пешеходната зона и препятствайки нормалното му ползване от гражданите и гостите на столицата, които са принудени да \"слаломират\" между маси, столове и допълнителни конструкции, обяснява Милка Христова.\"Особено конфликтна е ситуацията край така наречения шадраван на бившата пресечка с ул. \"Парчевич\". Около изкуствено \"създадения тупик\" са изградени пешеходни ръкави, отнемащи от платното за движение на тази улица, върху които са разположени шатри, маси, столове и чадъри на заведения. Тази ситуация пречи на живеещите в съседните сгради, като им отнема нормалния достъп до домовете им, включително и на достъп на линейките на \"Спешна помощ\", допълва социалистката.\"Наред с това през изминалия летен и есенен сезон заведенията, разположени по булевард \"Витоша\" работеха след 0,00 часа в нарушение на Наредба №1 на Столична община за обществения ред, пречейки и смущавайки нормалния живот на хората, живеещи в разположените в непосредствена близост жилищни сгради\", добавя зам.-председателя на СОС от БСП.В тази връзка Милка Христова отправи пет въпроса до кмета на София.Първият от тях е какви проверки са извършени по време на законността на изградените временни постройки, какви са констатациите и какви мерки са предприети за премахване на незаконните, както и какви санкции са наложени.Освен това, заместник-председателят на СОС от БСП пита дали са правени проверки относно спазването на работното време на заведенията по бул. \"Витоша\" и на нивата на шум от тях, както и каква част от наложените глоби при извършените проверки е събрана. Милка Христова настоява да получи информация и за това какви мерки ще бъдат взети във връзка със създадената ситуация на улица \"Парчевич\".В общо питане във връзка с продължаващото напрежение сред гражданите в квартал \"Стрелбище\" по повод заградения терен от 3000 квадранти метра, в който попада изграден асфалтов двупосочен път, улично осветление, две пешеходни алеи, зелена площ, подземни мрежи и съоръжения, общинските съветници от БСП Борис Цветков и Николай Николов имат три въпроса.\"Настояваме столичният кмет да обясни какви са предприетите действия от структурите на СО за проверка. Има ли нарушения и какви действия са предприети за налагане на съответните санкции, ако има нарушения\", коментира Борис Цветков.\"Искаме да знаем какви действия ще предприемат структурите на СО, за да бъде защитен общественият интерес. Освен това, кметът да информира дали има длъжностни лица от структурите на СО, които със свои действия или бездействие са допуснали извършването на нарушения от страна на фирма НИКМИ при унищожаването на общинска зелена площ\", допълва ЦветковТретото питане до столичния кмет от Борис Цветков е свързано с възможностите за включване в инвестиционната програма на СО или решение на СОПФ за изграждане и ремонт на етернитовите сгради на 36-а и 96-а детска градина, както и за смяна на дограмата на филиала на 21-а в \"Дружба 1\".\"Вече няколко пъти съм отправял въпроси към кмета за реконструиране на етернитовите сгради на двете детски градини. В отговора на последния ми подобен въпрос от 20-и април 2016-а получих уверение, че в проектобюджета на СО за 2017 година ще бъде предложено за включване изграждането на първия етап на 96-о ОДЗ и изготвяне на работен проект за 36-о ОДЗ. Нищо от това не се случи. Сега настоявам кметът да заяви дали поема ангажимент изграждането и ремонта на 96-а и 36-а ОДЗ, както и смяната на дограмата за 21-а детска градина, да бъдат включени в бюджета на СО за 2018 година\", коментира Цветков. ", "date": "2017.11.16", "title": "БСП се интересува от шума, небостъргача и детските градини в столицата"}
{"url": "http://www.novinite.bg/articles/152988/Borisov-Dokladat-na-EK-e-obektiven", "text": "Докладът на Европейската комисия е обективен, коментира премиерът Бойко Борисов.  „Преди няколко дни в Брюксел по време на разговора ми с вицепремиера на Европейската комисия Франс Тимерманс,  той отчете, че от май месец насам има напредък, ще си довършим всичко, което сме поели като ангажимент”, каза още Борисов, цитира NOVA. „Не се шуми много, но пак изпреварваме Румъния, така както беше през 2012 година.  Аз съм убеден, че в края на 2018 година ще сме извършили всичко, което ЕК твърди”, добави той.„Оптимист съм, ние знаем, че не сме идеални. Знаем, че имаме да правим още неща и в Брюксел са сигурни, че ще ги направим”, подчерта той.Борисов коментира и факта, че председателят на парламента Димитър Главчев отстрани Корнелия Нинова от парламентарното заседание в сряда заради „обидно поведение към министър-председателя”.  „Моето мнение е, че въпреки провокациите председателят на парламента не трябваше да си изпуска нервите”, заяви той.„Съжалявам, че Главчев си изпусна нервите. Аз затова избягвам да ходя там. Човек трябва да има много здрави нерви, за да издържи на такива лъжи и обиди”, каза още Борисов.  Премиерът направи инспекция на ремонта на източната тангента на Околовръстното шосе на София. Борисов напомни, че край пътната отсечка има стационарни камери, а ще има и мобилни. „Само за вчера имаме 310 превишения на скоростта и то с много голям процент”, съобщи той.„Моля шофьорите да спазват ограниченията, защото искаме жертвите от катастрофи да намаляват”, призова премиерът. ", "date": "2017.11.16", "title": "Борисов: Докладът на ЕК е обективен"}
{"url": "http://www.novinite.bg/articles/152992/Borisov-Glavchev-ne-tryabvashe-da-si-izpuska-nervite-BSP-da-se-varne", "text": "Димитър Главчев не трябваше да си изпуска нервите, коментира премиерът Бойко Борисов отстраняването от заседание на парламента на лидера на БСП Корнелия Нинова от шефа на Народното събрание, предава OFFNews.bg Историята се повтаря, защото само преди две години, когато г-жа Нинова и БСП бяха мандатоносител, ГЕРБ излезе от парламента. Тогава дойде Мартин Шулц и ми каза: \"Бойко, няма нищо по-лошо от политиката на празния стол. Ние като социалисти считаме, че е редно да се върнеш в парламента, защото сте прогнозируема, европейска партия, член на ЕНП и това не е правилно\". Това беше един петък и в сряда върнах партията в парламента\", припомни Борисов.Той коментира и доклада на ЕК, който според него е обективен. \"На разговора с вицепремиера Тимерманс преди няколко дни в Брюксел той отчете и това го каза и публично, че от май месец насам има напредък. Ще си поемем всичко, което имаме като ангажимент. Няколко задачи имаме в парламента, които също до края на годината ще станат. Не се шуми много, но пак изпреварваме Румъния - така, както беше през 2012 г. и аз съм убеден, че 2018 г. в края ще сме извършили всичко, което ЕК твърди\", каза Борисов.Ние си знаем, че не сме идеални, че имаме да дооправим още неща, но институциите са, мисля, достатъчно убедени и в Брюксел са сигурни, че ще ги направим. Затова виждате в техническите параметри има ясно казано какво трябва да се довърши, но няма нови препоръки. Мисля, че политическата оценка е достатъчно добра, за да сме оптимисти и да ни амбицира да работим по-добре\", каза още Борисов. Министър председателят коментира думите на президента Румен Радев, който заяви, че ще има успехив правосъдната система, когато политиците започнат да се отчитат пред гражданите, а не предБрюксел.Бойко Борисов заяви, че еднакво важно е отчитането и пред хората, и пред ЕК.\"Какво става -  и ДПС. Ясно е какво ще стане, ако мине вотът. Пак ще са заедно\", заяви още Борисов.БСП и ДПС бойкотират работата на Народното събрание и искат вот на недоверие на кабинета \"Борисов3\", както и на председателя Димитър Главчев. \"Похарчихме 50 милиона държавна пара за изборите. И сега... ДПС и БСП. Това беше съвсем скоро ипомним какво се случи и колко назад ни върнаха. Ние предлагаме мир. Съобразяваме се с това, коетоискат. Или да променим политиката? Да правим избори на 6 месеца\", допълни той. \"Повдигайте обвинения, нека всеки носи отговорност. Сегашните сделки, които са в давност и всекисигнал внесен от БСП се проверява. Не ви отива да ни давате оценка, има кой да ни я даде. Винаги смебили демократични и сме били упреквани, че при неодобрение от обществото даваме оставка иотиваме на избори. Хората ни избират. Аз уважавам избирателите и на БСП, и на ДПС, и на всичкиостанали. БСП трябва да се върнат в парламента\", отсече Бойко Борисов. \"Отпуснахме коледни надбавки за пенсионерите и темата утихна\", заяви министър-председателят. „Предложихме давността да отпадне и това не е в приватизационните сделки, защото не е насоченонито срещу фирмите, нито срещу хората, а срещу длъжностните лица, срещу които прокуратурата неможе да продължи да работи, защото е изтекла давността по дадената приватизационна сделка. Невиждам никаква насоченост срещу никого в тази посока. Някой се припозна, че това едва ли не е срещунего и почна да подхвърля „ама Цветелина Бориславова“. Проверявайте всички. Неслучайно вчераприехме на г-н Вигенин предложенията.Аз не съм монах, през живота ми съм имал жени. Трябва ли всяка жена, която е минала през моя живот, след това да я веят като байрак и да обясняват, че трябва да я проверяват, попита Борисов и призова да проверяват колкото искат.Даже се притеснявам за някои свои съученички, защото се знае, че тогава сме били близки. Не ги знам и къде са сега, но почвам да се притеснявам. Ако почнем да вървим кой с кого е бил и да му проверяваме живота в момента, звучи…“, допълни той и уточни, че това не работи добре. ", "date": "2017.11.16", "title": "Борисов: Главчев не трябваше да си изпуска нервите, БСП да се върне"}
{"url": "http://www.novinite.bg/articles/153008/BSP-nyama-da-vliza-v-zala-do-ostavkata-na-Dimitar-Glavchev", "text": "Острият тон между управляващите и опозицията продължи и в четвъртък в Народното събрание. От БСП обявиха, че напускат пленарната зала и няма да участват в заседанията на парламента, докато председателят му Димитър Главчев не подаде оставка.От левицата ще се борят да свалят Димитър Главчев от председателския стол на парламента. БСП и ДПС събраха общо 88 подписа, с които поискаха оставката на Главчев. Опитът им да свалят парламентарния шеф ще се случи още в петък сутринта. А ако е неуспешен - БСП няма да се върнат в зала, освен за още две гласувания.Това обаче не е прецедент - искането за оставка на Димитър Главчев влиза за втори път в пленарна зала в рамките на 6 месеца.Управляващите обещаха да понесат и тази опозиционна атака и да застанат зад председателя на парламента. На негова страна застана и премиерът, но с едно наум:  „Моето мнение е, че въпреки провокациите председателят на Народното събрание Димитър Главчев не трябваше да си изпуска нервите”, коментира Бойко Борисов.", "date": "2017.11.16", "title": "БСП няма да влиза в зала до оставката на Димитър Главчев"}
{"url": "http://www.novinite.bg/articles/152998/Tazi-zima-nie-chistim-Dunav-most", "text": "Тази зима Дунав мост ще бъде почистван от българската страна. За този ангажимент съобщиха от управата в Русе, цитирани от БТА и news.bg От управата припомнят, че през миналия зимен сезон почистването е било от румънската част. Според подписан протокол между двете държавипочистването на съоръжението е на ротационен принцип.Областният управител на Русе Галин Григоров и неговият заместник Валентин Колев са разговаряли с префекта на Гюргево Нина Кришу. Целта на срещата е била да се осигури безпроблемното функциониране на съоръжението през предстоящия зимен сезон.", "date": "2017.11.16", "title": "Тази зима ние чистим Дунав мост"}
{"url": "http://www.novinite.bg/articles/153014/BAN-dava-variant-za-realizaciya-na-AEC-Belene", "text": "Докладът на БАН проиграва различни сценарии, при които може да се строи АЕЦ \"Белене\". Най-жизнеспособният е този, при който цената е под 10,5 млрд.евро, при капитал по-голям или равен на 70%/30% привлечен към собствен капитал и лихва под 4,5%.Анализът в Доклада на БАН, изготвен по поръчка на Министерство на икономиката и представен днес, показва още, че у нас и в региона ще има недостиг на минимум 2000 MW базови и 1600 MW маневрени мощности през 2030-35 г.В Доклада са разработени три сценария за развитието на икономиката ни до 2040 г., както и четири сценария за развитие на мощностите у нас. Направен е финансов анализ и на негова база са проиграни различни варианти за жизнеспособността на проекта.Проектът АЕЦ \"Белене\" е възможно да бъде реализиран, но при изпълнение на финансовите показатели, заложени от БАН. Това стана ясно от думите на проф. Александър Тасев ръководител на проекта по разработване на доклад за АЕЦ \"Белене\" при представянето му в БАН.Той поясни, че има три сценария за развитието на икономиката ни до 2040 г.Единият сценарий не предполага промяна в следващите над 20 г., а растежът на икономиката ще е 2,5-3%. При умереният вариант растежът от 3-4%. Оптимистичният вариант е за растеж от 3,5-6% . На тяхна база са направени сценарии за електропотреблението за същия хоризонт.Сценарий с минимален растеж на потреблението, който не предполага съществено повишаване на електропотреблението.При умерен и висок - потреблението ще нарасне. Има и оптимистичен вариант до 2040 г.При анализите в Доклада са оценени и регионът, и мощностите на Балканите и на Унгария. Докладът показва, че към днешна дата има дефицит на потреблението.Прогнозите са, че ако в региона се изпълнят най-оптимистичните програми на правителствата за построяване на нови мощности, ще има минимален недостиг на енергия. При умерен сценарий и при такъв с недостиг се предполага, че 2030-40 г ще се увеличи с до 49 терават часа потреблението.Екипът извършил анализ на мощностите в региона. От него става ясно, че за да се покрие този недостиг е необходимо минимум 1500 MW базова мощност.Оценката на мощностите в България е направена в четири сценария.За нашата енергийна система при оптимистичен сценарий, сегашните мощности биха могли да работят до 2040 г и след това. При този сценарий изнасяме голямо количество електроенергия.При референтния сценарий се предполага, че ще има постепенно извеждане на отделни блокове и централи. Това са топлоцентралите. Така се появява необходимост от маневрени мощности, а след 2035 г. се появяват дефицити за над 400 MW базова мощност.При песимистичен сценарий се очаква повече декарбонизация и на централите ще бъде трудно да останат на либералния пазар. Ако това стане ще има единна борсова цена за региона.Тук трудно може да се каже от сега колко ще се справят на конкурентния пазар. Затова се предвижда 2030-35 г. извеждане на някои мощности и необходимост от появяване на нови базови мощности.При крайно песимистичен сценарий - ЕК повишава изискванията и не знаем какво става с частните ТЕЦ-ове Марица 1 и Марица 3 през 2024 г и 2026 г. Може да се окаже, че още 2030 г. се появява необходимост от нови маневрени и базови мощности.В заключение Тасев посочи, че в периода след 2030-35 г. на България ще бъдат необходими до 1650 MW маневрени мощности и от 420 до 1770 MWбазови.Заедно в България и региона ще има недостиг минимум на 2000 MW инсталирани базови мощности, която може да е ядрена.В региона и България може да се появи нова базова мощност, подчерта проф. Тасев.Няма проблем активите да са включени в ново дружество и да се обявят за приватизация. Но от това виждане следва само едно - търсене на стратегически инвеститор.Другият вариант е да се продадат активите както и оборудването. Това е трудно, защото това е стока с точна спецификация и трябва да отиде на мястото, за което е предназначена.Най-лошият вариант е ако нищо не се прави по въпроса. Като краен случай - продаваме оборудването, заяви експертът.Финансовият модел предвижда няколко сценария. В тях са включени инвестиционните разходи, оперативни разходи, свързани с експлоатацията, финансовите разходи и привличане на финансов ресурс, размера на лихвата, параметрите на оборудването, времето на работа на реакторите и прогнозите на цените.Проф. Тасев обърна внимание, че пазарният риск е най-големият риск при такива дългосрочни проекти.Вариантите, които са разработени са следните:Консервативен, с високи разходи - €10,5 млрд., при съотношение 70%/30%привлечен/ собствен капитал и лихва от 4,97%. При най-консервативният вариант проектът не е жизнеспособен.Оптимистичен вариант - под 10,5 млрд.евро при 80%/20% привлечен/ собствен капитал и лихва под 4,5% проектът е жизнеспособен. Проигран е и вариант със 70/30 привлечен към собствен капитал.При инвестиционен разход под €10,5 млрд. при по-голям или равен капитал в съотношение 70%/30% на привлечен/собствен капитал и при лихвен процент под 4,5% има доста комбинации, при които проектът е жизнеспособен.Участието на държавата подобрява финансовите резултати. Разработката дава възможност за изграждане на стратегия при водене на преговори.АЕЦ \"Белене може да се реализира, но ако бъдат постигнати параметрите, които са посочени във финансовите анализи на БАН.Енергийният министър Теменужка Петкова благодари на екипа, изготвил доклада. Тя заяви, че БАН е трябвало да даде много труден отговор, защото не сме в хипотеза нова ядрена мощност, а имаме изградена площадка, както и оборудване.Оттук нататък предстои анализ въз основа на доклада на БАН. И ако не е направен правилен прочит, то тогава ще се носи съответната отговорност, каза тя.Петкова призова всички експерти и парламентарни политически сили да се обединят в една дискусия, за да се вземе информирано решение.\"Решението трябва да бъде взето бързо, но не прибързано\", уточни Петкова.", "date": "2017.11.16", "title": "БАН дава вариант за реализация на АЕЦ „Белене“"}
{"url": "http://www.novinite.bg/articles/153002/Bez-debati-Parlamentat-dade-policejski-prava-na-civilni", "text": "В отсъствието на опозицията и без дебати парламентът прие на второ четене промени в Закона за МВР. Освен отпадането в последния момент на идеята за създаване на ново държавно предприятие, депутатите от ГЕРБ, Обединени патриоти и Воля гласуваха абсурдни текстове, с които се дават полицейски правомощия на лица, работещи по трудови правоотношения.  Става въпрос за назначения предимно на пенсионирани полицаи и военни по реда на Кодекса на труда, с които МВР се опитва да преодолее недостига на униформени. По признанията на вътрешния министър Валентин Радев до това положение се стигнало заради това, че кандидатите за полицаи не могат да издържат тестовете за интелигентност.  Особено остро стои проблемът във връзка с предстоящото председателство на Съвета на Европейския съюз, когато се очаква командироване на значителен брой служители от вътрешността на страната, което пък от своя страна ще доведе до сериозен отлив на полицаи в малките населени места. За да компенсира това, ръководството на МВР е намерило \"решение\", като дава възможност за назначаване лица по трудови правоотношения, които ще имат правомощията на униформени. Освен задържането на лица, нарушили пропускателния режим на охранявани обекти на МВР (по същество това са включително и полицейските участъци), което беше регламентирано и в промените при \"реформата на Бъчварова\", тези лица ще имат право да приемат граждани и да регистрират техните сигнали и жалби, ще връчват призовки и съобщения, ще могат да придобиват \"информация от явни източници за подготвяни или вече извършени правонарушения\", като ще имат задължението \"своевременно\" да докладват, без да е уточнено на кого. На прост език това означава, че без да са полицаи и без да носят отговорност по реда на ЗМВР, тези лица ще имат достъп до оперативна информация и да съставят официални документи, които да бъдат използвани от компетентни институции като прокуратурата например.Наетите служители също така ще могат да изготвят анализи и доклади \"по проблеми, свързани със сигурността на местно ниво, и предложения за тяхното решаване\".Освен права по охрана на държавната граница, каквито имаха до момента, наетите на трудов договор в МВР вече ще имат и задължения да извършват \"дейности по териториално обслужване на населението\", без в закона да е уточнено какво включват те. В новите текстове е уточнено също, че наетите ще могат да заместват полицаи и служители на пожарната (по чл. 142, ал. 1, т. 1 или ал. 3) и за това ще получават допълнително възнаграждение. Влиза в сила и нов текст, че отпусканите средства за униформа, на които по предходните текстове право ще имат и наетите по трудови правоотношения, няма да се облагат с данък. С този текст автоматично се заобикалят нормите и изискванията за назначаване на държавни служители в системата на МВР, като наетите по трудови правоотношения ще придобият всички правомощия на служителите в МВР. Това отваря и възможността при отсъстващ служител, ангажиран с дейности по охраната на председателството, функциите му да бъдат поети от лица без необходимата квалификация, а това от своя страна поставя под сериозен риск работата на МВР. Депутатите приеха и възможността в малките населени места до 5000 души да има двама пожарникари. Идеята беше подложена на критика от синдикатите в МВР, които определиха подобно решение като \"пробив във вътрешната сигурност\".С новите текстове парламентът одобри идеята МВР да извършва търговска дейност, като сключва договори за охрана и пожарогасене. В тази връзка беше разширен кръгът на \"клиентите\", които ще имат \"право\" на охрана от МВР и съответно ще си плащат за това. Списъкът включва язовирите \"Искър\", „Кърджали“ и „Студена“, ядреното хранилище „Нови хан“, железопътните възли - София, Пловдив, Горна Оряховица, Варна и Русе, летищата - София, Варна, Бургас и Пловдив, сградите и регионалните центрове на БНР и БНТ, президентството, Народното събрание, Министерския съвет, сградите на Комисията по досиетата, паметниците на Шипка и Бузлуджа, историческия музей в София и галерията \"Квадрат 500\".", "date": "2017.11.16", "title": "Без дебати: Парламентът даде полицейски права на цивилни"}
{"url": "http://www.novinite.bg/articles/153005/9-miliarda-leva-godishno-sa-zagubite-ot-siviya-sektor-i-nesabranite-prihodi-u-nas", "text": "По експертни оценки приблизителните суми, които държавата губи всяка година от „сивия сектор“ и несъбрани приходи, са от порядъка на 9 млрд. лв. или 10% от БВП.Около 2 500 млн. лв. са от източване на ДДС, около 2 000 млн.лв. - от непрозрачни обществени поръчки със завишени цени и реализация през „сивия сектор“, около 1 500 млн.лв. - от акцизи на горива, тютюневи изделия и алкохол, обект на контрабанда, около 1 000 млн. лв. - от занижени концесионни такси, около 1 400 млн.лв. - от свръхразходи за „кухи“ инвалидни пенсии, около 500 млн.лв. - от „сивия сектор“ в туризма и т.н.Това се посочва в проекта \"Възгледи за национални цели и приоритети за устойчиво развитие на България\", изготвен от екип от български учени и интелектуалци по инициатива на бившия председател на БАН акад. Стефан Воденичаров.Изграждането на държавността и ефективен институционален ред задължително предполагат максимално ограничаване и изсветляване на „сивата икономика“. Това ще осигури необходимия допълнителен финансов ресурс за осъществяване на голяма част от националните цели и приоритети, пише още в документа.Условия за високо благосъстояние на българските граждани могат да бъдат създадени само, ако са налице добре функционираща държава и устойчив институционален ред. За съжаление в последните години държавността у нас, най-меко казано, е силно накърнена. Прилагането на законите не е еднакво към всички социални прослойки на българското общество и тяхното спазване в много случаи е съмнително, което формира у гражданите трайно чувство за несправедливост. Правният и административен ред не е на необходимото равнище, не е достатъчно ефективен и това естествено води до неувереност в настоящето и бъдещето, до непредсказуемост, както за обикновения гражданин, така и за инвеститорите – български или чужди, води и до корупция със застрашителни размери, констатират учените. Възстановяването на държавността и институционалния ред, рационализацията и оптимизацията на всички административни процеси и структури е първата неотложна задача, която трябва да се реши в България. Без осигуряване на правов ред и сигурност, които са предпоставки за правилното протичане на всички други дейности, свързани с икономическото и социалното развитие на държавата и обществото, постигането на високо благосъстояние на българските граждани и насочването на усилията им към реализиране на национални цели и приоритети ще бъде много трудно, пише още в документа „Възгледи за национални цели и приоритети за устойчиво развитие на България“.", "date": "2017.11.16", "title": "9 милиарда лева годишно са загубите от сивия сектор и несъбраните приходи у нас"}
