{"url": "https://www.novinite.bg/articles/164993/1-5-ot-balgarite-chakat-na-burkanite-ot-baba", "text": "Една пета от българите разчитат на зимнина, приготвена от баба, за да се изхранват. Това сочи проучване, проведено в областните градове.От една страна възрастните хора по селата подпомагат бюджетите си, като отглеждат през лятото плодове и зеленчуци, които консервират за зимата. От друга страна хората помагат и на своите близки, които живеят в по-големите градове.С последните есенни зеленчуци в градината, баба Лилия от монтанското село Студено буче бърза да напълни още някой буркан за зимата, разказва в репортаж Нова тв.„Засега съм приготвила тази туршия. Тази салата много я харесват моите деца и аз я правя всяка година”, обяснява Лиляна Крумова.Според направеното проучване в почти всички областни градове хората си признават, че разчитат от село да си вземат месо, яйца, зеленчуци, осигурени от възрастните им роднини.Данните показват още, че семействата с по едно дете най-много разчитат на хранителните продукти от село. След тях се нареждат тези с две деца.Проучването сочи още, че мъжете готвят все повече у дома, а процентът им вече е над 40.", "date": "2018.09.24", "title": "1/5 от българите чакат на бурканите от баба"}
{"url": "https://www.novinite.bg/articles/164961/Spasitelyat-na-shtarkeli-otglejda-ptica-ranena-pri-tokov-udar", "text": "Сафет - спасителят на щъркели, отново  пое грижата за изпаднала в беда птица. След като през март мъжът от силистренското село Зарица стана известен с това, че спаси от измръзване пет щъркела, сега отглежда млада птица, пострадала при токов удар. Младият щъркел попада при Сафет преди месец.С рани на единия крак и крилата, птицата не можела да се движи цяла седмица. А през това време Сафет я хранил и гледал като болно дете, разказа самият той. Дал й име – Тошко. Той вече е свикнал с хората и животните в стопанския двор на Сафет и не се плаши. Дори си има дневен режим.Ятото на младата птица вече е отлетяло, затова щъркелът ще презимува при Сафет. Той има  къде да го приюти, дори е нагласил  печка, за да топли помещението.От Регионалната екоинспекция не бяха уведомени за поредния случай на спасен щъркел. Предстои експертите да проверят състоянието на птицата и да преценят дали да остане при Сафет или да бъде прибрана в спасителен център.  А Сафет  вярва,че спасените щъркели са му донесли щастие - от два месеца се радва на втори внук.", "date": "2018.09.24", "title": "Спасителят на щъркели отглежда птица, ранена при токов удар"}
{"url": "https://www.novinite.bg/articles/164989/Lovci-izlizat-na-protest-sreshtu-ministerska-zapoved", "text": "Ловци от Северна България ще протестират срещу подготвяната от Министерството на земеделието и горите заповед, с която се променя регламентът за ловуване на диви прасета заради африканската чума.С нея се предвижда да бъде въведена забрана на груповия лов на диви прасета по цялото поречие на Дунав – от Видин до Силистра. Това ще засегне 200 дружинки и още 100, които пък може да ловуват, но без кучета. Така забраната ще засегне близо 10 000 ловци. Протестът ще бъде на 25 септември, вторник, от 12 до 13 часа на Дунав мост, съобщи tvn.Според инициаторите на протеста, популацията на диви свине през този период  ще се концентрира в тесен участък около Дунава, което ще доведе до нанасяне на щети върху селскостопанската продукция за милиони левове.Освен това наближава и брачният период на прасетата, като тогава те ще мигрират и отвъд  Дунава и ще се завръщат, преминавайки безпроблемно през реката. По този начин ще се увеличи многократно опасността от зараза с африканска чума и така реално се обезсмисля тази заповед, смятат инициаторите. Според тях, опитите да се отстрелват диви прасета индивидуално до момента са показали, че няма резултат.", "date": "2018.09.24", "title": "Ловци излизат на протест срещу министерска заповед"}
{"url": "https://www.novinite.bg/articles/164954/Borisov-v-SASht-Cvetanov-v-Bryuksel", "text": "Премиетър Бойко Борисов е на посещение в Съединените щати, където ще участва в 73-ата сесия на Общото събрание на ООН. Очаква се днес Борисов да разговаря с американския президент Доналд Тръмп.Пред ООН българският премиер ще изнесе реч, свързана с основната тема на общия дебат, която тази година е „ООН за всички хора: Глобално лидерство и споделени отговорности за мирни, равнопоставени и устойчиви общества”.В рамките на визитата Борисов ще участва и в Срещата на високо равнище „Глобален призив за действие за справяне с проблема с наркотиците”, организирана по инициатива на президента Тръмп. България е съдомакин на събитието.Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов заминава на двудневно работно посещение в Брюксел, съобщиха от пресцентъра на ГЕРБ.Там той ще участва в заседание на Съвместната група за парламентарен контрол върху работата на Европол. Заедно с Цветанов в заседанието ще участват и председателят на Комисията за контрол над службите за сигурност Димитър Лазаров и Филип Попов, също член на комисията.В рамките на работното си посещение в белгийската столица, Цветан Цветанов ще проведе и срещи с председателя на Европейската народна партия (ЕНП) Жозеф Дол, председателя на групата на ЕНП в ЕП и първи обявен кандидат на ЕНП за председател на Европейската комисия – Манфред Вебер, както и с генералния директор на ОЛАФ Виле Итала.", "date": "2018.09.24", "title": "Борисов в САЩ, Цветанов - в Брюксел"}
{"url": "https://www.novinite.bg/articles/164950/Vyatar-otvyava-lyatoto-dnes", "text": "Днес преди обяд ще е предимно слънчево. Ще продължи да духа югозападен вятър и повишението на температурите ще продължи, повече в Източна България и в Предбалкана.Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. До вечерта и в Източна България вятърът ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18°-20° в северозападните райони до 32°-34° на места в източната половина от страната.В планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23°, на 2000 метра – около 14°.Над Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28°-32°. Температурата на морската вода е 24°. Вълнението на морето ще бъде 2-3 бала.Преди обяд атмосферното налягане ще се понижава и ще е по-ниско от средното за септември, а след пладне – от запад ще започне бързо да се повишава.На 24.09.2018 слънцето ще изгрее в 07:50 часа и ще залезе в 18:31 часа. Продължителност на деня 10:41 часа.На 24.09.2018 луната ще изгрее в 18:51 часа и ще залезе в 07:11 часа. Осветеност на диска в 0h UT 99 %. Фаза на луната: пълнолуние.", "date": "2018.09.24", "title": "Вятър отвява лятото днес"}
{"url": "https://www.novinite.bg/articles/164982/SO-zove-grajdanite-da-vnimavat-zaradi-silniya-vyatar", "text": "Съветваме гражданите да си приберат всичко от терасите, което при силен вятър може да нарани преминаващите по тротоара. Това съобщи директорът на Дирекция „Аварийна помощ и превенция“ към Столична община Красимир Димитров във връзка с очаквания силен вятър в по-късните часове на деня.„Както винаги при вятър обикаляме там, където има строителни обекти, защото оградите са по-уязвими. Съветваме строителните фирми да си укрепят скелетата и оградите, тъй като те също са уязвими при вятър“, уточни Димитров, пред Фокус.До момента има подадени 4 сигнала за паднали дървета и клони вследствие на силния вятър. „И 4-те сигнала са в различни райони на София. Вече реагирахме на 2 от тях, останалите ще бъдат поети от пожарната. Няма пострадали хора при нито една от ситуациите. Едно от дърветата е паднало върху МПС, а при другите случаи няма нанесени материални щети“, уточни той.Синоптиците прогнозират рязко застудяване, придружено от силен и на места до бурен вятър. Лошото време ще продължи през цялата седмица, като се очаква температурите да паднат до 15 градуса.", "date": "2018.09.24", "title": "СО зове гражданите да внимават заради силния вятър"}
{"url": "https://www.novinite.bg/articles/164992/Ucheni-Zadava-se-globalna-klimatichna-katastrofa", "text": "Учените предупреждават за неизбежността от климатична катастрофа във връзка с намаляването на емисионния бюджет от въглероден диоксид почти до нула.Емисионният бюджет представлява максимално допустимото количество емисии за определен период от време, което не позволява да се увеличи нивото на глобалното затопляне. Оказва се, че той е почти нулев, пише БГНЕС.Според резултатите от проучването при запазване на сегашното ниво на емисиите на въглероден диоксид емисионният бюджет ще бъде изчерпан за около шест години.По-рано медиите съобщиха, че Русия може да се сдобие със \"свой собствен Суецки канал\" заради глобалното затопляне.", "date": "2018.09.24", "title": "Учени:  Задава се глобална климатична катастрофа"}
{"url": "https://www.novinite.bg/articles/164957/Vejdi-Rashidov-Koraba-sami-si-go-klatim", "text": "Корабът сами си го клатим. Демокрацията не е хаос, а строга организация от закони. Научихме се за всичко да викаме \"Оставка\". Това каза бившият министър на културата Вежди Рашидов в ефира на бТВ.„Всички се знаем, а пък се правим, че не се познаваме. Вместо положението да става по-лошо, то става безнадеждно. Не е необходимо да се истеризира положението. По-скоро нека се види с какво можем да бъдем полезни на хората“, каза той.„Пак ще повторя едно нещо: И тримата министри, които подадоха оставки, са достойни, добри професионалисти и качествени хора. В крайна сметка премиерът е този, който има свещеното право да си направи отбора, с който той иска да работи. Както аз като министър си правих екипа, с който да нося отговорности и да работя. Така е решил премиерът и така е направил\", коментира Рашидов.„В България като вдигнат малко цената на бензина не си оставят колата. Откакто съм се родил винаги есента се говори за тежка зима.„Отдавна в България няма опозиция. Една визия трябва да я има на хартия, за да се знае какво предлагат. А те правят снимки наляво и надясно и като кихне някой веднага да се вика оставка. БСП не са опозиция, те се държат лошо. ДПС са по-разумни и владеят повече политическата ситуация. Те са умерена опозиция. Ахмед Доган си работи и то добре. Той е действащ политик от Сараите. Той е адмирал“, заяви Рашидов„ГЕРБ в момента няма алтернатива и за щастие парламентарната група е монолитна“, каза още той.", "date": "2018.09.24", "title": "Вежди Рашидов: Кораба сами си го клатим"}
{"url": "https://www.novinite.bg/articles/164964/Ako-izbirahme-dnes-GERB-213-BSP-196", "text": "Оценките и самооценките на българските граждани за заобикалящата ги действителност са се влошили в сравнение с предходните месеци. С два пункта за последния месец е спаднал делът на хората, които преценяват, че живеят по-добре в сравнение с другите, което се съчетава с един пункт нарастване на дела на онези, които смятат, че живеят по-зле. Спада и оптимизмът за бъдещето, без да се променят оценките за живота през миналата година, сочат данните от проучване на АФИС.Като основна причина за всичко това, наред с нестихващите скандали и разправии във властта, се откроява нарастващото масово безпокойство за развитието на икономиката, независимо от оптимистичните статистически оценки и прогнози. В общия ранг на посочваните важни въпроси за България интервюираните са посочвали „Доходите и пенсиите“ (23,9%), „Развитието на икономика“ (13,8%), „Безработицата“ (10,7%) и „Финансовата стабилност“ (10,2%), съответно на първо, второ, четвърто и пето място в общата класация. Между тези проблеми в челото се нарежда единствено въпросът за здравеопазването, което заема третото място с 11,5 на сто.Не по-различна е класацията на проблемите, които хората обозначават като лични. Проблемите на „Бедността“, „Неясните перспективи“, „Безработицата“ и „Пенсиите“ се подреждат съответно на първо, трето, четвърто и пето място със стойности от 15,2; 13,2; 11,0 и 10,8 на сто. Тук проблемите на здравето/здравеопазването са на второ място с 14,9 на сто. Всичко това, заедно с повишаващите се цени на стоките от първа необходимост, както и очакванията за по-високи сметки за ток, парно, вода и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло.От средата на месец Юли бележи рязко покачване делът на гражданите, които оценяват обстановката като крайно напрегната – от 36,8% през Юни на 52,3% в края на Юли. През Септември тревожните оценки леко се успокояват (спад с около 3 пункта), но нараства делът на онези, които преценяват политическата обстановка като неопределена – от 25,2% през Юли на 30,4% през Септември.Ситуацията влияе пряко и на доверието в основните институции на властта. За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане. През Септември рейтингът на Народното събрание е затворил дъното на класацията.Логично следствие от това е увеличеният ръст на дела на избирателите, които все повече насочват погледа си към варианта „предсрочни избори“ като някаква възможност за промяна. За последните три месеца този дял бележи ръст от 10 пункта и през Септември достига ниво от 40 на сто. Предлаганото „лекарство“ – смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях, а именно: Валери Симеонов (46,0%), Цецка Цачева (44,2%) и Румен Порожанов (36,8%). Допълнителен щрих към общата картина внасят и отговорите на въпроса „Нараства или намалява нивото на корупция? Според 53,5% от хората това ниво нараства, а според други 31,4% – остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция.От една страна, налице е ясно изразен отлив на активни избиратели от всички парламентарно представени партии и коалиции и нарастване на сумарната подкрепа за извънпарламентарните партии, които поотделно не получават подкрепа на повече от 1% от избирателите. Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния й конкурент – БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма. От друга страна, растат дяловете на потенциалните негласуващи и на онези, които при евентуални нови избори не биха подкрепили никого.Готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент. Интересен факт е, че Атака е една от трите партии в състава на „Обединени патриоти“, но е по-разпознаваема не само от другите две партии, но и от коалицията като цяло.Според електоралните нагласи, ако изборите бяха днес, ГЕРБ би получила 21,3%, БСП – 19,6%, ДПС – 7,0%, Атака – 2,5%, Воля – 0,8%, АБВ – 0,8%, Обединени патриоти – 0,7%, Партия на Слави Трифонов – 0,7%, ВМРО – 0,6%, НФСБ – 0,5%, СДС – 0,5%, Партия с нови лица/лидери – 0,4%, Да, България – 0,3%, Реформаторски блок – 0,2%, Нова дясна партия – 0,2%, Не подкрепям никого – 0,2%, Демократична България – 0,1%, ДОСТ – 0,1%, ДСБ – 0,1%, Нова лява партия – 0,1%, Не подкрепят никого – 1,6%, Няма да гласуват или не посочват нищо – 43,8%.", "date": "2018.09.24", "title": "Ако избирахме днес: ГЕРБ - 21,3%, БСП – 19,6%"}
{"url": "https://www.novinite.bg/articles/164959/Jalt-kod-za-buren-vyatar", "text": "Жълт код за силен вятър е обявен за 23 области на страната за днес. Предупреждението е в сила за областите Видинска, Монтанска, Врачанска, Ловешка, Плевенска, Великотърновска, Габровска, Русенска, Търговищка, Разградска, Силистренска, Добричка, Шуменска, Варненска, Сливенска, Старозагорска, Пловдивска, Пазарджишка, Благоевградска, Кюстендилска, Пернишка, София-столица, Софийска област. Синоптиците прогнозират, че в тези области около и след обяд ще се усили северозападният вятър, като средната му скорост ще е между 14 и 19 м/сек, а в областите от Северна България и в Сливенско поривите ще достигат до 24-25 м/сек.По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18-20 градуса в северозападните райони до 32-34 градуса на места в източната половина от страната.В планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23 градуса, на 2000 метра – около 14 градуса.Над Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28-32 градуса. Температурата на морската вода е 24°. Вълнението на морето ще бъде 2-3 бала.", "date": "2018.09.24", "title": "Жълт код за бурен вятър"}
{"url": "https://www.novinite.bg/articles/164953/Natovaren-trafik-i-zasileno-policejsko-prisastvie", "text": "Засилен трафик по пътищата на страната се очаква в края на серията от трите почивни дни. Най-натоварени за предвижване се очаква да бъдат магистралите „Тракия\", „Хемус\" и „Струма\".За улеснение на трафика през Владая, в интервала от 10 до 20 ч., ще има две ленти за прибиращите се към София. Алтернативен маршрут на първокласния път през Владая е магистрала „Люлин\".По всички трасета, по които се очаква да има много движение, както и на граничните пунктове с Гърция, Сърбия и Румъния, ще има засилено полицейско присъствие.Движението на тежкотоварни автомобили с тегло над 12 тона ще бъде ограничено по автомагистралите от 14 до 20 ч.", "date": "2018.09.24", "title": "Натоварен трафик и засилено полицейско присъствие"}
{"url": "https://www.novinite.bg/articles/164991/Borisov-uchastva-v-Sreshta-na-visoko-ravnishte-organizirana-ot-Tramp", "text": "Българският министър-председател Бойко Борисов взе участие в Срещата на високо равнище „Глобален призив за действие за справяне с проблема с наркотиците“. Форумът, който се проведе в Централата на ООН в Ню Йорк, се организира от президента на САЩ Доналд Тръмп, а България е съ-домакин на срещата. Премиерът Борисов е начело на българската делегация, която участва в 73-тата сесия на ООН, предадоха от правителствената пресслужба.По време на Срещата на високо равнище страните-участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества.Документът визира четири основни точки, които държавите поемат ангажимент да разработят: намаляване на търсенето на наркотични вещества чрез образование, кампании и превенция на злоупотребата с наркотични вещества; разширяване на усилията за лечение, с цел спасяване на живот и насърчава на възстановяването на наркозависимите; укрепване на международното сътрудничество в областта на съдебния, правоприлагащия и здравния сектор; и премахване на достъпа до незаконни наркотични вещества чрез спиране на производството и трафика им.", "date": "2018.09.24", "title": "Борисов участва  в Среща на високо равнище, организирана от Тръмп"}
{"url": "https://www.novinite.bg/articles/164981/Cvetanov-se-sreshtna-s-generalniya-direktor-na-OLAF-Vile-Itala", "text": "Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна в Брюксел с генералния директор на ОЛАФ Виле Итала, съобщават от пресцентъра на партията. Цветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол.Финландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция.По време на срещата Цветан Цветанов заяви, че през 2012 г. благодарение на ангажимента на българските институции  бяха разширени административните правомощия на АФКОС за разследване на нередности, засягащи финансовите интереси на ЕС. На свой ред Виле Итала отбеляза, че през всичките тези години доверието между България и ОЛАФ е надграждано и в момента България се разглежда като един от добрите и искрени партньори на ОЛАФ, като участва активно в проверки и разследвания.Генералният директор на ОЛАФ обясни, че с оглед на новата Европейска прокуратура, сега е моментът работата на Агенцията да бъде още по-оптимизирана, като се разширят правомощията й, така че да има достъп до информация за банкови сметки, физически достъп за претърсване на \"горещи точки\", да й бъде предоставен достъп до информация, свързана с ДДС, както и информация, разкрита от ОЛАФ, да е допустима като доказателство в националните съдилища на държавите членки.Цветан Цветанов заяви, че България подкрепя подобно засилване на ролята на ОЛАФ съвместно със стартирането на работата на Европейската прокуратура. Председателят на Комисията по вътрешна сигурност и обществен ред обясни, че България предоставя на практика някои от изброените инструменти и даде пример с изменението на Данъчно-осигурителния процесуален кодекс от 2017 г., което позволява административни разследвания. В резултата от това изменение са постъпили 9 искания, по които са били разследвани 35 човека. „Подобни правомощия са важни, за да може ОЛАФ да идентифицира случаи на злоупотреби с европейски средства от европейски граждани, извършени с държава-членка, различна от тяхната националност“, коментира Цветанов.В края на работната среща Цветан Цветанов отправи покана към Виле Итала да посети България, където да има възможност да добие лични впечатления от работата на българските институции, което по думите на Цветанов ще позволи за засилването на иначе успешното партньорство между ОЛАФ и България.", "date": "2018.09.24", "title": "Цветанов се срещна с генералния директор на ОЛАФ Виле Итала"}
{"url": "https://www.novinite.bg/articles/164985/Eto-kak-da-zabranite-na-prilojeniyata-da-vi-sledyat", "text": "Разработчикът Сам Растън пусна приложение, наречено Bouncer. То е предназначено за Android и е способно самостоятелно да ограничава привилегиите, получени от вече инсталирани на смартфона програми. По този начин разработката предотвратява случаи на несанкциониран достъп до отделни функции на телефона – например геолокация, камери и диктофон, пише digi.bg.Работата на Bouncer се осъществява за сметка на специалните възможности на смартфона  (Accessibility Service), благодарение на което приложението получава правото да управлява привилегиите, дадени на други приложения.Ограничаването им се случва автоматично и само в моменти, когато приложенията не се използват. Така не се нарушава тяхната функционалност.По този начин си гарантирате вашата конфиденциалност. В много случаи това е свързано с риска данните ви да бъдат използвани от вредоносни програми, способни да натрупват информация за жертвите си с цел по-нататъшния й пренос към рекламодатели или пък шантаж.Сам Растън гарантира, че приложението му няма достъп до информацията на устройствата на потребителите, както и не може да следи техните действия по време на взаимодействие с други приложения.За честността на разработчика свидетелстват наградите, които Google е присъдила на приложението му. Подчертават се неговите качества и спазване на стандартите на Google Play. ", "date": "2018.09.24", "title": "Ето как да забраните на приложенията да ви следят"}
{"url": "https://www.novinite.bg/articles/164980/Povecheto-balgari-smyatat-che-obrazovanieto-ni-e-nekachestveno", "text": "Все повече българи смятат, че качеството на образованието у нас се влошава. Това сочи актуално проучване на „Галъп интернешънъл”.Констатацията на социолозите е след допитване до 800 души. 63% от тях смятат, че образованието в българските училища се е влошило през последните години. Едва 16 на 100 пък дават положителен отговор. За сравнение – през 2012 г. е проведено аналогично проучване. Така за шест години делът на анкетираните, които смятат, че образованието ни върви към лошо, е нараснал с 15%. На въпрос „Къде препоръчвате на студентите да следват висше?” 41% отговарят „да следват в чужбина”. 38% пък подкрепят висшето образование в България.Димона Чилингирова все още вярва в българското образование. Ето защо пред нея никога не е стоял изборът в България или в чужбина, разказва репортаж на бТВ. Тя следва „Английска филология” в Алма матер. „Първо, да учиш в чужбина е голяма финансова тежест. И не го намирам за недостатък, че не съм заминала. Мисля, че взех правилното решение”, категорична е тя. Студентката смята, че и тук ще натрупа достатъчно знания, за да бъде конкурентоспособна на пазара на труда. „Не мисля, че ако аз искам да се развивам, ще бъда по-малко от човека, който е завършил в чужбина”, смята Димона. Но голяма част от младите българи не мислят като нея.Атанас Събев завършва право в Харвардския университет миналата година. „Определено мисля, че спечелих много от тази магистратура”, заяви той.  Преди това е учил и в Софийския университет. Разликата в обучението за него е осезаема. „На Запад следването е много практически ориентирано. Това е нещо, което в България го няма. Тук методологията е много стара”, посочи Атанас.Според Христо Бояджиев  от сдружение „Тук-там” опитът в чужбина не е панацея. „Това не значи, че ние с този опит непременно променяме България, но това е полезен опит и ценна добавка, която една компания, оперираща на международния пазар, много цени”, категоричен е той.Всяка година между 4 и 6 хиляди българи избират университет на Запад. „Най-популярните държави продължават да бъдат Великобритания, Холандия, Англия, следвани от страни като Дания, Италия, Испания”, изреди Ели Тончева, управител на агенция.Най-предпочитаните специалности са в сферата на биомедицината и фармакологията, както и инженерните и компютърни специалности.", "date": "2018.09.24", "title": "Повечето българи смятат, че образованието ни е некачествено"}
{"url": "https://www.novinite.bg/articles/164963/Sazdadoha-lekarstvo-sreshtu-anoreksiya", "text": "Тежките смущения в храносмилателната система предизвикват възпаление, което може да се лекува в 95% от случаитеУчени от Медицинския изследователски институт в Станфорд са установили, че развитието на тежки смущения в храносмилателната система предизвикват възпаление, което може да се лекува в 95% от случаите, пише Discover, цитиран от novini.bg.Те открили, че възпалението на червата се причинява от два основни елемента - RNF5 ген и протеина S100A8. При правилен синтезна тези вещества в чревната микрофлора ще успокоят възпалението. С помощта на генетични експерименти учените установиха, че нарушаването на функционалността на отделните гени директно засяга механизма на поддържане на белтъка S100A8 на оптимално ниво. Проблемите при тези процеси, според генетиците, водят до нарушения в работата на стомашно-чревния тракт и предизвикват отхвърляне на храната от тялото, което може да доведе до тежки последици, включително загуба на 75% от телесното тегло.В момента учените създават експериментално лекарство, базирано на специфични антитела. Новото лекарство вече е доказало своята ефективност при мишки. Лекарството помага да се намали нивото на възпаление в червата и нормализира биологичните процеси в организма.През следващите месеци изследователите могат да започнат клинични изпитвания на \"ваксината против анорексия\" при хората.", "date": "2018.09.24", "title": "Създадоха лекарство срещу анорексия"}
{"url": "https://www.novinite.bg/articles/164988/Barbekyuto-vredno-kolkoto-cigarite", "text": "Барбекюто и грил шишчетата увреждат тялото не по-малко от цигарите, твърдят учени. Постоянното печене или готвене на храна на открит огън или на въглища увеличава вероятността от развитие на пневмония, астма и други белодробни заболявания с 40-60%, което ги прави не по-малко опасни от цигарите. Това заключение бе направено от екип лекари, съобщава Нова тв.Димът от открити огнища, както и дървесни и въглищни пещи, съдържа голям брой канцерогени, въглероден окис и редица други вещества, които имат много негативен ефект върху човешкия живот. Дори и краткият контакт с огъня повишава концентрацията на канцерогените в кръвта 2,5-5 пъти, което значително увеличава вероятността от рак.Според настоящите оценки на Международната агенция по енергетика почти 40% от домакинствата в Китай и в няколко други развиващи се страни по света продължават да използват дърва и въглища за готвене и отопление на домовете си.Най-тежкото въздействие върху човешкото здраве оказват дървата за огрев - средно увеличават вероятността от развитие на белодробно заболяване с 37%, а въглищата - с 22%. Липсата на нормален димоотвод увеличава тези шансове с още 7%.", "date": "2018.09.24", "title": "Барбекюто - вредно колкото цигарите"}
{"url": "https://www.novinite.bg/articles/164952/Pochina-aktrisata-Rosica-Danailova", "text": "Почина актрисата Росица Данаилова. Актрисата си е отишла на 84 години. Данаилова играе в Театъра на армията, Сатиричния и Народния театър, в различни театри в Димитровград, Добрич, Бургас и Сливен. Има участия във филми и телевизионни постановки. Завършва актьорско майсторство във ВИТИЗ, а след това следва докторантура в Академията за театрално изкуство в Санкт Петербург. Тя е сестра на актьора Стефан Данаилов.", "date": "2018.09.24", "title": "Почина актрисата Росица Данаилова"}
{"url": "https://www.novinite.bg/articles/164958/Imalo-li-e-bezakcizno-proizvodstvo-v-zavodite-kraj-Karnobat", "text": "До обрат се стигна вчера със запечатаните от митниците алкохолни фабрики, свързани с бизнесмена Миню Стайков. Съдът в Карнобат реши една от трите затворени фабрики – „Винпром Карнобат”, да възобнови работа снощи, а другите две – фабриката за спиртни напитки в Церковски и заводът за бутилиране във Венец, да бъдат отворени днес вечерта.Решението на съда дойде само няколко часа, след като от Агенция „Митници” (АМ) поискаха срокът, в който заводите от „Винпром Карнобат” са затворени, да бъде удължен с 60 дни заради открити сериозни нарушения. На извънреден в неделя брифинг зам.-директорът на агенцията Юлиян Мирков обясни, че при проверката на данъчен склад е констатирано наличие на монтиран кран, от който може да се източва етилов алкохол, без да бъде измерен, като по този начин се избягва плащане на акциз.Административният директор на фабриката Йовко Йовков обяви пред бТВ, че кранът, от който АМ твърди, че изтича безакцизен алкохол, присъства на чертежа, предоставен преди издаването на лиценза. По думите му кранът се използва за хидравлични изпитания – проверява се дали е херметично затворена инсталацията, за да се предотврати взрив.Йовков определя акцията на Агенция „Митници” като натиск.Юлиян Мирков контрира, че по данни от служители на фирмата кранът е поставен преди две години, а схемата е представена преди доста повече години. Заради факта, че от крана изтича течност и може да се постави мека връзка, там трябва да има измервателно устройство, смята зам.-директорът на АМ.Мирков призна, че няма безспорни доказателства, че по крана е излизал алкохол към пазара.", "date": "2018.09.24", "title": "Имало ли е безакцизно производство в заводите край Карнобат?"}
{"url": "https://www.novinite.bg/articles/164969/Signal-s-bezplaten-koncert-za-yubileya-si", "text": "Легендарната рок банда „Сигнал\" отбелязва 40 години на сцена с безплатен мегаконцерт в София. Музикалният юбилей ще се проведе на 29-и септември (събота) 2018 г. на Голямата поляна в Южния парк от 18 часа. Събитието се осъществява с подкрепата на Fibank (Първа инвестиционна банка), които са генерален спонсор и осигуряват свободен вход за всички желаещи да се насладят на вечните хитове на Йордан Караджов, Владимир Захариев, Александър Мариновски и Георги Янакиев.В 40-годишната си история бандата има записани над 200 песни, 25 албума и хиляди изнесени концерти. Сред най-известните им песни са „Да те жадувам\", „Липсваш ми\", „Мина и Лора\", „Сляп ден\", „Спри се\", както и безспорните хитове „Сбогом\" и „Може би\". През 2011 г. група „Сигнал\" се сдобива със своя звезда на Алеята на славата.„40 години сме активно на сцена и изобщо не мислим да спираме. Любовта към публиката изгражда музикалната химия помежду ни. Имаме нужда да сме на сцена и да даваме, и да получаваме тази енергия, която кипи на концертите ни\", отбеляза вокалистът Йордан Караджов.„Сигнал\" обещават невероятно шоу, взрив от емоции и много настроение на 29-и септември. За това ще се погрижат и трите подгряващи банди „Хоризонт\", „Афект\" и „Елит\". Входът е свободен, а качествената музика – гарантирана. ", "date": "2018.09.24", "title": "\"Сигнал\" с безплатен концерт за юбилея си"}
{"url": "https://www.novinite.bg/articles/164955/Dneven-horoskop-za-ponedelnik", "text": "Добрата ефективност в работата изисква да синхронизирате действията си с останалите участници в проекта или задачата, върху която се трудите. При взимане на решение ще бъдете улеснени от добър съвет, стига да не го пренебрегнете.Ще получите подкрепа, стига да я потърсите по подходящ начин и от точните хора. Тогава всичко ще се нареди и ще успеете да завършите задачите си в срок. Обърнете повече внимание на близките си хора и не ги пренебрегвайте за сметка на работата.Напрежението днес ще се повиши в стремежа ви да приключите с текущия си проект. Други от вас ще ги вълнува проблем, свързан с член от семейството. Не се намесвайте в решенията им, оставете ги да бъдат самостоятелни и свободни в избора си.В добра форма сте и това ще ви позволи да свършите повече работа днес. Ще придвижите напред важен въпрос, от което ще останат доволни и други. Популярността ви ще нарасне и това ще провокира много хора да покажат благосклонността си към вас. Ако сте представител на някоя от останалите зодиакални знаци, можете да намерите дневня си хороскоп на ", "date": "2018.09.24", "title": "Дневен хороскоп за понеделник"}
{"url": "https://www.novinite.bg/articles/164974/V-Kitaj-Zrelishtno-shou-na-festivala-na-fenerite", "text": "Зрелищно шоу на цветни фенери сложи началото на традиционния есенен фестивал в Китай.Във въздуха полетяха десетки хиляди светещи фенери, украсени с изображения от древната и съвременната китайска култура, съобщава бТВ.Есенният фестивал е популярен китайски празник и се отбелязва на 15-ия ден от 8-ия месец на лунния календар. Той е повод за семейни събирания, на които се сервират традиционните \"лунни\" сладкиши.", "date": "2018.09.24", "title": "В Китай: Зрелищно шоу на фестивала на фенерите"}
{"url": "https://www.novinite.bg/articles/164971/ARTi-se-prevarna-v-totalen-tijnidol", "text": "АРТи е безспорният тийнидол и това се доказа на продължаващото турне, организирано от Люси Иларионов, което обикаля Северна България.Във всеки един от градовете, през които минава „Турнетооо“, изпълнителят на „Пайнер“ се радва на огромна фенска любов, а феновете му го придружават навсякъде, докато е в техния град.От кадрите, които АРТи споделя в социалните мрежи, става ясно, че децата са с него, дори когато тренира или се храни. По улиците на градовете пък се скандира неговото име, което оглася по-големите ни северни градове.", "date": "2018.09.24", "title": "АРТи се превърна в тотален тийнидол"}
{"url": "https://www.novinite.bg/articles/164979/GDBOP-pogna-nezakonnata-targoviya-s-lekarstva-v-neta", "text": "Незаконна продажба на инсулин в интернет бе предотвратена след репортаж, съобщават от БНТ. По случая Агенцията по лекарствата е подала сигнал до ГДБОП.Проверка показва, че сайтът продължава да предлага други медикаменти, които в аптеката се купуват само срещу рецепта от лекар. Продажбата на лекарства с рецепта в интернет е забранена.По сигналите за незаконно разпространение на лекарства в интернет работи отделът за киберпрестъпност на ГДБОП.В повечето случаи се оказва, че китайски търговци предлагат фалшиви медикаменти.„Особено лекарства, които касаят младите хора, които се занимават с фитнес. Лекарства, които са за полова стимулация. Някои от тях са забранени за продажба в България. Можем да попаднем на лекарство, което може да застраши сериозно живота и здравето ни. И от трета страна да ни бъдат откраднати лични данни, финансова информация. И да бъдат източени наши кредитни карти”, коментира Явор Колев от „Трансгранична организирана престъпност”, ГДБОП.Сайтовете не са длъжни да контролират съдържанието на обявите, които публикуват потребителите им. Освен това при покупка на каквато и да е стока от физическо лице в интернет правата ни като потребители не са защитени.„Нормативната уредба, която регулира онлайн търговията, обхваща по-скоро юридическите лица и търговците по смисъла на закона. Да, това може би все още е една празнота в правото - нещо, което предстои да бъде решено на регулаторна основа”, призна Димитър Маграритов, председател на КЗП. Затова преди да купим стока от физическо лице в мрежата, трябва да проучим офертата добре и да не плащаме предварително.", "date": "2018.09.24", "title": "ГДБОП погна незаконната търговия с лекарства в нета"}
{"url": "https://www.novinite.bg/articles/164976/Prieha-Monserat-Kabaje-v-bolnica", "text": "Звездата на световната оперна сцена Монсерат Кабайе е била приета по спешност в клиника в Барселона, съобщава Vanguardia, позовавайки се на източник от обкръжението на певицата, пише Блиц.Според приближени до нея 85-годишната оперна дива е получила възпаление на пикочния мехур. След няколко интервенции състоянието й се е подобрило. Заради проблеми със здравето Монсерат се старае да се въздържа от изяви на сцената.Независимо от това през 2012 - 2013 година тя изнесе концерти в няколко държави по света, независимо, че вече е на почтена възраст и има травма на колената, както и микроинсулт. През септември 2013 тя гостува и в София, където изнесе един от последните си концерти, придружена от дъщеря си Монсерат Марти.", "date": "2018.09.24", "title": "Приеха Монсерат Кабайе в болница"}
{"url": "https://www.novinite.bg/articles/164986/Italiya-sas-strogi-antimigracionni-merki", "text": "Италианското правителство одобри строги мерки за сигурност, които ще направят по-лесно експулсирането на мигранти и отнемане на италианското им гражданство, предаде БГНЕС.Новият закон е „още една стъпка, която ще направи Италия по-сигурна“, написа във Facebook вътрешният министър Матео Салвини. Той допълни, че новите мерки ще помогнат на Италия „да бъде по-силна в битката срещу мафията и трафикантите на хора“.", "date": "2018.09.24", "title": "Италия със строги антимиграционни мерки"}
{"url": "https://www.novinite.bg/articles/164975/93-ot-katastrofite-u-nas-zaradi-choveshka-greshka", "text": "Разликата между 50 км/ч и 60 км/ч е малка, но пешеходците и велосипедистите имат по-големи шансове да оцелеят при сблъсък с автомобил, предаде Дарик. Шофьорът има повече време за реакция при шофиране с по-ниска скорост, по-широки хоризонти, по-кратък спирачен път, а всичко това води и по-малко инциденти с фатален край. Когато тази разлика в скоростта стане по-голяма, всичко се променя към по-лошо.При шофиране с по-висока скорост се променя и зрителното поле на човек. Факт, който не се дискутира често и хората малко знаят за него.Зрително поле е частта от пространството, която неподвижното око обхваща при дадена фиксация. Външните точки на тази част от пространството представляват границите на зрителното поле.Нормално това пространство е около 180 градуса встрани и около 60 градуса надолу и нагоре.Научно доказано е, че колкото по-бързо караш, толкова повече се стеснява зрителният диапазон на шофьора. Очите ни възприемат със скоростта на пешеходец - прието е, че той изминава по 4-5 км/ч и при такъв ход той вижда в диапазон от 180 градуса. Обхвата на окото рязко се променя, когато човек се качи зад волана на колата.При увеличаване на скоростта периферното зрение намалява. Различни изследвания доказват, че при движение с 40 км/ч зрителният диапазон на шофьора е 100 градуса. А при 130 км/ч вече спада до 30 градуса.Зрителното поле на хората се променя и с напредването на възрастта, напомнят от Съюза на българските автомобилисти (СБА). Размерът на видимата област намалява с около 1 до 3 градуса на десетилетие през живота. Така, когато човек наближи 70-80 години, може да има периферна загуба на зрителното поле от 20 до 30 градуса при нормална фиксация.Редица анализи показват, че у нас 93% от катастрофите стават заради човешка грешка. Над 50% от смъртните случаи за в следствие на превишена и несъобразена скорост. Скоростта по време на удара определя винаги тежестта на последствията. Известно е, че 1% намаление на средната скорост, води до намаление на убитите с 3%.", "date": "2018.09.24", "title": "93% от катастрофите у нас  - заради човешка грешка"}
{"url": "https://www.novinite.bg/articles/164966/Obrazuvano-e-dosadebno-proizvodstvo-za-krana-za-alkohol-na-Minyu-Stajkov", "text": "Досъдебно производство е образувано относно нерегламентирания кран, от който може да се източва алкохол във „ВИН. С. Индъстрийс“ край Карнобат. Това каза пред БНР директорът на Митница – Бургас Валери Стефанов и уточни, че това е най-сериозното нарушение, открито при проверката.Определенията на Районния съд в Карнобат, с които се разрешава работата в затворените от митницата производства в Карнобат, не могат да се обжалват. Ние ще се съобразим с това решение, коментира началникът на Митница – Бургас Валери Стефанов и добави, че тяхната дейност продължава:„На този етап по никакъв начин не пречи, тъй като има констатирани факти, констатации, нарушения, по които е стартирана процедура по административно – наказателно производство, от която, последващата процедура означава съставяне на актове за установяване на административни нарушения, съответно – издаване на наказателни постановления. В същото време, държа да отбележа, че един от по-тежките случаи, при които имаме констатирани нарушения, е образувано и досъдебно производство. Всички нарушения, които са открити, са пряко свързани с условията и реда, по който е издаден лиценза за управление на данъчен склад“Въпросният кран не е включен към измервателните устройства, което е нарушение, поясни Стефанов. Той отказа подробности какви са другите констатации след проверката.", "date": "2018.09.24", "title": "Образувано е досъдебно производство за крана за алкохол на Миню Стайков"}
{"url": "https://www.novinite.bg/articles/164972/Prebiha-deputat-ot-SIRIZA-zaradi-sporazumenieto-za-imeto-na-Makedoniya", "text": "30 хулигани са пребили депутат от управляващата в Атина партия СИРИЗА заради споразумението, което правителството постигна със Скопие за новото име на Македония, съобщава TACC, цитирана от novini.bg.Побоят е нанесен в късните часове на неделя. Жертвата Петрос Константинос е депутат от Месения. След инцидента той е бил настанен в болница, откъдето е направил изявление за медиите. Според думите му, той е претърпял „екстремен фашистки инцидент в рамките на еволюцията на македонския проблем“. „Нападната ме, казаха ми, че съм продал Македония. Имах късмет, че останах жив“, разказва депутатът.Инцидентът се е случил в близост до стадион в град Каламата на полуостров Пелопонес. Около 30 души, някои от които с палки в ръце, са се нахвърлили на Константинос и са започнали да го удрят. Полицията се е намесила бързо е успяла да задържи петима заподозрени за нападението.Голяма част от гражданите на Гърция са на мнение, че северната им съседка няма право да се нарича Македония. Те критикуват правителството в Атина за постигнатото през юни споразумение със Скопие, което предвижда ново име за страната – Република Северна Македония.", "date": "2018.09.24", "title": "Пребиха депутат от СИРИЗА заради споразумението за името на Македония"}
{"url": "https://www.novinite.bg/articles/164978/15-kilometrova-kolona-ot-avtomobili-mejdu-Simitli-i-Blagoevgrad", "text": "Тежък понеделник по пътищата в страната. В края на трите празнични дни и на летните почивки задръстванията по основните артерии започнаха още по обяд.15-километрова колона затапи Е 79 между Симитли и Благоевград, ремонтите на „Хемус” и „Тракия” опънаха нервите и на тези, които пътуваха във вътрешността на страната, предаде Нова тв.За улеснение на трафика през Владая, в интервала от 10 до 20 ч., има две ленти за прибиращите се към София. Алтернативен маршрут е през магистрала „Люлин\".По всички трасета, по които има натоварено движение, както и на граничните пунктове с Гърция, Сърбия и Румъния, има засилено полицейско присъствие.", "date": "2018.09.24", "title": "15-километрова колона от автомобили между Симитли и Благоевград"}
{"url": "https://www.novinite.bg/articles/164967/Grisho-i-Otborat-na-Evropa-s-triumf-na-Laver-Cup", "text": "Най-добрият български тенисист Григор Димитров спечели първи трофей за 2018 г. Това стана факт, след като Отборът на Европа се наложи над Отбора на света с 13:8 в битката за Laver Cup в Чикаго, съобщи Блиц.Европейците изоставаха със 7:8 преди последните два мача, но в тях Роджър Федерер победи Джон Иснър с 6:7 (5), 7:6 (6), 10:7, а Александър Зверев се наложи над Кевин Андерсън с 6:7 (3), 7:5, 10:7.Така Отборът на Европа в състав Григор Димитров, Роджър Федерер, Новак Джокович, Александър Зверев, Давид Гофен и Кайл Едмънд спечелиха трофея. Старият континент печели Лейвър Къп за втора поредна година.Както е известно, Григор Димитров даде победен старт на Европа на турнира, след като се наложи над Франсис Тиафо с 6:1, 6:4. Втората му среща на корта в Чикаго беше на двойки. Българинът и белгийският му партньор Давид Гофен обаче отстъпиха на Джак Сок (САЩ) и Ник Кириос (Австралия) с 3:6, 4:6.Отборът на света беше в състав Кевин Андерсън (ЮАР), Джон Иснър (САЩ), Диего Шварцман (Аржентина), Джак Сок (САЩ), Ник Кириос (Австралия) и Франсис Тиафо (САЩ).Капитан на европейският тим беше Бьорн Борг, а негов помощник беше шведският му сънародник Томас Енквист. Предводител на Отбора на света беше Джон Макенроу, а по-малкият му брат Патрик беше негов асистент.", "date": "2018.09.24", "title": "Гришо и Отборът на Европа с триумф на Laver Cup"}
{"url": "https://www.novinite.bg/articles/164984/40-godishni-avtobusi-vozyat-deca-do-uchilishte", "text": "Автобуси на близо 40 години возят децата към училищата. Средната възраст на превозните средства е 10-12 години, но все още сред тях има и доста по-стари. Това показват проверките на контролните органи в началото на новата учебна година, предаде Нова тв.До момента са проверени повече от 700 училищни автобуса. Заради различни нарушения са съставени четири акта – включително за автобус без технически преглед.", "date": "2018.09.24", "title": "40-годишни автобуси возят деца до училище"}
{"url": "https://www.novinite.bg/articles/164977/Eto-s-kolko-e-se-uvelichiha-hranite-za-godina", "text": "Според последните данни червените домати са поскъпнали с 29% на годишна база. При розовият домат цената е още по-висока – увеличението е 70%.Червената чушка, която също традиционно се използва в българската кухня е поскъпнала с 26% на годишна база. Лукът е по-скъп с 27%. Това означава, че тази година традиционната шопска салата ще излезе по-скъпа.При брашното увеличението е с 8% на годишна база.При маслото има драстично увеличение от 31%, като цената му е скочила на 1,76 лв. на 2,31 лв.Продуктите, които поевтиняват са свинското месо с 2% на годишна база, сиренето с 5%, захарта с колосалните 30%, краставиците с 28% и олиото.Експеримент на bTV показа, че при доматите оскъпяването от борсата до магазина е три пъти.Експертите са разделени в мнението си дали се очаква ново шоково поскъпване от септември. Според председателя на Комисията по стоковите борси и тържищата Владимир Иванов ново оскъпяване не може да се очаква, защото условия заради това.Според Ваня Григорова от КТ „Подкрепа” обаче увеличението в цената на газа ще повлияе върху цените на всички основни продукти. По думите ѝ увеличеният износ на пшеница ще повлияе върху цената на хляба.Според Димитър Зоров от Асоциацията на млекопреработвателите драстичен скок на цените не се очаква.", "date": "2018.09.24", "title": "Ето с колко е се увеличиха храните за година"}
{"url": "https://www.novinite.bg/articles/164962/Shvejcarski-kanton-zabrani-burkite", "text": "Над две трети от жителите на швейцарския кантон Санкт Гален гласуваха на референдум в подкрепа на забрана на бурките на обществени места в техния район, предаде Франс прес, като се позова на официалните резултати.Такава забрана е в сила в съседния кантон Тичино от юли 2016 г., припомня АФП, цитирана от \"Монитор\".Швейцарците ще могат да изразят позицията си по въпроса на национален референдум, вероятно следващата година.В Швейцария се проведе и национален референдум относно това развиването на мрежата от велоалеи в страната да залегне в конституцията. Според прогнозните резултати на Бернския социологически институт предложението се очаква да бъде подкрепено от около 72 процента от участниците във всенародното допитване.На друг референдум швейцарците отхвърлиха две законодателни инициативи, свързани с политиката за храните - за защитата на местните фермери и продукти, и за вноса на екологично чисти продукти, произведени съгласно швейцарските норми.", "date": "2018.09.24", "title": "Швейцарски кантон забрани  бурките"}
{"url": "https://www.novinite.bg/articles/164983/Project-Syndicate-predreche-nechuvana-finansova-kriza", "text": "Изминaxa тoчнo 10 гoдини oт фaлитa нa Lеhmаn Вrоthеrѕ и paзpaзилaтa ce глoбaлнa финaнcoвa ĸpизa, чийтo пocлeдcтвия oщe ce чyвcтвaт. Извлeчeнитe пoyĸи ca нeoбxoдими, зa дa ce пoдгoтвим зa cлeдвaщaтa ĸpизa. И дoceгa oбaчe дeйcтвитeлният пpoблeм ocтaвa тoвa, ĸoeтo вcъщнocт щe дoвeдe дo cлeдвaщaтa глoбaлнa peцecия и ĸpизa, и нaй-вaжнoтo ĸoгa щe нacтъпят тe.Ceгaшнaтa иĸoнoмичecĸa eĸcпaнзия щe пpoдължи и пpeз cлeдвaщaтa гoдинa, пpeдвид гoлeмия бюджeтeн дeфицит нa CAЩ, финaнcoвaтa и ĸpeдитнaтa пoлитиĸa нa Kитaй и пpoдължaвaщoтo възcтaнoвявaнe нa Eвpoпa. Ho, ĸaĸтo aмepиĸaнcĸият иĸoнoмиcт Hypиeл Pyбини и итaлиaнcĸият мy ĸoлeгa Бpyнeлo Poзa пишaт в cтaтия зa Рrојесt Ѕуndісаtе, ĸъм 2020 г. щe yзpeят ycлoвиятa зa cлeдвaщaтa cвeтoвнa финaнcoвa ĸpизa и пocлeдвaщaтa я глoбaлнa peцecия.Te пocoчвaт 10 пpизнaĸa, cигнaлизиpaщи зa тoвa.1. Kpaйнo нeycтoйчивa пoлитиĸa нa фиcĸaлнo cтимyлиpaнe, ĸoятo в пocлeднo вpeмe пoĸaчи тeмпoвeтe нa pacтeж в CAЩ. Kъм 2020 г. тoвa cтимyлиpaнe щe пpиĸлючи и pъcтa нa иĸoнoмиĸaтa щe cпaднe oт 3% нa 2 и пo-мaлĸo пpoцeнти.2. Иĸoнoмиĸaтa нa CAЩ пpeгpявa, инфлaциятa pacтe нaд зaявeнитe цeли. Πopaди тoвa Фeдepaлният peзepв щe пoĸaчи ocнoвнaтa лиxa дo 3,5% ĸъм 2020 гoдинa, ĸoeтo вepoятнo дъpжи виcoĸи ĸpaтĸocpoчнитe и дългocpoчнитe лиxвeни cтaвĸи пo ĸpeдититe и дoлapa. Ho инфлaциятa ce пoĸaчвa и в дpyгитe cтpaни, pъcтът нa пeтpoлнитe цeни cъщo дaвa дoпълнитeлнo инфлaциoнeн нaтиcĸ. Toвa oзнaчaвa и дpyгитe гoлeми цeнтpaлни бaнĸи дa пocлeдвaт пpимepa нa Фeд и дa нopмaлизиpaт пapичнoĸpeдитнaтa cи пoлитиĸa, ĸoe3тo щe дoвeдe дo нaмaлявaнe нa глoбaлнaтa лиĸвиднocт и пoĸaчвaнeтo нa лиxвeнитe cтaвĸи.3. Πo вcяĸa вepoятнocт щe ce изocтpят тъpгoвcĸитe cпopoвe мeждy aдминиcтpaциятa нa Tpъмп c Kитaй, Kaнaдa, Meĸcиĸo, Eвpoпa и дpyги cтpaни. Toвa щe дoвeдe дo зaбaвянe нa cвeтoвнaтa иĸoнoмиĸa и пoвишaвaнe нa инфлaциятa.  4. Дpyги пoлитиĸи нa CAЩ щe пpoдължaвaт дa oĸaзвaт cтaгфлaциoнeн нaтиcĸ (cъчeтaниe мeждy cтaгнaция и инфлaция, бeл. peд.), ĸoeтo щe дaдe нoв apгyмeнт нa Фeд дa пoĸaчи лиxвeнитe cтaвĸи. Aдминиcтpaциятa нa Tpъмп oгpaничaвa външнитe и вътpeшнитe инвecтиции тpaнcфepa нa тexнoлoгии, ĸoeтo щe нapyши вepигитe нa дocтaвĸи. Toвa oзнaчaвa и oгpaничaвaнe бpoя нa мигpaнтитe, нeoбxoдими зa пoддъpжaнe нa иĸoнoмичecĸия pacтeж нa CAЩ. Haмaлявaт инвecтициитe в \"зeлeнa\" eнepгия. 5. Иĸoнoмичecĸият pacтeж в ocтaнaлия cвят нaй-вepoятнo cъщo щe ce зaбaви. Дpyгитe cтpaни щe cмeтнaт зa цeлecъoбpaзнo дa пpoтивoдeйcтвaт нa пpoтeĸциoнизмa нa CAЩ. Kитaй щe бъдe пpинyдeн дa зaбaви pъcт, зa дa ce cпpaви c излишнитe cи пpoизвoдcтвeни мoщнocти и ĸpeдитнaтa зaдлъжнялocт нa пpeдпpиятиятa, зa дa избeгнe oщe пo твъpдo пpизeмявaнe нa cвoятa иĸoнoмиĸa. Kpexĸитe paзвивaщи ce пaзapи щe yceщaт въpxy ceбe cи пocлeдcтвиятa нa пpoтeĸциoнизмa и зaтeгнaтaтa пapичнoĸpeдитнa пoлитиĸa нa CAЩ.6. Eвpoпa cъщo щe cтpaдa oт зaбaвянe нa pacтeжa нa фoнa нa зaтeгнaтaтa пapичнoĸpeдитнa пoлитиĸa. Ocвeн тoвa, пoпyлиcтĸaтa пoлитиĸa в тaĸивa cтpaни ĸaтo Итaлия щe дoвeдe дo нeycтoйчивaтa динaмиĸa нa дългoвeтe в eвpoзoнaтa. Oтнoшeниeтo мeждy пpaвитeлcтвaтa и бaнĸитe, пoeли дъpжaвнитe дългoвe, щe зaдълбoчaт eĸзиcтeнциaлнитe пpoблeми нa eвpoтo и вaлyтния cъюз. Oщe eднa cилнa глoбaлнa ĸpизa мoжe дa зacтaви Итaлия и дpyги cтpaни дa излязaт oт eвpoзoнaтa.7. Cъoтнoшeниeтo цeни - пeчaлбa в CAЩ щe ce oĸaжe c 50% нaд нeгoвoтo cpeднo знaчeниe, дъpжaвнитe oблигaции щe cтaнaт твъpдe cĸъпи, oтчитaйĸи тяxнaтa ниcĸa дoxoднocт и oтpицaтeлнa пpeмия. Kopпopaтивнoтo ĸpeдитиpaнe в CAЩ дocтигa cвoя мaĸcимyм. A зaдлъжнялocттa нa мнoгo oт paзвивaщитe ce пaзapи и в няĸoи paзвити cтpaни щe ce oĸaжe нeпoнocимa. Tъpгoвcĸaтa и жилищнaтa нeдвижимocт щe бъдaт излишнo cĸъпи в мнoгo чacти пo cвeтa. 8. Cлeд ĸopeĸциитe pиcĸът oт нeлиĸвиднocт и paзпpoдaжби щe cтaнe пo-гoлям. Бpoĸepитe cвивaт дeйнocттa cи. Πoвишaвa ce вepoятнocттa oт \"внeзaпни cpивoвe. Финaнcoвитe инcтpyмeнти c фиĸcиpaнa дoxoднocт e cъcpeдoтoчaвaт в бopcoвитe и ĸpeдитни фoндoвe. Paзвивaщитe ce пaзapи и финaнcoвият ceĸтop в paзвититe иĸoнoмиĸи c гoлeми дoлapoви дългoвe ce лишaвaт oт дocтъп дo Фeд ĸaтo ĸpeдитop oт пocлeднa инcтaнция.9. Πpeзидeнтът Tpъмп вeчe ĸpитиĸyвa Фeдepaлния peзepв, ĸoгaтo тeмпoвeтe нa иĸoнoмичecĸия pacтeж дocтигaxa 4 нa cтo. Πpocтo cи пpeдcтaвeтe, ĸaĸ щe ce дъpжи тoй пpeз 2020 гoдинa, ĸoгaтo pъcтa нa БBΠ cпaднe дo 1 пpoцeнт и зaпoчнe cвивaнe нa paбoтнитe мecтa в CAЩ. Oтчитaйĸи чe Tpъмп вeчe зaпoчнa тъpгoвcĸa вoйнa c Kитaй и нe пocмя \"дa aтaĸyвa\" Ceвepнa Kopeя зapaди нeйния ядpeн пoтeнциaл, нaй-вepoятнaтa мy цeл щe бъдe Иpaн. Πpoвoĸиpaйĸи вoeнeн ĸoнфлиĸт c Texepaн, тoй би пpeдизвиĸaл гeoпoлитичecĸи шoĸ, пpидpyжeн cъc cĸoĸ нa пeтpoлнитe цeни, пoдoбeн нa тoзи пpeз 1973, 1979 и 1990 гoдинa. A тoвa щe дoвeдe дo oщe пo-гoлямa глoбaлнa peцecия. 10. И нaĸpaя, щoм ce cлyчи пepфeĸтнaтa бypя, oпиcaнa пo-гope, инcтpyмeнтитe нa пoлитиĸaтa зa paзpeшaвaнe нa пpoблeмa щe липcвaт. Πpocтpaнcтвoтo зa фиcĸaлни cтимyли вeчe e oгpaничeнo oт oгpoмния пyбличeн дълг. Bъзмoжнocттa зa пo-нeĸoнвeнциoнaлни пapични пoлитиĸи щe бъдe oгpaничeнa oт paздyтитe бaлaнcи и липcaтa нa дocтaтъчнo мяcтo зa нaмaлявaнe нa лиxвeнитe пpoцeнти.И cпacявaнeтo нa финaнcoвия ceĸтop щe бъде сложно в cтpaни c пoпyлиcтĸи движeния и пoчти нeплaтeжocпocoбни пpaвитeлcтвa. B CAЩ зaĸoнoдaтeлитe oгpaничиxa cпocoбнocттa нa Фeдepaлния peзepв дa пpeдocтaвя лиĸвиднocт нa нeбaнĸoви и чyждecтpaнни финaнcoви инcтитyции cъc зaдължeния в дoлapи.B Eвpoпa pъcтът нa пoпyлиcтĸитe пapтии ycлoжнявa ocъщecтвявaнeтo нa peфopмитe нa paвнищe EC и cъздaвaнeтo нa инcтитyции, нeoбxoдими зa бopбa cъc cлeдвaщaтa финaнcoвa ĸpизa и peцecия.  Зa paзлиĸa oт 2008 г., ĸoгaтo пpaвитeлcтвaтa paзпoлaгaxa c пoлитичecĸитe инcтpyмeнти, нeoбxoдими зa пpeдoтвpaтявaнe нa cвoбoднoтo пaдaнe, пoлитицитe, ĸoитo тpябвa дa издъpжaт нa cлeдвaщия cpив, щe бъдaт oбвъpзaни c pъĸa.B cъщoтo вpeмe oбщoтo paвнищe нa дългa щe бъдe пo-виcoĸo, oтĸoлĸoтo пo вpeмe нa пpeдишнaтa ĸpизa. Koгaтo тoвa ce cлyчи, cлeдвaщaтa ĸpизa и пocлeдвaлaтa peцecия мoгaт дa бъдaт oщe пo-тeжĸи и тpaйни, oтĸoлĸoтo пpeдишнитe,  смятат икспертите.", "date": "2018.09.24", "title": "Project Syndicate предрече нечувана финансова криза"}
{"url": "https://www.novinite.bg/articles/164970/Vsyaka-deseta-firma-tarsi-personal", "text": "Всяка десета фирма у нас търси персонал. Според последното проучване на пазара на труда до края на годината 10% от компаниите в България ще наемат нови служители, а около 3 на сто ще съкращават персонал.Кадри се търсят основно в малките фирми - с до 10 души персонал, както и от големите предприятия, информира Нова телевизия.В момента официално регистрираните безработни до 29-годишна възраст са над 24 000. Почти половината от тях обаче са без специалност. Добрата новина е, че бизнесът отчита все повече млади предприемачи. А за безработните, държавата предлага редица курсове за квалификация.", "date": "2018.09.24", "title": "Всяка десета фирма търси персонал"}
{"url": "https://www.novinite.bg/articles/164987/Donchev-Ne-mojem-da-razvivame-ikonomika-bazirana-na-niska-cena-na-truda", "text": "Държавата и бизнесът трябва да инвестират във високи технологии и роботизация, за да се повиши добавената стойност на продукцията и икономиката ни да не бъде базирана на ниска цена на труда. Това заяви заместник министър-председателят Томислав Дончев на откриването на 74-тото издание на Международния технически панаир в Пловдив, предаде пресслужбата на Министерския съвет.Дончев подчерта, че за последните десет години бизнесът е успял да извърви дълъг път и да се ориентира към повече производство и повече износ, с което да се конкурира успешно на европейския пазар. По думите му държавата трябва да насочи усилията си в облекчаване на условията и процедурите за предприемачите и да инвестира в добра администрация и качествено образование.Тази година в Международния технически панаир участват над 550 компании от 35 държави от Европа, Азия и Северна Америка. Най-силно представени са Германия, Италия, Индия, Румъния и Турция. Специален акцент е поставен с мащабна експозиция на Индия. В рамките на изложението ще бъдат представени над 40 компании от държавата с една от най-бързо развиващите се икономики в света и ще се проведе форум за активизиране на деловите контакти между Индия и България.", "date": "2018.09.24", "title": "Дончев: Не можем да развиваме икономика, базирана на ниска цена на труда"}
{"url": "https://www.novinite.bg/articles/164956/20-incidenta-na-jp-prelezi-za-godina-u-nas", "text": "От началото на годината до момента на жп прелези са станали общо 20 инцидента с 4 жертви и 7 ранени. Повечето от катастрофите са по вина на водачите на автомобили, които пресичат релсите дори при спуснати бариери и включена сигнализация. Това каза в ефира на „Здравей, България” главният ревизор по безопасността в Национална компания „Железопътна инфраструктура” Бисер Минчев.Той обясни, че каква точно да бъде предупредителната система на прелезите е определено от наредба. Рестрикциите са свързани най-вече със степента на натовареност на даденото съоръжение.Експертът обясни още, че бариерите не са цели, за да може неправомерно навлезлите в прелез автомобили да пресекат релсите преди да бъдат пометени от приближаващ влак.„Не е по-добре, когато на прелеза има пазач. Всяка година се пресъоръжават около 20 прелеза, за да се премахне изцяло човешкият фактор”, каза още Минчев. И допълни, че ако се въведат драстични санкции за нарушителите, шофьорите ще станат по-дисциплинирани.Минчев предостави и кадри на опасни нарушения на правилата за движение, заснети от охранителни камери и предадени на МВР.", "date": "2018.09.24", "title": "20 инцидента на жп прелези за година у нас"}
{"url": "https://www.novinite.bg/articles/164973/Otvoriha-zavoda-za-vino-kraj-Karnobat-no-nyama-kak-da-zaarboti", "text": "Остава напрежението и липсата на яснота в заводите за алкохол, свързани с бизнесмена Миню Стайков. След решението на съда едно от запечатаните предприятия – „Винпром Карнобат”, беше отворено снощи, но служителите влязоха в него, без реално да могат да започнат работа.Продължава спорът между ръководството на фабриката за спиртни напитки и Агенция „Митници” за един от крановете в предприятието – може ли от него да се източва безакцизен алкохол.Кранът е част от цялата инсталация за производство на спиртни напитки и функционира от пускането на съоръжението в експлоатация преди 18 години, твърдят от управата на фабриката. По думите им от агенцията са разполагали с чертежите за издаване на лиценз. Според Йовко Йовков, административен директор на фабрика за спиртни напитки съоръжението може да работи без въпросния кран, но няма да има възможност да се правят проверки за изтичане на газ и има опасност от взрив. Кранът се използвал при профилактика веднъж годишно.„Не са спазени изискванията на наредбите и следва да има измервателно устройство. Дебитът зависи от това колко ще бъде отворен кранът. Но при едно сравнително добро отворено положение – вие от клипа, който сме ви предоставили, видяхте, че течността излиза с доста голяма сила”, коментира пред bTV Юлиян Марков, зам.-директор на Агенция „Митници”.От агенцията уточниха, че няма доказателства кранът да е извеждал количества алкохол, установени на пазара.Докато спиртоварната остава запечатана, не може да работи и заводът за вино – няма място за новите джибри.„Ние работим на 24 часов режим, така че тези 48 часа през които ние не работим реално могат да нанесат щети на новата продукция за цяла реколта напред”, коментира Димитър Ценов, технолог на „Винпром Карнобат”. Четвърти ден камионите с грозде чакат да бъдат разтоварени.", "date": "2018.09.24", "title": "Отвориха завода за вино край Карнобат, но няма как да заарботи"}
{"url": "https://www.novinite.bg/articles/164990/EK-dava-Polsha-na-sada-na-ES", "text": "Европейската комисия съобщи днес, че предава Полша на Съда на ЕС заради нарушаване на правилото за независимост на съдебната власт, съобщава БГНЕС.Отбелязва се, че Полша ще отговаря заради закона за Върховния съд. ЕК настоява Европейският съд да издаде временни насоки до постановяването на окончателно решение.Уточнява се, че промените в посочения полски закон не съответстват на изискванията на ЕС. С промените пенсионната възраст на полските върховни съдии бе намалена от 70 на 65 години, с което 27 от 72-мата съдии може да бъдат предсрочно освободени.Законът засяга и председателя на полския Върховен съд, който изглежда няма да може да завърши 6-годишния си мандат.ЕК настоява Съдът на ЕС да се произнесе възможно най-скоро. Комисията изпрати официално уведомително писмо до полските власти на 2 юли, последвано от мотивирано становище на 14 август. Отговорите, които полските власти дадоха и по двата документа, не разсеяха опасенията на ЕК от правно естество, се посочва в съобщение на институцията.Съгласно новия полски закон на съдиите, засегнати от понижаването на пенсионната възраст, се предоставя възможност да поискат удължаване на мандата си, което може да бъде одобрено от президента на държавата за срок от три години, с възможност за еднократно подновяване.Няма ясно определени изисквания за вземането на решение от президента, нито е предвиден съдебен надзор, ако той отхвърли искането, отбелязва ЕК.Единствената предпазна мярка, предложена от полските власти, е незадължително съгласуване с Националния съдебен съвет – служба, чийто настоящ състав е в нарушение на европейските изисквания за независимост на съдебната власт.ЕК остава на мнение, че полският закон за Върховния съд е несъвместим с правото на ЕС, тъй като подкопава правилото за независимост на съдебната власт, включително несменяемостта на съдиите, като по този начин Полша не изпълнява задълженията си по договора за ЕС и Хартата на основните права. Принципите на правовата държава са част от общите ценности, на които се основава ЕС.Събитията в Полша накараха ЕК да започне преговори с полското правителство през януари 2016 година. Комисията редовно и подробно съобщава за хода на преговорите на Европейския парламент и на Съвета на ЕС. На 29 юли миналата година ЕК започна производство за установяване на нарушение, а на 20 декември 2017 г. отнесе въпроса до Съда на ЕС.Също на 20 декември миналата година ЕК задейства за първи път процедурата по член 7 от договора за ЕС и изпрати обосновано предложение за решение на Съвета на ЕС за установяване на очевидна заплаха от тежко нарушение на принципите на правовата държава от страна на Полша.Предвидена е възможност Съветът на ЕС, с мнозинство от 4/5 от своите членове, да установи, че съществува очевидна заплаха за тежко нарушение от страна на държава в ЕС на общностните ценности, посочени в член 2 от договора за ЕС.На изслушването на полската страна на заседание на Съвета на ЕС по общи въпроси на 26 юни тази година не бяха посочени предстоящи мерки в отговор на продължаващите опасения на ЕК.Предвид това, както и заради липсата на напредък по този въпрос в рамките на преговорите с Варшава, на 2 юли ЕК изпрати до Полша официално уведомително писмо, в което изложи ясно своите опасения от правно естество.На 2 август полските власти отговориха, като отхвърлиха доводите на ЕК. На 14 август ЕК изпрати обосновано становище по този въпрос до полските власти и получи отговор на 14 септември, с който отново опасенията на комисията от правно естество не бяха разсеяни, пише в съобщението.На 18 септември полската страна бе изслушана за втори път в Съвета на ЕС. Полските власти отново защитиха позицията си и отказаха да предложат каквито и да било мерки в отговор на изразените опасения, отбелязва ЕК.", "date": "2018.09.24", "title": "ЕК дава Полша на съда на ЕС"}
{"url": "https://www.novinite.bg/articles/164960/BABH-unishtojila-35-t-hrani-prez-avgust", "text": "През август 34 953 кг храни от животински и неживотински произход са насочени за унищожаване от инспекторите на дирекция „Контрол по храните” към Българската агенция по безопасност на храните (БАБХ). Това съобщиха от пресцентъра на БАБХ.Те са конфискувани от производствени обекти, от складове, магазини и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Дирекция „Контрол по храните” също така е насочила за унищожаване 210 яйца и 606 литра безалкохолни напитки.През август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195. Затворените обекти с временно преустановена дейност са шест. ", "date": "2018.09.24", "title": "БАБХ унищожила 35 т храни през август"}
{"url": "https://www.novinite.bg/articles/164968/Vsichki-BG-firmi-v-risk-registar", "text": "Фирмите у нас влизат в риск-регистър. В него ще бъдат групирани спрямо рисковия си потенциал, а от това ще зависи колко често ще ги проверяват трудовите инспектори. Изграждането на риск-регистъра се прави в момента.Фирмите, които имат поне един работник, ще попаднат в него. Ще бъдат групирани в 4 групи спрямо риска, който носят.Рискът ще се определя, като се обработва информация от различни източници – проверки на Инспекцията по труда,  данните на НОИ за трудовите злополуки, на НАП за трудовите договори.Най-рисковите ще се проверяват планово от инспекцията поне веднъж на година – две, а „отличниците” може и на 10 години. Това не означава, че няма да има извънредни проверки при сигнал.Рискът в дадена фирма ще се оценява по специална методика. Работа без договор, забавени заплати, опасна среда – такива разкрития ще носят сериозни точки при определянето му.Андрей Чиралчски работи като оператор на машина във фирма за електроника от 11 години. Надява се риск-регистърът да  дисциплинира бизнеса, а проверките да станат по-ефективни. „Винаги е имало некоректни работодатели, но аз просто по свое желание съм дошъл тук, защото си дават заплати, осигуровки, всичко си е нормално”, обяснява той.Фирмите ще бъдат групирани в 4 групи спрямо риска, като мястото им в тях няма да е бетонирано. При нарушение ще се местят в по-рискова група.„Много фирми все още са в сивия сектор и съответно там се обещават пари, които съответно да не се дадат. Работникът нищо не може да направи поради простата причина, че той не е подписал официален договор”, посочва Диана Върганова, главен мениджър на фирма за електроника.Най-рисковата група предприятия ще бъдат проверявани задължително в рамките на година,  следващата – на две години. „Отличниците” могат да не влязат в планови проверки 5 и повече години. „Нека обаче не се успокояват, защото това не им гарантира, че няма да бъдат посетени инцидентно по друг повод извън плана”, предупреди Дина Христова от Главната инспекция по труда.С цел превенция работодателите ще попълват въпросници и ще ги изпращат на инспекцията онлайн. Отговорите в тях ще показват доколко фирмата спазва трудовото законодателство. Ще има контролни въпроси, които ще „хващат” работодатели, решили да излъжат. Фирмите ще имат време да отстранят пропуските, преди инспекторите да им влязат на проверка.Иновацията се очаква да е готова до края на следващата година, а от 2020 г. да заработи.", "date": "2018.09.24", "title": "Всички  БГ фирми -  в риск-регистър"}
