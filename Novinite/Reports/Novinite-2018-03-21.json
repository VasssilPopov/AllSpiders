{"url": "http://www.novinite.bg/articles/157874/Ministar-Dimov-podpisa-dogovori-za-ukrepvane-na-svlachishte-v-Lukovit", "text": "Министърът на околната среда и водите Нено Димов подписа договори за укрепване на активно свлачище в Луковит и за изграждане на инсталация за предварително третиране на смесени битови отпадъци и инсталация за компостиране на зелени отпадъци за общините Велинград и Ракитово.Проектът за укрепване на активно свлачище в Луковит предвижда възстановяване и опазване на инфраструктурата и околната среда и предотвратяване риска от свлачищни процеси в района на ул. „Синчец“ в града. „Съществуващото асфалтово покритие в участъка на свлачището е напукано, силно деформирано, с частични пропадания, което е опасно както за транспортни средства, така и за пешеходци. С изпълнението на проекта ще бъде предотвратен рискът от свлачища за близо 3000 жители“, каза министър Димов.Свлачището в Луковит периодично се активизира и е сред неотложните обекти в страната. Включено е в списъка на приоритетните свлачища според Националната програма за превенция и ограничаване на свлачищата и Методиката за приоритизация на свлачищата в България. С изпълнението на геозащитните мерки се цели опазване на здравето както на населението в района, така и на хората, работещи на регионалното депо за битови отпадъци (обслужващо общините Луковит, Ябланица, Роман, Тетевен и Червен бряг). Безвъзмездната финансова помощ, осигурена от ОПОС 2014-2020 г., е близо 650 000 лв.Подписаният договор за изграждане на инсталация за предварително третиране на смесени битови отпадъци и инсталация за компостиране на зелени отпадъци за общините Велинград и Ракитово предвижда изграждане на двете съоръжения които да обслужват близо 50 000 жители. Компостиращата инсталация ще е с капацитет 4000 тона годишно. Ще бъде осигурено необходимото оборудване, съоръжения и техника за разделното събиране и транспортиране на зелените и/или биоразградими битови отпадъци.Инсталацията запредварително третиране на смесено събрани битови отпадъци ще бъде с  капацитет 15 000 тона годишно, генерирани от териториите на двете общини. Общият размер на инвестицията е близо 9,7 млн. лв. ОПОС осигурява безвъзмездна финансова помощ в размер на 7,15 млн. лв. Срокът за изпълнение на проекта е 30 месеца.", "date": "2018.03.21", "title": "Министър Димов подписа договори за укрепване на свлачище в Луковит"}
{"url": "http://www.novinite.bg/articles/157859/Sarkozi-otnovo-dava-pokazaniya", "text": "Бившият президент на Франция Никола Саркози, който беше задържан под стража във вторник във връзка с разследването на незаконно либийско финансиране на предизборната му кампания през 2007, отново е в парижкото предградие Нантер, за да продължи да дава показания. Саркози беше разпитван до полунощ и после прекара нощта в дома си в Париж. Автомобилът с бившия президент е пристигнал в Нантер, където е Централното управление за борба с корупцията, финансовите и данъчните нарушения, около 8 ч. тази сутрин.По закон задържането на Саркози може да продължи до 48 часа. След това или трябва да му бъде повдигнато обвинение, или да бъде освободен.По-рано Саркози е бил задържан за даване на показания във връзка с подозрения за незаконно финансиране на предизборната му кампания през 2007 от собственичката на корпорацията „Л'Ореал\" Лилиан Бетанкур. Впоследствие подозренията срещу Саркози по това дело бяха снети.Следствието по сегашното дело започна преди 5 години. Следователите разполагат с показанията на посредник, който твърди, че предал на представители на Саркози „няколко куфарчета с пари, получени от Либия”. Според медии, става дума за поне 5 млн. евро.", "date": "2018.03.21", "title": "Саркози отново дава показания"}
{"url": "http://www.novinite.bg/articles/157839/Oblachno-s-prevealyavaniya-ot-darj-shte-e-vremeto-dnes", "text": "Днес вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните от североизток. До вечерта вятърът в цялата страна ще се ориентира от север-североизток и с него ще нахлува студен въздух. Ще бъде облачно с превалявания от дъжд, в северозападните райони от сняг. Максималните температури ще бъдат в широки граници – от 3-4° в северните райони до 16-17° в южните, в София около 9°. През нощта срещу четвъртък валежи от сняг ще има на много места в Северна България и високите полета на Западна.Над планините ще бъде облачно с превалявания от сняг, под 1600-1700 метра от дъжд, но през нощта срещу четвъртък границата на снега значително ще се понижи. Ще духа силен югозападен вятър, който вечерта ще се ориентира от северозапад. Максималната температура на височина 1200 метра ще е около 7°, на 2000 метра около 0°.Над Черноморието ще има значителна облачност, първоначално средна и висока. По-късно през деня от север на юг ще започнат валежи от дъжд, които през нощта срещу четвъртък ще се примесват и преминават в сняг. Ще духа предимно умерен източен, вечерна вече североизточен вятър. Максимални температури на въздуха: 8°-13°. Вълнението на морето ще бъде 2 - 3 бала. Температурата на морската вода е 6° – 7°.", "date": "2018.03.21", "title": "Облачно с превеалявания от държ ще е времето днес"}
{"url": "http://www.novinite.bg/articles/157875/GDBOP-i-prokuraturata-izzeha-falshivi-500-000-i-lichni-karti", "text": "При мащабна спецакция на ГДБОП и прокуратурата е заловена престъпна група, занимаваща се с производство и разпространение на фалшиви банкноти и лични документи. Това съобщиха на брифинг началникът на спецпрокуратурата Иван Гешев и зам.-директорът на ГДБОП Стоян Темелакиев.Операцията се е провела в Пловдив, Русе, Сливен и София. Претърсени са над 40 адреса и са иззети над 500 000 евро с номинал от по 100 евро, имало е и банкноти от по 500 и 20 евро. Акцията е координирана и подпомагана от Европол, отделно е работено с партньорски служби от САЩ, Доминикана, Испания и Албания. При претърсване на помещение в Пловдив са открити и множество фалшиви лични документи - турски, датски и испански паспорти.Акцията е по информация от Албания, като там са задържани 40 души, а 12 са обявени за издирване. Изготвяните фалшиви лични документи у нас са използвани от албанска престъпна група за трафик на хора. Албанците тръгвали със свои документи, като на територията на Европа и Доминикана ги подменяли с фалшиви, за да влязат в САЩ, Канада и Великобритания. Групата е работила в продължение на години.Повдигнати са обвинения на седем лица, като четирима от тях са задържани за постоянно в ареста. Всичките са български граждани, някои са криминално проявени и осъждани за подобен род дейност, а едно лице по думите на прокурор Иван Гешев е знакова фигура от контингента.При друга акция на прокуратурата и ГДБОП е задържана и друга група, която се е занимавала с трафик на мигранти. Връзка между двете български престъпни групи няма.", "date": "2018.03.21", "title": "ГДБОП и прокуратурата иззеха фалшиви €500 000 и лични карти"}
{"url": "http://www.novinite.bg/articles/157877/Oranjev-kod-za-silen-vyatar-i-snyag-v-chetvartak", "text": ", 22 март. За останалата част от страната е обявен жълт код.Оранжевият код е в сила за София-град, София - област, Перник, Кюстендил, Видин, Враца, Монтана, Габрово, Плевен, Ловеч, Велико Търново, Търговище, Русе, Разград, Шумен, Варна, Добрич, Силистра. В тези области се очаква образуване на снежна покривка от 10 до 30 сантиметра.От НИМХ предупреждават за снежни виелици и опасности от образуване на преспи и навявания.Жълт код за валежи от дъжд, който до вечерта ще премине в сняг и силен вятър, е в сила за областите Благоевград, Пазарджик, Пловдив, Смолян, Стара Загора, Хасково, Кърджали, Сливен, Ямбол, Бургас.Очакваните количества валежи ще са между 15 и 35 литра на кв./м.", "date": "2018.03.21", "title": "Оранжев код за силен вятър и сняг в четвъртък"}
{"url": "http://www.novinite.bg/articles/157841/13-darjavi-ot-Aziya-predstavyat-izkustvoto-i-kulturata-si-v-Sofiya", "text": "На 12 май, на сцената „Лятна Естрада“ в Борисовата градина, ще се проведе второто издание на Азиатския фестивал „Цветовете на традициите“, организирано по инициатива на Индонезийското посолство в България, заедно с още 12 дипломатически представителства – Китай, Филипини, Пакистан, Палестина, Виетнам, Южна Корея, Саудитска Арабия, Индия, Тайланд, Япония, Монголия и Иран. Освен представяне на културата и традициите на държавите, събитието се обявява и в подкрепа на пълноценното развитие на деца, настанени в приемни семейства на фондация „За Нашите Деца“, която е партньорът с кауза на фестивала тази година.Танци, музика, театър, бойни изкуства, традиционни ритуали и игри, работилници по занятчийство и ръчни изделия са само част от богатата програма на фестивала, представяща изкуствата и традициите на най-големия континент на Земята. Автентична азиатска кухня и кулинарни демонстрации, традиционни специалитети и изложбена част с деликатеси и сувенири на всяка от държавите-организатори, допълват събитието, което е със свободен вход.Всеки желаещ ще може да дари средства за насърчаване на пълноценното развитие на деца, лишени от родителска обич и настанени в приемни семейства на фондация „За Нашите Деца“, като се включи по желание в томбола с множество уникални награди, сред които два самолетни билета до дестинация по избор в Азия, предоставени от Turkish Airlines.За „Цветовете на традициите“:Фестивалът на азиатската култура се провежда за пръв път в България през 2017 г., благодарение на взаимното сътрудничество между дванайсет азиатски посолства и почетни консулства, както и благодарение на любезната подкрепа на Държавния културен институт към Министерството на външните работи, Министерство на туризма и Столична община на Република България. Фестивалът се завръща отново през 2018 г. под името „Цветовете на традициите“. Събитието има за цел да обедини дипломатическата общност в България, в чест на уникалната азиатска култура, дух, история, кухня, които да бъдат представени на българските и чуждестранни посетители.За фондация „За Нашите Деца“: Фондация “За Нашите Деца” е българска неправителствена организация, която от 1992 година подкрепя уязвимите български деца и техните семейства. Прилагайки международен опит, фондацията въвежда в страната приемната грижа, създава и първите общински екипи от социални работници в закрилата на детето. През 2011 г. организацията създава първия Център по приемна грижа, в който екип от специалисти набира, обучава и подкрепя кандидат-приемни и приемни семейства, приели в уютния си дом деца, които не могат да живеят в родното си семейство. Освен експертна подкрепа, семействата получават регулярно и други различни видове подкрепа: еднократна финансова помощ при настаняване на дете, ежемесечна финансова помощ, материална подкрепа, организиране на празници по различни поводи, достъп до социализиращи дейности и рехабилитация при необходимост. През изминалата 2017 г. екипът на фондация „За Нашите Деца“ даде шанс за щастливо детство на 41 деца, които настани в любящи приемни семейства.", "date": "2018.03.21", "title": "13 държави от Азия представят изкуството и културата си в София"}
{"url": "http://www.novinite.bg/articles/157842/Dneven-horoskop-za-sryada", "text": "Днес ще имате проблеми с работата или домакинството, но няма да е нищо кой знае колко сериозно. Ако нямате нищо, най-веероятно ще се сблъскате със закъснения или прекъсвания.Нещата са малко по-странни от обикновено днес, така че може да очаквате да се наложи да се справите с нещастни хора. Добрата новина е, че ситуацията е лесна, просто трябва да комуникирате помежду си.Чувствате се страхотно за днешните активности, дори да не сте ги обработили все още. Вашата добра енергия е достатъчна, за да ви накара да се движите в правилната посока, за да направите нещо добро. ", "date": "2018.03.21", "title": "Дневен хороскоп за сряда"}
{"url": "http://www.novinite.bg/articles/157848/Konferenciya-na-tema-Badeshteto-na-truda-v-stolicata", "text": "Застаряването на работната сила и как да се насърчи по-дългият трудов живот са сред темите на конференция на тема „Бъдещето на труда\". Форумът е част от програмата на Европередседателството на Съвета на ЕС. Ще бъдат обсъдени и възможностите за подобряване на политиките в областта на образованието, обучението и преквалификацията. В конференцията ще участват около 150 представители на международни институции, социални партньори, представители на гражданското общество и и политици.", "date": "2018.03.21", "title": "Конференция на тема „Бъдещето на труда\" в столицата"}
{"url": "http://www.novinite.bg/articles/157845/Slujitelite-na-zatvora-v-Sliven-shte-protestirat", "text": "Над 130 надзиратели и административен персонал от затвора и ареста в Сливен са се подписали в подписката „Европа и за нас“, инициирана от Синдиката на служителите на затворите в България, съобщиха от Синдикалната организация на служителите в сливенския затвор. Исканията са за изравняване на възнагражденията на служителите в сектор „Сигурност“ с останалите служби в МВР, увеличаване на броя на служителите и подобряване на условията на труд. „Настояваме държавните институции да не остават безучастни свидетели на социалното напрежение в затворите и да предприемат незабавни действия, с които да се гарантира възстановяването на социалната справедливост в Сектор „Сигурност“, се казва в текста на петицията. Подписката ще бъде отворена до днес, след което ще бъде изпратена до Министерски съвет, Министерството на правосъдието, Народното събрание и до Вера Йоурова, комисар на ЕС по въпросите на правосъдието, потребителите и равенството между половете. Надзирателите от затвора в Сливен ще излязат на протест и на 26 март от 12.00 часа пред резиденция \"Бояна\", когато с лозунги на английски ще призоват за намеса на институциите на ЕС в решаването на проблемите в българските затвори. Протестът ще бъде по време на Конференцията за създаване на обща европейска прокуратура (ЕРРО).", "date": "2018.03.21", "title": "Служителите на затвора в Сливен ще протестират"}
{"url": "http://www.novinite.bg/articles/157858/Eksploziya-v-Kabul-ubi-26-dushi", "text": "Най-малко 26 души загинаха, а 18 са ранени при атентат в афганистанската столица Кабул. Нападението е дело на атентатор-самоубиец, който се взривил на оживена улица до университета в града. Жертвите са отивали към намиращ се в близост храм. В Афганистан днес празнуват персийската Нова година, известна като Науруз. Все още никой не поел отговорност за нападението.", "date": "2018.03.21", "title": "Експлозия в Кабул уби 26 души"}
{"url": "http://www.novinite.bg/articles/157854/Prez-zimniya-sezon-BABH-izvarshi-804-izvanredni-proverki-v-kurortite", "text": "В периода от 20 ноември 2017 г. до 16 март 2018 година инспекторите от отделите“Контрол на храните” при съответните областни дирекции по безопасността нахраните (ОДБХ), в обхвата на които се намират зимните туристически курорти,извършиха 804 проверки. Всички те са насрочени извън плановия официаленконтрол, който БАБХ извършва през годината.Според заповедта на изпълнителния директор на БАБХ инспекциите са проведенив обекти за търговия на дребно с храни, в подвижни, временни и сезонни обекти,обекти с дейност кетъринг, заведения за обществено хранене, туристическиобекти, предлагащи услугата „ ол инклузив“ и др. обекти на територията на ОДБХ– Благоевград, София град, София област и Смолян.Проверките обхващат 599 заведения за обществено хранене, 201 обекти затърговия на дребно – 201 бр. и 4 производствени обекти за кетъринг услуги.Констатирани са следните несъответствия:- Несъответствия по сградов фонд и оборудването;- Обект без регистрация по чл. 12 от Закона за храните;- Предлагане на храни с изтекъл срок на годност;- Неспазване на условията и сроковете на съхранение;- Предлагане на храни без етикети и придружителни документи за произход.За констатираните несъответствия са предприети следните действия:Издадени са 63 предписания за отстраняване на нарушенията.Съставени актове за административно нарушение – 37.Възбранени и унищожени храни:- 159,55 кг месни заготовки с изтекъл срок на годност;- 86,110 кг храни от неживотински произход с изтекъл срок на годност;- 4,900 кг замразени пилешки бутчета без маркировка и документ запроизход.", "date": "2018.03.21", "title": "През зимния сезон БАБХ извърши 804 извънредни проверки в курортите"}
{"url": "http://www.novinite.bg/articles/157857/Davat-dopalnitelno-15-mln-leva-za-zaplati-na-slujitelite-v-zatvorite", "text": "Правителството ще отпусне 15 млн. лева за увеличение на заплатите на служителите в дирекциите \"Охрана\" и \"Изпълнение на наказанията\" към правосъдното министерство. Това съобщи ресорният министър Цецка Цачева след среща с ръководствата на синдикатите в сектора.Около 6 млн. лева от тази сума ще бъдат дадени за изравняване на сумите за специфични служебни дейности между служителите на министерството на правосъдието и на МВР, които работят на аналогични позиции. С останалите пари ще бъдат увеличени заплатите на служителите, които работят при най-тежките условия.Че премиерът Бойко Борисов е поел ангажимент за отпускане на допълнителни средства за двете главни дирекции съобщиха по-рано и от Синдиката на служителите в затворите.В последваща среща в Министерството на правосъдието са били определени технологичните стъпки, разпределени конкретните задачи със срокове за изпълнението им. Уговорена е била и следваща среща на 29 март. Очаква се Синдикатът на служителите в затворите да обсъди направените предложения до края на седмицата и да обяви дали ще продължи протестните действия.", "date": "2018.03.21", "title": "Дават допълнително 15 млн. лева за заплати на служителите в затворите"}
{"url": "http://www.novinite.bg/articles/157860/Velikdenski-rabotilnici-za-pisani-yajca-v-Nacionalniya-Etnografski-muzej", "text": "На 23 и 24 март 2018 г. в залите на Националния Етнографски музей (София, пл. „Княз АлександърІ”, Царския дворец) ще се проведат традиционните работилници за писани великденски яйца.С помощта и под ръководството на доц. д-р Светла Ракшиева и гл.ас. д-р Иглика Мишкова малки иголеми гости на музея ще се учат да украсяват яйца по стара восъчна технология в стила нанародната традиция от Самоковско, Ихтиманско и Велинградско. Ще поговорим за символикатана цветовете, за смисъла на празника, за традициите.Каним всички желаещи да участват да си донесат едно или няколко сварени яйца, които даизпишат и отнесат обратно в дома си. Останалите материали и инструменти, както и модели, щебъдат осигурени от организаторите.Цена за участие в ателиетата – 2 лв. за дете и 5 лв. за възрастен. Работилниците ще са отворени запосетители от 10 до 16 ч .Заявки и записвания за участие се приемат само на телефон: 0879 807947.", "date": "2018.03.21", "title": "Великденски работилници за писани яйца в Националния  Етнографски музей"}
{"url": "http://www.novinite.bg/articles/157862/Socialnoto-ministerstvo-s-nova-ideya-Vrashtat-pensionerite-v-klas", "text": "Квалификационни курсове за пенсионери, в които възрастните хора да трупат нови знания, обмислят от социалното министерство. „Идеята е хората да се обучават и след като се пенсионират, за да могат да се върнат и задържат по-дълго на трудовия пазар“, коментира шефът на дирекция „Политика на пазара на труда и трудовата мобилност“ Елка Димитрова. Преди идеята да се превърне в законодателна промяна, от ведомството ще направят анализ дали трудовият пазар има нужда от подобна мярка. По данни на Националния статистически институт (НСИ) в края на миналата година над 76 300 души в пенсионна възраст продължават да се трудят.Според експерти от социалното министерство застаряващото население и големия дял на неквалифицирани безработни са основните проблемите на трудовия пазар. Тази година 11 200 души преминават през различни обучения, в които ще придобият или ще развият умения, с които да намерят препитание. За недостига на висококвалифицирани служители държавата облекчи процедурата по наемане на експерти от трети страни с т.нар. сини карти. От януари работодателите не трябва да доказват, че в продължение на шест месеца не са намерили български кандидат за дадена длъжност, преди да поискат синя карта за експерт от чужбина. Освен това правителството увеличи квотата за чуждестранни работници. Досега фирмите можеха да имат до 10% кадри с чуждо гражданство. От януари малките и средните компании могат да наемат двойно повече такива служители, а при големите фирми делът е 35%. Статистиката показва, че през миналата годината у нас са били наети 117 специалисти от страни извън Европейския съюз (ЕС). „Това са висококвалифицирани специалисти, например ИТ експерти, инженери”, обясни Димитрова пред \"Монитор\".", "date": "2018.03.21", "title": "Социалното министерство с нова идея: Връщат пенсионерите в клас"}
{"url": "http://www.novinite.bg/articles/157863/Otkrivat-Motosezon-2018", "text": "В събота официално стартира новият мотосезон. Тази година той ще е под надслов \"Не на агресията на пътя\".Въпреки прогнозите за сняг и труд, мотористите са готови за откриването.Традиционното им шествие ще тръгне от площад „Александър Невски”, ще премине по булевардите „Цариградско шосе” и „България” и ще финишира в „Бояна”.Статистиката за инцидентите с участието на мотоциклетисти показва, че броят на катастрофите и жертвите за 2017 г. е намалял в сравнение с 2016 г.", "date": "2018.03.21", "title": "Откриват Мотосезон 2018"}
{"url": "http://www.novinite.bg/articles/157867/Balgarska-aparatura-zaraboti-na-Mars", "text": "Апаратът \"Люлин-МО\" заработи успешно от орбита на Марс, съобщиха от Българската академия на науките (БАН). Устройството е разработката е на Института за космически изследвания и има за цел да измери радиацията, на която ще бъде подложен екипаж на бъдеща човешка мисия до Червената планета.\"Люлин-МО\" бе изстрелян в Космоса през 2016 г. като част от техниката по съвместния проект на Европейската и Руска космически агенции \"ЕкзоМарс\". По пътя до там българската апаратура работеше безупречно и бяха получени уникални резултати за радиационната обстановка по трасето Земя-Марс, припомнят от БАН.На 12 и 19 март 2018 г. бяха проведени първите тестови включвания на научната апаратура и, след година мълчание, \"Люлин-МО\" заработи успешно.В средата на април 2018 г. се очаква включване на \"Люлин-МО\" в пълен режим на работа. Там апаратурата ще продължи да измерва радиационната обстановка.", "date": "2018.03.21", "title": "Българска апаратура заработи на Марс"}
{"url": "http://www.novinite.bg/articles/157869/Sredno-sas-159-leva-po-evtino-e-otoplenieto-i-gotveneto-s-gaz-vmesto-s-elektroenergiya", "text": "Отоплението и готвенето с природен газ излиза 2.1 пъти по-евтино в сравнение с електроенергията. През месец февруари 2018 година средната сметка за природен газ в битовия сектор е 144 лева. Със 159 лева повече щяха да платят клиентите, ако бяха използвали електроенергия. Един квадратен метър площ, който се отоплява със синьо гориво, струва средно 1.40 лева на месец, а с електроенергия - 2.90 лева. Най-много са битовите клиенти на Овергаз, които живеят в апартаменти от 70 до 90 квадрата – 32 %. Средната сметка на тази потребителска група за февруари е 116 лева. Ако тези клиенти бяха използвали същото количество електроенергия, а не природен газ за отопление, те щяха да платят по 243 лева или със 127 лева повече. 29 % от битовите потребители на компанията живеят в апартаменти от 90 до 120 квадрата. Февруарската сметка на семействата в тези жилища е средно 134 лева. Те щяха да платят по 283 лева или със 149 лева по-висока сметка, ако поддържаха домовете си топли с електроенергията, вместо със синьо гориво.        ", "date": "2018.03.21", "title": "Средно със 159 лева по-евтино е отоплението и готвенето с газ, вместо с електроенергия"}
{"url": "http://www.novinite.bg/articles/157849/Svlachishte-na-vhoda-na-Tran", "text": "Активизирало се е свлачище на входа на Трън, съобщи областният управител Ирена Соколова. Свлачището е от лявата страна на път II-63 между 44 и 47 км по посока Трън, предаде БТА.В късните часове на вчерашния следобед движението на тежкотоварните автомобили през пътния участък е било спряно, снощи е било преустановено цялото движение.\"На практика това е основната пътна артерия, свързваща областта с града. В момента се използва обиколен маршрут през селата Велиново и Глоговица, който също не е безпроблемен, но при всички случаи дава алтернатива. Работи се активно по укрепване на терена\", според Соколова. По данни на кмета на Трън Цветислава Цветкова общината разполага с фракции, скална маса и обезпечава насипните дейности.", "date": "2018.03.21", "title": "Свлачище на входа на Трън"}
{"url": "http://www.novinite.bg/articles/157876/Zapochna-rekonstrukciyata-na-prechistvatelnata-stanciya-v-Dobrich", "text": "Зам.-министърът на околната среда и водите Красимир Живков даде началото на реконструкцията на пречиствателната станция за отпадъчни води (ПСОВ) на Добрич. Съоръжението се намира в с. Врачанци и е построено през 1986 г., но не е ремонтирано повече от 30 години.  Проектът е част от водния цикъл на града, чиято първа копка беше направена на 17 юли м. г. от министъра на околната среда и водите Нено Димов и кмета на града Йордан Йорданов.  „С началото на този изключително необходим социален проект ще се изгради устойчива и здравословна среда. Реализацията му ще спре загубите от над 80% по водопроводната мрежа“, каза зам.-министър Живков. Кметът Йордан Йорданов благодари на МОСВ за съдействието при осъществяването на този важен за общината проект, който повече от 10 години не можеше да започне. „Днес полагаме здрава основа, върху която да стъпи развитието на региона“, каза още Йорданов.Реконструкцията на пречиствателната станция е част от дейностите по „Интегриран проект за подобряване на водния сектор в град Добрич – фаза 1” в най-големия град на Добруджа. През 2015 г. водният цикъл на Добрич беше включен в т. нар. големи ранни проекти във водния сектор по ОПОС 2014-2020 с осигурена безвъзмездна финансова помощ в размер на 86,2 млн. лв. Проектът предвижда изграждане на биологично стъпало за отстраняване на азот и фосфор. Това ще доведе до по-добро пречистване на отпадъчните води, които се заустват в река Добричка.Изпълнението на проекта за водния цикъл ще гарантира преодоляването на здравно-екологичните рискове за над 92 400 жители. Рехабилитацията на 6,4 км канализационна мрежа, в това число 3 главни колектора и 3 канализационни помнени станции, и 79,7 км второстепенна водоснабдителна мрежа ще осигури водоснабдяването на населението и бизнеса. С подмяната на старите азбестово-циментови тръби ще се подобри качеството на питейната вода в града.Срокът за изпълнение е 30 юни 2019 г. На бенефициента досега са изплатени над 14,483 млн. лв. или 17% от общия размер на предоставената безвъзмездна финансова помощ по ОПОС 2014-2020 г.", "date": "2018.03.21", "title": "Започна реконструкцията на пречиствателната станция в Добрич"}
{"url": "http://www.novinite.bg/articles/157847/Sdelkata-za-prodajbata-na-ChEZ-vliza-v-parlamenta", "text": "Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България ще проведе първото си заседание днес.Временната парламентарна комисия беше създадена след скандала около сделката за енергодружеството. Начело на комисията е депутатът от БСП Жельо Бойчев.Депутатите трябва да установят всички факти около сделката с „Инерком”, но и да върнат лентата от приватизацията на дружеството досега.", "date": "2018.03.21", "title": "Сделката за продажбата на ЧЕЗ влиза в парламента"}
{"url": "http://www.novinite.bg/articles/157866/Borisov-shte-uchastva-v-zasedaniyata-na-Evropejskiya-savet", "text": "Премиерът Бойко Борисов ще участва в заседанията на Европейския съвет, които се провеждат на 22 и 23 март в Брюксел, съобщиха от правителствената пресслужба.На 22 март държавните и правителствени ръководители на държавите членки ще обсъдят единния пазар, Европейския семестър, социални въпроси, търговията и Западните Балкани преди срещата на върха в София на 17 май.Лидерите на ЕС ще проведат и заседание във формата по чл. 50 от ДЕС на 23 март. На него ще бъде обсъден напредъкът в преговорите с Обединеното кралство в контекста на Споразумението по оттегляне.В сряда премиерът Борисов ще участва в Тристранната социална среща на върха, която се провежда в Брюксел. На нея ще присъстват председателите на институциите на ЕС и висшето ръководство на европейските социални партньори, както и министър-председателят на държавата, председателстваща Съвета.Основна тема на пролетната Тристранна социална среща е свързана с постигането на резултати в областта на Европейския стълб на социалните права.", "date": "2018.03.21", "title": "Борисов ще участва в заседанията на Европейския съвет"}
{"url": "http://www.novinite.bg/articles/157868/Istoricheska-sreshta-mejdu-deputati-ot-Balgariya-i-Makedoniya", "text": "След 11-годишно прекъсване, по покана на председателя на групата за приятелство с Република Македония и депутат от ВМРО в ПГ „Обединени патриоти“  Борис Вангелов, днес македонски народни представители бяха на официално посещение в българския парламент. То е част от тридневната визита на делегацията.След разговорите с председателя на 44-ото НС Цвета Караянчева македонските депутати се срещнаха с представители на групата за приятелство с Република Македония в българския парламент. Тя беше в зала „Изток“ и на нея присъстваха народните представители от ПГ „Обединени патриоти“, ВМРО – Борис Вангелов, Юлиан Ангелов, доц. Милен Михов, Искрен Веселинов, д-р Калин Поповски, Йордан Йорданов, както и депутати от другите парламентарни групи.Днес е исторически ден. След 11 години ние сядаме на една маса. След толкова години народите ни не са разединени, каза Вангелов и подчерта, че Договорът за добросъседство ще отвори пътя за общото европейско бъдеще на България и Македония, като отбеляза нуждата от изграждането на коридор номер 8 и продължаване на усилията ни за приемане на съседката ни в ЕС.Заместник-председателят на македонския парламент Фрусина Ташевска каза, че направеното от политиците в България, тяхното обединение в името на постигането на Договора, е стъпка към общото европейско бъдеще на двете държави. Ташевска беше категорична, ч държавните интереси и сигурността на целия регион са много по-важни от политическия рейтинг и политиците и от двете страни го разбраха и си подадоха ръце. Темите табу допреди години днес не могат да ни спрат. Трябва да поправим грешките и да продължим заедно напред, допълни още тя.Македонската делегация изрази надежда, че страната им ще получи официална и безусловна покана да се присъедини към ЕС до края на европредседателството на България.Председателят на Комисията по политиките за българите в чужбина и организационен секретар на ВМРО Юлиан Ангелов направи още една важна констатация: „Хората в Македония вече са други, те живеят без страх. Въздухът там вече е различен“.", "date": "2018.03.21", "title": "Историческа среща между депутати от България и Македония"}
{"url": "http://www.novinite.bg/articles/157872/Nankov-Pri-funkcionirashta-tol-sistema-do-6-7-g-shte-sme-gotovi-s-palnata-rehabilitaciya-na-republikanskata-patna-mreja", "text": " До 6-7 години ще сме готови с пълната рехабилитация на републиканската пътна мрежа, съобщи в предаването „Тази сутрин“ на БТВ министърът на регионалното развитие и благоустройството Николай Нанков. Той обясни, че заради системното недофинансиране на сектора 8000 км от общо 20 000 км републиканска пътна мрежа са в лошо или много лошо състояние. Сега годишно се рехабилитират 400-450 км годишно. С въвеждането на тол системата и очакваните от нея приходи около 1 милиард лева годишно, ще има финансиране за 3-4 пъти повечерепубликански пътища. Така че  за 6-7 години ще сме готови с пълната рехабилитация на републиканската пътна мрежа, обясни министърът.В момента за ремонти на републикански пътища се разходват по 40-50 млн.лв. годишно, още толкова – за поддръжка на общинските пътища. Или общо близо 100 млн.лв. на година. „Но това са палеативни и краткосрочни ремонти“, обясни министърът. „Затова политиката на правителството е насочена към пълната рехабилитация на републиканската пътна мрежа, за да не си говорим всяка година за дупки и за преасфалтиране“, добави той.„Факт е, че държавата не е имала достатъчно финансов ресурс досега, затова и търсим вариант за кардиналното решаване на въпроса“, допълни още министърът. От една страна това ще бъде постигнато чрез приходите от тол системата, която се очаква да генерира приходи още през 2019 г. На второ място е финансиране с бюджетни средства. И на трето място – Европейската комисия създава специален инструмент, насочен към пътната безопасност за периода 2020 – 2030 г.„Част от пътната безопасност е именно експлоатационното състояние на настилката, маркировките, мантинелите, знаците и други елементи“, каза министър Нанков. По разчети на АПИ, за да бъдат републиканските пътища безопасни, са нужни около 3 млрд. лв. „Тези данни са подадени на МВР, което ще ги обобщи и предостави на Европейската комисия“, обясни Нанков. През май месец ще има дискусия по темата пътна безопасност, за което ЕК подготвя Стратегическа рамка за пътна безопасност за 2020-2030 г.През тази година ще започне реалното строителство на 25 км от автомагистрала „Хемус“. Следващия вторник започва изграждането на 9,3 км от Ябланица до п.в. „Боаза“ и се очаква да бъдат изпълнени предсрочно за година и половина. До два месеца ще стартира строителството на още 16 км от автомагистралата между п.в. „Белокопитово“ и п.в. „Буховци“. С новия вариант на проекта на още 52 км от „Хемус“ до разклона Плевен-Ловеч, ще бъдат спестени 350 млн. лв. на държавния бюджет, тъй като се изключват първоначално заложените три тунела и 17 други инженерни съоръжения. Предвидената скорост на движение по автомагистралата в този участък е 130 км/ч. За тези 52 км още тази година ще пристъпим към избор на изпълнител и ако няма обжалвания на тръжната процедури и ако времето позволи, още есента-зимата ще започнем строителството, обясни министърът. Още 85 км ще се проектират тази година, а реализацията им ще стартира във втората половина на 2019 г.Днес изтича срокът в Агенцията за обществени поръчки по одобряване на проектната документация и както поехме ангажимент, стартираме с тръжната процедура за участъка от Мездра до Ботевград на пътя от Видин, каза Николай Нанков. Тези 34 км ще бъдат рехабилитирани и разширени с още две ленти.През 2018-та година предсрочно ще завърши разширяването на пътя между градовете Пловдив и Асеновград. Трасето ще бъде с магистрални габарити. Дейностите по него са финансирани по Оперативна програма „Региони в растеж“. По програмата ще бъдат рехабилитирани общо 27 пътни отсечки в страната. Част от тях са пътят от Враца до пещерата Леденика, между Кубрат и Тутракан, Разград и Търговище и други. Тази година ще продължи ремонтът на тунелите и мостовите съоръжения по автомагистралите, коментира още министърът.", "date": "2018.03.21", "title": "Нанков: При функционираща тол система, до 6-7 г. ще сме готови с пълната рехабилитация на републиканската пътна мрежа"}
{"url": "http://www.novinite.bg/articles/157850/Ubijstvo-i-samoubijstvo-v-kvMladost-v-stolicata", "text": "Досъдебно производство за извършено убийство с последвалото самоубийство на извършителя ръководи Окръжната прокуратура във Варна.Около 1 часа след полунощ днес, в кв. „Младост“ 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112, съобщават от прокуратурата. Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището й била разбита от пристигналия полицейски екип от ОД на МВР, възрастната жена била открита мъртва. Убийството й е извършено с множество удари.В апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване.Извършен е оглед на местопроизшествието, разпитани са свидетели на действията на 24-годишния мъж.Днес ще бъдат извършени аутопсии на двете тела и назначени експертизи за установяване причините за смъртта им", "date": "2018.03.21", "title": "Убийство и самоубийство в кв.\"Младост\" в столицата"}
{"url": "http://www.novinite.bg/articles/157846/Kolko-shte-struva-agneshkoto-meso-za-Velikden", "text": "По 6 лева за килограм живо тегло ще трябва да дадем, ако искаме на Великденската трапеза да сложим свежо агнешко месо. Оказва се, че заради по-малкия брой агнета - 600 000-700 000 и поради голямото търсене цената на месото се е покачила още от сега. И ако миналата година фермерите са предлагали агнешкото на цени между 4 и 4,50 лв./кг, то в момента килограм струва 5-5,50 лв., като до Великден цената ще скочи на 6-7 лева, коментира пред Монитор бившият председател на Националната овцевъдна асоциация Бисер Чилингиров. В магазините пък се очаква цените да варират между 11 и 16 лв/кг. По думите на овцевъда търговците нарочно завишават до такива нива цените, което не е правилно. Според него, ако от фермата агнето излиза на 5-6 лева, то нормалната цена на пазара трябва да е 12-13 лева. Чилингиров уточни още, че и тази година месото за празника няма да е на 100% българско, а отново ще се предлага мръвка от Нова Зеландия, Австралия и Румъния. Цената обаче не издава кое месо е наше и кое е чуждо. Така макар румънските агнета да струват по-малко, магазинерите го продават на същата цена, както българското. Как да разпознаете размразеното месо? Ако е било замразявано, като се натисне, остава вдлъбнатина, както при мекото на хляба. Прясното е сухо и има бяла корица, а при натиск е еластично и възвръща формата, споделят експерти.", "date": "2018.03.21", "title": "Колко ще струва агнешкото месо за Великден?"}
{"url": "http://www.novinite.bg/articles/157851/Sled-kolite-zapochnahme-da-vnasyame-i-solarni-paneli-vtora-upotreba-ot-Germaniya", "text": "Втората употреба у нас е доста широко разпространена. Оказва се, че новите и модерни технологии не правят изключение. Освен коли втора ръка, българите започват да използват все по-активно и фотоволтаични панели, използвани и изведени от експлоатация в Германия и докарани у нас. Само за последните 3-4 месеца на територията на „ЕВН България“ - Югоизточна България, са получавани по 20 заявления за присъединяване на нови фотоволтаични централи, използващи такива панели. „Тенденцията започна да се наблюдава от декември 2017 г.“, обясни заместник-председателят на Съвета на директорите на „Електроразпределение Юг“ Гочо Чемширов.Той допълни, че става въпрос единствено за малки слънчево централи – с мощност до 30 киловат пика, за които все още законът дава преференции. Друго условие за реализацията на такива проекти е на терена, където се изграждат, да има постройка, тъй като те са в крак с нормативната уредба при условие, че е налична такава. Идеята на закона по принцип е, че токът, произвеждан от такива фотоволтаични центтрали, ще се използва предимно за собствени нужди. На практика обаче те се използват предимно за производство на ток, който се изкупува от ЕРП-то, което е задължено да го прави заради преференциите.Фотоволтаичните панели втора ръка идват от Германия предвид факта, че там тече кампания за подмяна на старите панели, които са на възраст около 15 години, обясни заместник-председателя на Съвета на директорите на „ЕВН България“ Калина Трифонова. Заради това те са доста по-евтини от новите и се купуват все по-масово от хора и фирми в България. Тя също потвърждава, че в компанията постъпват по около 20 заявления за присъединяване на такива нови слънчеви централи на месец. По закон договорът с такъв производител на ток се сключва за 20 години. Не е ясно обаче дали въпростните панели втора употреба ще издържат толкова, предвид факта, че вече са работили до 15 години. Освен това коефициента им на полезно действие (КПД) е по-нисък от съвременните поради това, че са от старото поколение. Именно това е и причиниата в Германия да тече кампания по подмяната им. Въпреки това обаче те произвеждат ток, макар и по-малко, поради което са изгодна инвестиция за хора и фирми у нас, които чрез тях получават гарантирано изкупуване на зелена енергия по преференциални цени, стана ясно още от думите на Гочо Чемширов. Той отбеляза още, че към момента към мрежата на „ЕВН България“ има присъединени над 1200 ВЕИ-централи, огромна част от които са именно слънчеви. Общата мощност на въпросните производители на зелен ток е около 640-650 мегавата, а 490 от тях са фотоволтаици. И ще се увеличават предвид наблюдаваната тенденция за внос на панели втора употреба от Германия. ", "date": "2018.03.21", "title": "След колите, започнахме да внасяме и соларни панели втора употреба от Германия"}
{"url": "http://www.novinite.bg/articles/157855/Sigurno-elektrozahranvane-i-pri-naj-tejkite-buri-kogato-kabelite-sa-pod-zemyata", "text": "Проблемите с електрозахранването в региони, където въздушните електропроводи са заменени с кабели, поставени под земята, на практика няма. Така мрежата става независима от атмосферните условия и до проблем може да доведе единствено момент, в който някоя фирма започне да копае в участук, където има такива подземни електропроводи без да се съобрази с факта, че там има кабели. Ако такива ситуации няма, аварийноста спокойно може да се каже, че е сведена до нулево ниво. Това стана ясно от думите на заместник-председателят на Съвета на директорите на „Електроразпределение Юг“ Гочо Чемширов.Към момента 28% от мрежата на дружеството е вече подземна. Това е направено в региони с повишена аварийност и основно в Родопите – в района на Кърджали, например. Там вече дори и при лошите метеорологични условия през зимата аварии и прекъсване на електрозахранването няма или са изключителна рядкост и са причинени от човешка намеса. Този тип електропреносни мрежи обаче са доста по-скъпи от въздушните по стълбовете – костват 3-4 пъти, а понякога, в зависимост от сложността на терена, изикват дори и 10 пъти по-голяма инвестиция, отбеляза Чемширов. Той допълни, че през миналата година за полагането на кабели под земята са изразходвани 3.065 млн. лв. По-големите реализирани такива проекти през 2017 г. са в районите на Асеновград, Стамболийски, Поморие, Ямбол и Елхово. Проблемите при реализацията им, освен по-високата цена, обикновено са тромавите и дълги процедури за получаване на разрешение за строеж, както и труднодостъпните местности в някои райони – основно планинските. Също така инвестицията на такива места трудно се изплаща предвид малкото на брой клиенти заради по-рядката населеност, както и абонатите, които имат жилища, които рядко се посещават и съответно имат много ниска консумация – съответно почти не плащат сметки за ток.Аварийността пък е основен критерий за набелязването на райони, в които електропреносната мрежа трябва да се постави под земята. В „ЕВН България“ използват специална система, за да определят къде да направят такава инвестиция, обясни заместник-председателя на Съвета на директорите на „ЕВН България“ Калина Трифонова. Т.нар. Матрица на компанията отбелязва къде най-често са се случвали аварии и прекъсвания в рамките на последните 10 години и така се определя кои точно въздушни мрежи трябва да се заменят с подземни. За осъществяването на тези проекти се ползва опитът на ЕВН в тази дейност от Австрия, Македония и др. държави, в които компанията осъществява дейност в региони с подобен ландшафт, отбеляза председателят на Съвета на директорите на „ЕВН България“ Робърт Дик. ", "date": "2018.03.21", "title": "Сигурно електрозахранване и при най-тежките бури, когато кабелите са под земята"}
{"url": "http://www.novinite.bg/articles/157840/10-firmi-v-bitka-za-tiket-sistemata-v-Sofiya", "text": "10 фирми участваха в обществената поръчка за изграждане на Електронна система за таксуване в градския транспорт на София. Тикет системата ще бъде свързана с метрото и ще обхване 1 300 превозни средства. В тях ще бъдат монтирани камери за видеонаблюдение за по-голяма сигурност при пътуването. Системата ще помогне за намаляване на гратисчиите в градския транспорт, посочи пред БНР Пламен Църноречки, ръководител на дирекция \"Маркетинг и стопанска дейност\" в Центъра за градска мобилност.\"Това ще даде повече удобства на пътниците. Ще може с един превозен документ да се ползва цялата градска мрежа на транспорта, включително и метрото, за което сега трябва да се купува отделно билет. Освен това, картите за пътуване ще могат да се зареждат и удобно от всяко място - от телефон, домашен компютър и няма да се налага хората да се редят на  опашка. Ще следим по-добре и работата на контрольорите\", обясни той.", "date": "2018.03.21", "title": "10 фирми в битка за тикет системата в София"}
{"url": "http://www.novinite.bg/articles/157844/Poredna-eksploziya-v-Teksas", "text": "Eдин човек беше ранен при нова експлозия в град Остин, щата Тексас, където поредица от взривове на колети бомби убиха двама души от началото на месеца.По-рано вчера в офис на пощенската компания \"ФедЕкс\" в квартал на Сан Антонио близо до Остин се взриви бомба, поставена в колет. Малко по-късно беше открита още една бомба, която не е избухнала. ", "date": "2018.03.21", "title": "Поредна експлозия в Тексас"}
{"url": "http://www.novinite.bg/articles/157856/Otkriha-nad-40-000-kasa-cigari-bez-banderol", "text": "Над 40 000 къса цигари без бандерол са открити и иззети от частен имот в село Долни Цибър. Това съобщиха от ОДМВР-Монтана. Количестото е открито вчера, когато след получен сигнал в Участък Вълчедръм е извършено претърсване в частен имот в с. Долни Цибър. Домът е обитаван от Л.С. на 61 години, който е собственик на имота. В резултат на претърсването са открити и иззети 40 000 къса цигари от една марка и 3400 къса цигари от друга. Кутиите били без български акцизен бандерол. По случая е образувано досъдебно производство.", "date": "2018.03.21", "title": "Откриха над 40 000 къса цигари без бандерол"}
{"url": "http://www.novinite.bg/articles/157873/4070-lv-e-veche-zaplatata-na-direktora-na-NAP", "text": "Министерският съвет увеличи заплатата на директора на Националната агенция за приходите с 10%.Така от 1 април т. г. Галя Димитрова ще получава 4070 лева.Решението е обусловено от \"водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги\", става ясно от решенията на министрите.Съгласно чл. 8, ал. 5 от Закона за НАП, възнаграждението на изпълнителния директор на агенцията се определя от Министерския съвет.", "date": "2018.03.21", "title": "4070 лв. е вече заплатата на директора на НАП"}
{"url": "http://www.novinite.bg/articles/157861/CGM-s-nova-usluga-za-plashtane-na-sinya-i-zelena-zona", "text": "Цeнтърът за градска мобилност (ЦГМ) пуска нова услуга. Тя ще стартира още от този месец. Опцията ще позволява на всеки бързо и лесно да заплати през банковата си карта престой в зоната за локално паркиране чрез мобилно приложение. Цената не се променя, като сумата остава един лев за „зелена“ зона и два лева за „синя“, съобщиха от пресцентъра на ЦГМ. Дава се възможност още за пакетно заплащане до 2 часа за „синя“ и до 4 часа за „зелена“ зона. Шофьорът пък ще може да проследява мястото, където е паркиран автомобилът. Новата услуга ще улесни и чужденците на София, които не могат да заплатят паркиране чрез СМС. Плащането чрез банкова карта и мобилна апликация не отменя възможността за разплащане чрез текстови съобщения. Приложенията ще бъдат обявени на отделна страница на сайта на ЦГМ - https://www.sofiatraffic.bg. ", "date": "2018.03.21", "title": "ЦГМ с нова услуга за плащане на синя и зелена зона"}
{"url": "http://www.novinite.bg/articles/157864/Garciya-zategna-kontrola-na-vlizashti-ot-Balgariya-i-Makedoniya-avtomobili", "text": "Гръцките власти увеличиха проверките на влизащите от България и Македония автомобили, предаде БНР.През всички гранични пунктове с България се правят опити за нелегален внос на акцизни стоки, съобщават граничните власти.Доскоро основният поток на нелегално внесени цигари, алкохол и бензин минаваше предимно през Промахон и Маказа. Ежедневни са вече случаите и през другите гранични пунктове.Полицията информира, че се проверяват не само български автомобили, а всички, които влизат от България.Само за ден са арестувани за нелегален внос гърци, сърби, македонци и дори германци и италианци. Съгласно закона се налагат глоби, конфискува се както нелегалната стока, така и автобили, с които се транспортира.Гранична полиция съобщи, че са увеличени екипите за проверка на влизащите в Гърция от всички гранични пунктове.", "date": "2018.03.21", "title": "Гърция затегна контрола на влизащи от България и Македония автомобили"}
{"url": "http://www.novinite.bg/articles/157871/Viceprezidentat-ES-se-nujdae-ot-radikalni-promeni-za-da-varne-doverieto-na-grajdanite", "text": "„Не съществува дебат „Не на Европа“, но не можем да продължим без радикални промени.“ Това заяви вицепрезидентът Илияна Йотова по време на лекция пред завършващите Българското училище за политика „Димитър Паница“, която се проведе в град Правец. Пред представители на политически партии, местната и съдебната власт, бизнеса и неправителствени организации вицепрезидентът представи своя прочит на предизвикателствата пред европейския проект, неговото развитие и Българското председателство на Съвета на ЕС. В оживена дискусия випускниците споделиха вижданията си за бъдещето на Европа. Илияна Йотова е убедена, че ако в най-спокойните години на ЕС бяха създадени подходящите политики, страните членки щяха успешно да посрещнат последствията от икономическата криза и гражданите да почувстват защо им е необходима Европа. Като пример за такава политика Илияна Йотова посочи европейския стълб за социални права, обявен миналата година в Гьотеборг. „Винаги съм настоявала да се засилят контролните механизми на Европа и да се наказват държавите членки, които допускат висок процент безработица“, отбеляза вицепрезидентът. „Може би не си даваме сметка, че най-сериозната криза в ЕС е в дефицита на идеи“, заяви Илияна Йотова и подчерта като резултат от това засилването на антиевропейските гласове. По думите й в реална заплаха се превръща изграждането на кампанията за предстоящите през 2019 г. европейски избори върху антиевропейска и антимигрантска риторика. „Звучащото на пръв поглед немислимо и безсмислено – голям дял на евроскептици в Европарламента – може да се окаже факт и първа стъпка към обезсмислянето на  ЕС“, каза вицепрезидентът. „Национална държава и суверенитет не означават антиевропеизъм. Интеграцията не означава загуба на суверенитет. Означава развитие и високи стандарти“, убедена е Илияна Йотова. Вицепрезидентът открои основните предизвикателства пред ЕС днес. Година след като британският премиер Тереза Мей официално активира член 50 от Лисабонския договор, все още остават нерешени много въпроси, свързани с напускането на Великобритания. С „Брекзит“ до голяма степен е свързан и бюджетът на Общността след 2020 г. „От разпределението на средствата зависи как си представяме развитието на Европа“, подчерта Илияна Йотова. Вицепрезидентът е категорична, че кохезионната политика не трябва да бъде орязвана или замествана от плана „Юнкер“, който работи за инвеститорите и големите икономики. Илияна Йотова посочи особено важната роля на националните парламенти и местната власт в преговорите за Многогодишната финансова рамка. „Използването на европейските средства трябва да излезе от графата „усвояване“ и да бъде инструмент за развитие и обвързаност в общия икономически модел за Европа – така, както разбираше това Делор“, заяви вицепрезидентът. Илияна Йотова е категорична, че един от основните приоритети на европейските политики трябва да бъдат младите хора. Вицепрезидентът се обяви за значително разширяване на обхвата на „Еразъм+“ и на ресурсите за борба с младежката безработица. Необходимо е насърчаване на програми като „Творческа Европа“ и „Европа за гражданите“ с цел да се продължат действията, насочени към лица от всички възрасти и особено към младите хора, каза Илияна Йотова. Вицепрезидентът посочи необходимостта от институционална реформа – от законодателните предложения през отношенията вътре в Съвета и отношенията с националните парламенти до комуникацията и посланията, които трябва да стигнат до всеки европейски гражданин. Илияна Йотова е убедена, че Европа трябва да върне лидерските си позиции на международната сцена, активно да участва в регулирането на конфликтите, а не да бъде наблюдател. „Така по-лесно би могла да управлява миграционната криза, превърнала се етикет на този мандат“, отбеляза вицепрезидентът. По думите й, сигурността е главно предизвикателство предвид данните за 30 хил. потенциални терористи в Европа, както посочи тези дни в София директорът на Европол. „80% от европейците искат ЕС да бъде гарант за тяхната сигурност и безопасност“, заяви Илияна Йотова. По темата за Българското председателство на Съвета на ЕС вицепрезидентът посочи, че са необходими конкретни резултати по приоритета „Западни Балкани“. „След 30 юни трябва да говорим за процеса от София“, отбеляза Илияна Йотова. Като изключително трудна и деликатна определи вицепрезидентът ролята на България да бъде посредник между ЕС и Турция.", "date": "2018.03.21", "title": "Вицепрезидентът: ЕС се нуждае от радикални промени, за да върне доверието на гражданите"}
{"url": "http://www.novinite.bg/articles/157870/Specakciya-v-Burgas", "text": "15 мъже са задържани за лихварство и разпространение на наркотици. Това съобщиха от ОДМВР-Бургас. Мъжете са на възраст между 20 и 40 години и са задържани от служители от ОДМВР – Бургас при проведена на територията на цялата област специализирана полицейска операция. Образувани са шест бързи полицейски производства, четири досъдебни производства и две преписки. Иззето е голямо количество от различни по вид наркотични вещества, сред които: марихуана, метамфетамин и хитова дрога „чай”/ по последни данни на специалистите т.нар. „чай” съдържа синтетични канабиноиди, чието действие наподобява активната съставка на канабиса – тетрахидроканабинол. Употребата на този тип дрога крие големи рискове за здравето, тъй като освен биологични, може да отключи и психически проблеми/. В бургаския квартала „Победа” е задържан криминално проявения с инициали Б.Щ., 39-годишен, от чийто дом на улица „Кракра”, са намерени и иззети голямо количество суха тревна маса /канабис/ и електронна везна. Установени са и двама дилъри, работещи за Б.Щ. по разпространение на наркотичните вещества, които са разпитани в качеството си на свидетели по образуваното досъдебно производство. От жилище, разположено на ул. \"Зора\" в същия квартал, обитавано от брата на Б.Щ. – криминално проявения М.Щ., 47-годишен, са намерени и иззети две чужди лични карти, тетрадка с имена на лица кредитополучатели, талон за МПС, нотариални актове и договор за предоставяне за ползване на недвижим имот, дадени като залог срещу получени парични средства. Разпитани в качеството на свидетели са множество кредитополучатели. По случая е образувано досъдебно производство за лихварство и извършване без разрешение на банкови и други финансови сделки. Работата по цялостно документиране на престъпната дейност на 15-те мъже, задържани за срок от 24 часа при специализираната полицейска операция, продължава от служители на ОДМВР – Бургас.", "date": "2018.03.21", "title": "Спецакция в Бургас"}
{"url": "http://www.novinite.bg/articles/157852/Nadziratelite-se-sreshtnaha-s-Borisov", "text": "Синдикат на служителите в затворите в България и СНЦ „Синдикат охрана“ проведоха среща с премиера Бойко Борисов и правосъдния министър Цецка Цачева. На срещата при министър - председателя бяха обсъдени исканията на синдикалните организации, поставени в хода протестните им действия. Премиерът пое ангажимент за отпускане на допълнителни средства за двете главни дирекции ГД „Изпълнение на наказанията“ и ГД „Охрана“. Отпуснатите допълнително средства трябва да послужат за увеличаване на основните месечни възнаграждения и изравняване на сумите плащани за специфични служебни дейности с тези в МВР. В последваща среща в Министерството на правосъдието бяха определени технологичните стъпки, разпределени конкретните задачи със срокове за изпълнението им. Уговорена беше и следваща среща в Министерството на правосъдието на 29 март. Синдикат на служителите в затворите в България пое ангажимент да уведоми членовете си и след обсъждане на направените вчера предложения, до края на седмицата УС да обяви решението си дали ще продължат протестните действия. В тази връзка е насрочено заседание на УС на сдружението за 23 март в гр. Пловдив. До вземането на решение по направените предложения се прекратяват предварително насрочените до края на седмицата локални протести в градовете Ловеч, Враца, Пазарджик и Стара Загора.", "date": "2018.03.21", "title": "Надзирателите се срещнаха с Борисов"}
{"url": "http://www.novinite.bg/articles/157843/Nedostig-na-tehnicheski-kadri-v-ERP-tata", "text": "Пореден сектор от бизнеса у нас започва да изпитва недостиг на кадри. Става въпрос за електроразпределителните дружества. Оказва се, че при тях вече се усеща липсата на квалифицирана работна ръка откъм техническата част на персонала – инженери и техници. Като проблемът се отнася както до позициите за висшисти, така и за среднисти. В ЕВН проблемът се очертава да се задълбочи в близките 2 години. През това време предстои да се пенсионират 60 експерти в тези области, а в регионът, който обслужва компанията не се очертава да се намерят подходящи хора, които да ги заместят, стана ясно от думите на заместник-председателя на Съвета на директорите на „ЕВН България“ Калина Трифонова.Компанията вижда възможност да реши проблема чрез насърчаване на дуалното обучение в техникумите. Затова и вече е започнала реализацията на пилотна програма, която се реализира в 3 професионални гимназии, обучаващи кадри в областта на електротехниката – в Ямбол, Бургас и Пловдив. Тя обхваща учениците от последните два курса на обучение – 11 и 12 клас. Освен да получават теоритични знания в клас, те могат да трупат практически опит и чрез изграждане на практически професионални умения в дружествата на ЕВН. „Привличаме ги със стажове, стипендии, възможност за работа и професионално развитие след това“, отбеляза Трифонова. Но подчерта, че тази „инвестиция в бъдещето“, която реализира компанията, не й е гарантирана, тъй като никой не може да гарантира и задължи учениците от трите техникума, които обхваща програмата, за започнат работа в дружествата на ЕВН, когато завършат образованието си.Оказва се, че има и друг проблем с подготовката на кадри – в самите електротехникуми липсват паралелки с деца, които да се подготвят за работа в сферата на електротехниката. Просто защото учениците предпочитат друг тип специалности, свързани с компютърните науки. Точно това е причината и ЕВН да стартира програмата си, която да насърчава децата да се образоват в сферата на електротехниката, което пък ще им даде гарантирана работа и професионално развитие без да сменят местожителството си. „Оказа се, че в техникумите учат повече за компютри, нищо се са професионални гимназии по електротехника. Поради което се налага да се създава интерес у децата, за да се разкриват паралелки, образоващи ученици и в тази сфера“, отбеляза Петър Костадинов – ръководител на отдел „Комуникации“ в „ЕВН България“. Според думите му техникумите, които подготвят кадри-среднисти за работа в сферата на електротехниката, „бяха успешно съсипани“ и сега се налага бизнесът да възобновява т.нар. дуално обучение, което така или иначе вече е съществувало у нас.", "date": "2018.03.21", "title": "Недостиг на технически кадри в ЕРП-тата"}
{"url": "http://www.novinite.bg/articles/157865/Chetiri-balgarski-proekta-se-boryat-za-evropejskite-nagradi-Natura-2000", "text": " Тази година за четвърти път Европейската комисия отличава забележителни достижения в управлението и опазването по „Натура 2000“ – мрежата на ЕС от защитени обекти. На 14 март са обявени финалните проекти, които подлежат на гласуване от гражданите на ЕС. Избрани са 25 финалисти от 75 допуснати за участие кандидатури, получени от всички страни на общността. Между избраните финалисти има и 4 български проекта, които се борят за наградите на „Натура 2000“.Избраните финалисти са от Австрия, Белгия, България, Германия, Гърция, Дания, Естония, Ирландия, Испания, Люксембург, Обединеното кралство, Полша, Португалия, Унгария, Франция и Чешката република. Те включват няколко трансгранични проекта, в които също участва и Турция, и един общ проект на равнище ЕС.Целта на наградите е да се насърчат и отличат най-успешните постижения в управлението на защитените зони от мрежата „Натура 2000“. По този начин се повишава осведомеността за мрежата от защитени обекти и нейната роля за опазване на европейското природно наследство, като в същото време се популяризират социалните и икономическите ползи.До 22 април всички европейски граждани могат да гласуват за своя финалист и да бъдат своеобразно жури на „Наградата на европейските граждани“. Наградите са в 5 категории – опазване на природата, социално-икономически ползи, комуникация, съчетаване на интересите/разбиране и трансгранично сътрудничество.Победителите ще бъдат обявени на церемония, организирана от европейския комисар по въпросите на околната среда, морското дело и рибарството Кармену Вела в Брюксел на 17 май 2018 г. (четвъртък). Във връзка с инициативата в официалното прессъобщение на ЕК еврокомисар Вела заявява: „Възхитен съм от многобройните достижения в областта на опазването на нашето европейско природно наследство. Те демонстрират ясно стойността, която природата осигурява на европейската икономика, както и централното място, което природата заема в нашата култура“. И призовава: „Гласувайте сега и изразете признанието, което тези забележителни достижения заслужават!“.Публичното гласуване се провежда до 22.04.2018 г. на следния уебадрес: . Допълнителни материали, включително и електронни визуализации, са достъпни на адрес: .„Натура 2000“ заема централно място в политиката на ЕС за опазване на природата и биоразнообразието. Мрежата, която е създадена съгласно Директивата относно птиците и Директивата относно местообитанията на ЕС, представлява обща за ЕС мрежа от над 27 000 наземни и мобилни обекта, които обхващат над 18% земна площ и 7% от околните морета. Целта на мрежата е да осигури дългосрочното оцеляване на най-ценните и застрашени видове и местообитания в Европа. „Натура 2000“ осигурява множество екологични предимства, като изпълнява и редица жизненоважни социални и икономически функции. Около 4,4 млн. работни места в ЕС зависят пряко от здравите екосистеми и значителен дял от тях са разположени в рамките на обекти на „Натура 2000“. Освен това финансовите ползи, които произтичат от самата мрежа, се изчисляват на около 200 до 300 млрд. евро годишно. Планът за действие на Европейската комисия за природата, хората и икономиката има за цел да подобри изпълнението на „Натура 2000“ и да увеличи нейния принос за постигането на целите на ЕС за биологичното разнообразие на ЕС за периода до 2020 г.", "date": "2018.03.21", "title": "Четири български проекта се борят за европейските награди „Натура 2000“"}
{"url": "http://www.novinite.bg/articles/157853/GDBOP-neutralizira-organizirana-prestapna-grupa-za-trafik-na-hora-prez-granicata", "text": "Операцията е проведена под ръководството на Специализираната прокуратура; задържани са 18 участници в престъпната дейност, на 7 от тях са повдигнати обвинения за престъпление по чл.321 от НК. Служители на ГДБОП и териториалните й служби в Хасково, Кърджали и София проведоха специализирана полицейска операция с цел неутрализиране на организирана престъпна група, превеждала чужденци през границата на страната и подпомагала тяхното пребиваване у нас - престъпления по чл. 321, вр. чл.208 и чл. 281 от Наказателния кодекс.В хода на действията по разследването са претърсени 15 адреса на територията на област Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. Задържани са 18 души. На седем от тях - български, турски и сирийски граждани, са повдигнати обвинения за престъпление по чл.321 от НК. На петима от обвиняемите е наложена постоянна мярка „задържане под стража\", а на други двама - мярка за неотклонение „парична гаранция\".Работата по документирането и доказването на престъпната дейност на групата продължава под наблюдението на прокуратурата.", "date": "2018.03.21", "title": "ГДБОП неутрализира организирана престъпна група за трафик на хора през границата"}
