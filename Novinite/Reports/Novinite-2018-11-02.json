{"url": "https://www.novinite.bg/articles/166752/Nad-150-dushi-meraklii-da-rabotyat-v-televiziyata-na-BSP", "text": "Над 150 души са подали автобиографии за кадри на червената телевизия, съобщиха от “Позитано” 20.Кандидатите да работят в Българска свободна телевизия (БСТВ) са за репортери, редактори, водещи новини, монтажисти, оператори, режисьори. Сред тях има както утвърдени журналисти, така и наскоро завършили млади хора, за които ще има стажантска програма, обясняват от БСП, но не разкриват имена.Засега единственото известно е, че шефка на новините на новата телевизия ще е журналистката Валерия Касиян, която е работила и в печатни медии, и в електронни, а последните години имаше свои публицистични предавания.Последната дума ще има шефът на дружеството Любомир Коларов. Телевизията ще стартира с акцент на новините и публицистиката. Поканени да водят свои предавания са депутатът Александър Симов, Лили Маринкова и Явор Дачков. Последните двама обаче още не са дали съгласие, пише \"24 часа\".В програмната схема на БСТВ ще има предаване за история и религия, както и ежедневно токшоу с пряка връзка със зрителите. Предвиждат се и предавания в сферата на икономиката, културата, както и журналистически разследвания. Особено внимание ще бъде отделено на регионите и живота в малките населени места, допълват от партията.", "date": "2018.11.02", "title": "Над 150 души - мераклии да работят в телевизията на БСП"}
{"url": "https://www.novinite.bg/articles/166759/Ivanova-Prez-2018-g-dvustranniyat-stokoobmen-mejdu-Balgariya-i-Kuba-se-e-uvelichil-s-131", "text": "Съществуват възможности за разширяване на българския износ за Куба, реализиране на инвестиции, както и участие на български инженерингови компании и специалисти в различни проекти в кубинската страна. Това стана ясно по време на среща на заместник-министъра на икономиката Лилия Иванова с Нунес Мордоче, заместник- министър на външната търговия и чуждестранните инвестиции на Куба. „Данните показват, че през първите седем месеца на 2018 г. двустранният стокообмен между България и Куба се увеличава с 131% спрямо същия период на миналата година, възлизайки на 4.052 млн. щ.д.“, заяви Иванова. По думите и българският износ за Куба отбелязва ръст от 254.9% спрямо същия период на миналата година, като стойността му е 2.899 млн. щ.д. Вносът от Куба също бележи ръст от 23% до 1.153 млн. щ.д.Икономическият заместник-министър поясни, че независимо от постигнатото до момента, следва да се търсят по-ефективни механизми за разширяване на двустранната търговия и за постигане на по-осезаем напредък в активизирането на търговско- икономическите отношения. „Налице са редица перспективни сектори за реализиране на български инвестиции в Куба и установяване на сътрудничество с кубински компании в области като фармацевтиката и биотехнологиите, хранително-вкусова промишленост, производството на електроенергия от възобновяеми енергийни източници, козметика и туризъм“, подчерта тя. По време на срещата стана ясно, че съществува значителна възможност за диверсификация на българския износ като кубинската страна прояви интерес за внос от България на спортни стоки и велосипеди. Договорено беше и провеждането на бизнес форум между българските производители и кубинските вносни обединения в сектори от взаимен интерес. Обсъдено беше и улесняване на процедурата за създаване на българо-кубински смесени фирми. Заместник-министър Иванова е на посещение в Куба, начело на бизнес делегация. Българските фирмите ще вземат участие в едно от най-важните търговски събития в Латинска Америка и Карибския басейн „FIHAV 2018“.„Отдаваме голямо значение на участието в Международния панаир „FIHAV2018”, което дава възможност родните производители да представят свои продукти пред потенциални кубински партньори“, подчерта Иванова. В делегацията са включени представители на утвърдени компании, които могат да предложат продукти и услуги от секторите металургия, козметика, строителство и туризъм. „Вярвам, че засилването на връзките между България и Куба ще е от взаимна полза и за двете страни. През последните години българските фирми проявяват все по- голям интерес към Куба, доказателство за това е присъствието им на настоящото събитие“, изтъкна тя. Заместник-министър Иванова проведе двустранни срещи с Ямилин Гонзалес, заместник-министър на министерство на индустрията и представители на Националния институт по водни ресурси, Министерство на хранителната индустрия, Министерство на външната търговия и чуждестранните инвестиции и Международна търговска банка BICSA. Българската делегация участва и на международния инвестиционен форум, който се провежда в рамките на изложението. Международния панаир „FIHAV2018” се организира ежегодно от 1983 г. насам и е най-важното търговско изложение в Куба и Карибския басейн, както и едно от най- представителните в Латинска Америка. На 36-то издание на Международния панаир в Хавана традиционно са представени страните-членки от Организацията на държавите от Латинска Америка и Карибския басейн и едни от най-големите търговски партньори на Куба: Венецуела, Китай, Русия и Испания. Тази година участие взеха над 3 хил. компании от 65 държави на площ от 24 хил. кв. м. Страната беше посетена и от 20 официални делегации.", "date": "2018.11.02", "title": "Иванова: През 2018 г. двустранният стокообмен  между България и Куба се е увеличил с 131%"}
{"url": "https://www.novinite.bg/articles/166762/Gechev-Upravlyavashtite-ne-idvat-na-rabota-Imat-nepreodolimi-jestoki-protivorechiya-vatre-v-koaliciyata", "text": "„Днешният ден е много показателен – трагедия за управляващата коалиция, не могат да си съберат хората, хванали са се за гушите. Да си отиват!“. Това коментира народният представител от ПГ на „БСП за България“ проф. Румен Гечев пред журналисти в парламента по повод провалилия се кворум в парламента. Той подчерта, че мнозинството в НС трябва да осигури кворум на заседанията.„Те не идват на работа, явно имат непреодолими жестоки противоречия вътре в коалицията, за което ние прeдупреждаваме отдавна“, допълни той. Проф. Гечев заяви, че БСП е категорично против този начин на приемане на бюджета, който е скандален и неевропейски, защото другите страни от ЕС, от лятото обсъждат проектите си за бюджет. „А тук, в България, правителството онзи ден - на 29 октомври, с извънредно заседание в неделя, приема и внася бюджета в парламента, след което,  иска да претупа буквално за една седмица бюджет за 45 млрд. лв. и да прокара това, което е заложено в него, без да се вслуша в препоръките на опозицията“, каза още народният представител. По неговите думи вчера сме били свидетели на нещо уникално – три комисии едновременно, за първи път в практиката на Европа, разглеждат бюджета на страната си за 2 часа и половина. „Това нормално ли е? Ние сме категорично против някои от промените, които те искат да правят и да товарят българските граждани и най-бедните слоеве с нови данъци“, допълни проф. Гечев. По неговите думи управляващите нарушават предизборните си обещания и собствената си управленска програма. „Те се кълняха, че няма да променят данъци. Вместо да променят данъците, които да са в полза на средната класа и по-бедните българи, те вдигат данъците на най-бедните“, коментира още той. Депутатът от левицата обясни, че „БСП за България“ няма да влезе в зала, докато не понесе политическа отговорност човекът от правителството, който обиди най-беззащитните – майките на дечица с увреждания. „Ако той не подаде оставка, трябва да подаде оставка Борисов и цялото правителство, защото очевидно не са за никъде“, категоричен е той. Проф. Гечев подчерта, че БСП не бойкотира нищо. „Внесли сме и алтернативен бюджет. На икономическа комисия, от БСП се изказахме, предложихме го и никой от партия ГЕРБ не се изказа – никой не каза на бялото черно. Слушаха послушно и накрая подкрепиха бюджет, който самите те се срамуват да защитят“, каза още проф. Румен Гечев.", "date": "2018.11.02", "title": "Гечев: Управляващите не идват на работа. Имат непреодолими жестоки противоречия вътре в коалицията"}
{"url": "https://www.novinite.bg/articles/166764/GERB-Ne-se-chuvstvame-zalojnici-na-DPS", "text": "Не бих искал да коментирам поведението на опозицията, но то при всички положения е в нарушение на правилника. Съобразно правилника, би следвало да се наложат санкции. Така народният представител от ГЕРБ Данаил Кирилов коментира проваленото поради липса на кворум пленарно заседание, в началото на което депутатите от ДПС и БСП не се регистрираха в зала, предаде репортер на БГНЕС. От управляващото мнозинство обаче днес също имаше отсъстващи депутати. „Смятам, че ние сме доказали, че можем да се организираме и да осигурим мнозинството в парламента, респективно – кворума. На следващото заседание ще имаме оптимална организация. Няма да има хора, които да боледуват. Няма да има и хора, които да са командировка в международни организации“, категоричен бе Кирилов. Според него нерегистриращите се в зала депутати задължително трябва да бъдат санкционирани с отнемане на дневното им възнаграждение, както предвижда правилникът. На въпрос дали ГЕРБ се превръща в заложник на ДПС, които се регистрират само когато в зала се разглежда важен за тях законопроект, Кирилов отговори: „При всички положения съобразяваме тяхното поведение. Не мога да кажа, че се чувстваме заложници. В никакъв случай! Пак казвам, че политиката е отговорна дейност и би следвало да се упражнява добросъвестно“. „Не ни стигнаха 4 гласа за кворум и колегите от „Атака“ също не присъстваха в зала“, допълни още той. По-късно стана ясно, че е станало объркване и народните представители от \"Атака\" са се регистрирали. В резултат на липсата на кворум, днес парламентът няма да разгледа предложението за промени в НПК, които са в резултат от действията на Конституционния съд и с които се коригират две правни норми, оспорени от Висшия адвокатски съвет. В днешното пленарно заседание депутатите трябваше да продължат работа и по промените в Закона за корпоративното подоходно облагане. ", "date": "2018.11.02", "title": "ГЕРБ: Не се чувстваме заложници на ДПС"}
{"url": "https://www.novinite.bg/articles/166797/Ochakvat-se-po-visoki-niva-na-prah-v-stolicata", "text": "Хиподрума, Павлово и Дружба са софийските квартали, в които днес и утре се очакват по-високи нива на фини прахови частици по данни на Софийската община. Почти два пъти над допустимите норми се очаква да бъде замърсяването на въздуха в столицата, съобщи БНТ.В момента се измерват 77,6 микрограма на кубичен метър въздух, което е с 27 над допустимата норма.Това количество на фините прахови частици се дължи на това, че през есенно-зимния период няма вятър, падат мъгли и има температурна инверсия, започват да се използват и твърди горива за отопление, обясни Валери Серафимов, директор на дирекция \"Мониторинг и оценка на околната среда\".От Столичната община предприеха редица мерки, за да се справят с проблема със завишените норми на фини прахови частици, като една от тях е чистенето на улиците, за да се намали прахта.Молбата към пешеходците е да избягват натоварени пътища, а към автомобилистите - да използват градски транспорт. Не е ясно обаче дали ще се въведе последаната мярка на СО - зелен билет.", "date": "2018.11.02", "title": "Очакват се по-високи нива на прах в столицата"}
{"url": "https://www.novinite.bg/articles/166746/Borisov-i-Netanyahu-prodaljiha-s-razgovorite-i-dnes-sutrinta", "text": "Министър-председателят Бойко Борисов и израелският премиер Бенямин Нетаняху проведоха работна закуска в резиденция „Евксиноград“, където по-късно днес ще започне Четиристранната среща на високо равнище между България, Гърция, Румъния и Сърбия.Премиерът Борисов изрази увереност, че участието на министър-председателя Нетаняху в деня на форума ще се отрази положително не само върху двустранното ни сътрудничество, но също така ще допринесе за развитието на отношенията на Израел с останалите участници в четиристраната среща, както и за развитие на отношенията между Израел и ЕС.Според Борисов е налице отлична възможност да се проведе задълбочен диалог, който е в интерес на целите на многостранната среща - укрепване на регионалната сигурност и стабилност, постигане на свързаност и ускорено икономическо развитие, осигуряване на необходимите енергийни ресурси, привличане на  повече директни чуждестранни инвестиции и чужди туристи.Министър-председателят изрази удовлетворение, че приятелските отношения между България и Държавата Израел, които по думите му отдавна са придобили характер на стратегическо партньорство, продължават да се развиват възходящо. ", "date": "2018.11.02", "title": "Борисов и Нетаняху продължиха с разговорите и днес сутринта"}
{"url": "https://www.novinite.bg/articles/166765/Cvetanov-vav-Veliko-Tarnovo-Imame-politicheska-volya-za-borba-s-korupciyata", "text": "Когато има съмнения за корупция, дори и на най-високо политическо ниво, държавата винаги е поощрявала разследващите органи да направят нужните проверки и истината да излезе наяве. Това е нашата сила – имаме политическа воля за ефектива борба с корупцията и няма нито един човек, който да е защитен.Това коментира пред журналисти във Велико Търново председателят на ПГ на ГЕРБ и зам.-председател на партията Цветан Цветанов. Цветан Цветанов подчерта, че в никакъв случай не може да се говори за криза при положение, че има рекордно висок БВП от 116 млрд. лв., увеличение както на доходите на гражданите, така и на средствата, които държавата отделя за различните сектори. „Всеки път, когато се съберем на коалиционен съвет, с нашите партньори отчитаме напредъка в изпълнението на управленската ни програма и до ден днешен нямаме нито едно концептуално различие с тях“, подчерта той. Цветанов, който е председател на Комисията по вътрешна сигурност и обществен ред, е във Велико Търново, където днес ще се проведе конференция за трафика на хора. В тази връзка пред представителите на медиите той отбеляза, че е важно с подобни кампании да се подобрява информираността на обществото за това явление. Цветан Цветанов отчете, че България все още запазва водещите си позиции като източник на трафик и че няма достатъчно добра идентификация на жертвите. „Именно затова подобни конференции имат такова значение.От законодателна гледна точка през годините нашата работа е била насочена към завишаването на наказанията при доказан случай на трафик. В момента тече съгласувателна процедура за точното определяне на механизма при който едно лице, когато бъде осъдено за трафик и държавата конфискува неговото имущество, генерирано посредством това престъпление, то експлоатираното лице да бъде обезщетено с част от тези средства, отнети в полза на държавата. По този начин искаме да има поне частична компенсация за целия ужас, изживян от жертвата“, уточни той.", "date": "2018.11.02", "title": "Цветанов във Велико Търново: Имаме политическа воля за борба с корупцията"}
{"url": "https://www.novinite.bg/articles/166778/Bojko-Borisov-Energijnata-diversifikaciya-e-ot-sashtestveno-znachenie", "text": "С влизането на Сърбия в ЕС, той ще стане по-силен, каза премиерът Бойко Борисов на Четиристранната среща на високо равнище между България, Гърция, Румъния и Сърбия, с участието на израелския премиер Бенямин Нетаняху: \"Да повдигнем нивото на свързаност – и енергийно, инфраструктурно, дигитално, и нашата политика никога не е била насочена срещу трети страни, точно обратното. Считаме, че с влизането на Сърбия в ЕС, ЕС ще стане по-силен, така че нашата четворка има за цел на само да укрепва ЕС, а и да го прави по-силен. Това, че сме поканили скъп гост дава възможност на колегите в двустранните срещи да си говорят и за инвестиции, и за всичко, което ги касае тях. Мисля, че идеята В Белград колегата Вучич да покани канцлера на Австрия Курц също е доста добра, защото това дава възможност с една среща да се направят, виждате, доста повече срещи.\"\r\nСпоред Борисов енергийната диверсификация е от съществено значение: \r\n\"Що се касае до енергийната сигурност, приели сме всички, че диверсификацията е от съществено значение. Неслучайно ние кръстихме нашия хъб или газово- разпределителен център Балкан, защото думата Балкани е обобщаваща за всички. Тя е такава, че прави Гърция еднакво важна с България и потоците , за които говори Алексис (Ципрас), израелският премиер, през Александруполис за газовия хъб, могат да отидат на север, могат да отидат на запад. Неслучайно ние казваме за този газов хъб, че ще идва и руска газ, и от българските и руски находища в Черно море, втечнен газ от Александруполис и когато стане – и другия подводен газов коридор. Това добре ли е за икономиките на всичките тези страни, добре е, защото на практика ще имаме избор да купим най-евтиния газ и конкуренцията ще намалява цените, няма да ги вдига. Така че нашият газов хъб, виждате директната връзка за Сърбия, Унгария, Австрия или от Гърция на север. Така че мисля в случая да обединяваме усилията си, а нищо не ни разделя. То е еднакво изгодно за всички страни, които са тук.\"\r\nБългарският премиер говори за инфраструктурната свързаност:\r\n\"Второто, за което искаме с Алексис (Ципрас) да подпишем декларация, защото искаме първо парламентите да се съгласят, на двете страни с това, което предлагаме – Просто, за да си представите, ето ни Балканите, а ето това тук е Александруполис, а ето това вече е готовите магистрали \"Тракия\" и \"Марица\". Една отсечка от 120-130  километра, магистрална, връзва във всички посоки България с Румъния, на север до Белград, Скопие, Тирана и Истанбул. Изградени инфраструктурни проекти. Сегашното трасе на жп линия та между Александруполис и Бургас можем да я модернизираме. Защо не България да има един кей на Александруполис, един кей на Солун, а съответно гърците – на Бургас, Варна и Лом или Русе. Така че даваме един пръстен и аз мога да уверя колегата Вучич, че магистралата София- Белград на 90% е готова, чакам да излязат археолозите от последните 90 километра. Но на практика Белград – Истанбул няма светофар. Солун – София - също, остава ни Кресненското дефиле. В огромната част \"Струма\" е готова. И виждате картата как е Гърция така, продълговата, от Александруполис всъщност Егейско и Черно море получават пряка връзка, нашите пристанища, ето я Дунава, до Германия\".\r\nБорисов каза още: \r\n\"И оттук минаваме вече на това колко ни е важно румънското председателство, защото именно Черноморската и Дунавската стратегия могат много силно да залегнат и да сложим на вниманието не само западните Балкани, а и Черноморската и Дунавската стратегия, Огромна възможност ни дава този процес. С колегата Нетаняху снощи говорихме и аз мисля, че предложението на Ципрас заслужава да го обсъдим и така както България и Италия бяха домакини на Световното по волейбол, да кандидатстваме 2030 година четири-пет държави -  Сърбия, Гърция, Румъния, България, за Световното първенство по футбол а и за други такива прояви.\r\nПоложихме много усилия с Алексис (Ципрас) и в договора между България и Бивша югославска република Македония да подпишем за добросъседство, който даде възможност вече след това пък те да седнат да говорят за името. Така че това, което сме направили, пак не е срещу трети страни, а точно обратното.  \r\n", "date": "2018.11.02", "title": "Бойко Борисов: Енергийната диверсификация е от съществено значение"}
{"url": "https://www.novinite.bg/articles/166782/Cvetanov-Neseriozno-e-da-govorish-za-smyana-na-modela-a-da-te-nyama-v-Narodnoto-sabranie", "text": "Не може да говориш за смяна на модела и системата на управление на държавата, а в следващия момент да те няма в парламента, където е мястото да зададеш важните актуални въпроси към властта. Това говори единствено за несериозност от страна на депутатите от опозицията и за абдикиране от задълженията им. Това коментира председателят на ПГ на ГЕРБ и зам.-председател на партията Цветан Цветанов пред журналисти в Горна Оряховица. Цветан Цветанов увери, че на извънредното пленарно заседание във вторник кворум ще има. Той изрази своето учудване, че именно в петък опозицията е решила да саботира работата на Народното събрание при положение, че именно в този ден се провежда парламентарният контрол, по време на който могат да се задават въпроси към изпълнителната власт. Председателят на ПГ на ГЕРБ изтъкна, че държавата е стабилна, доходите на гражданите непрекъснато се увеличават, има почти нулев дефицит, а в бюджета за следващата година са заложени повече средства във всички сектори. „Всякакви съпоставки с времената, когато управляваше кабинетът Орешарски, са напълно несъстоятелни“, категоричен бе Цветанов. По думите на Цветан Цветанов по време на управлението на ГЕРБ и Бойко Борисов винаги е имало воля за борба с престъпността и корупцията. „Ние многократно сме получавали високи оценки от нашите европейски партньори именно заради това“, обясни той и благодари на коалиционните си партньори, че винаги са давали своята пълна подкрепа на специализираните органи при разследването и разкриването на престъпна дейност и корупционни схеми в държавното управление.", "date": "2018.11.02", "title": "Цветанов: Несериозно е да говориш за смяна на модела, а да те няма в Народното събрание"}
{"url": "https://www.novinite.bg/articles/166799/Zatvaryat-dvijenieto-okolo-stadion-Vasil-Levski", "text": "Столична община въвежда организация на движението във връзка с футболна среща на 3 ноември. Престоят и паркирането ще са забранени от 8 сутринта до 20 часа при сектор Г на Националния стадион „Васил Левски”, а от обяд до 19:30 и на моста пред Националния стадион „Васил Левски”, предаде От 16:30 докато приключи мачът ще се забрани влизането на пътни превозни средства в двете посоки: ул. „Ген. Гурко” между бул. „Васил Левски” и бул. „Евлоги и Христо Георгиеви”; бул. „Евлоги и Христо Георгиеви” между пл. „Орлов мост” и бул. „Черни връх”; бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.\r\nИзключение ще правят само автобусите на градския транспорт. Това ще се случи само по преценка на ръководството на СДВР.\r\n", "date": "2018.11.02", "title": "Затварят движението около стадион “Васил Левски”"}
{"url": "https://www.novinite.bg/articles/166798/Konferenciya-Priobshtavashto-obrazovanie-2018-shte-se-provede-v-Sofiya", "text": "За шеста поредна година международнипт форум за приобщаващо образование в страната -Конференция Приобщаващо образование 2018  ще се проведе в София. Датата е 3 ноември от 9 часа в зала 6 на НДК, пише Тази година фокусът е върху темата за екипността, какви са отделните роли на отделните участници в процеса и как да се подобри взаимодействието помежду им.Специални гости на събитието ще бъдат д-р Бриджит Уолкър и проф. Дъглас Чийни от Вашингтонския университет, които ще говорят за това как се изграждат училищни лидерски екипи, както и за приобщаващото образование отвъд специалните образователни потребности. А проф. Давид Родригес от Лисабонския университет ще изнесе презентация на тема „Приобщаване или как да конструираме самолет, докато летим“.По време на форума ще бъде представена за първи път и книгата на Карън Ан Томлинсън – „Диференцирано преподаване в академично разнородни класни стаи“.Интерактивна дискусия по актуални въпроси, свързани с предизвикателствата пред приобщаващото образование в България ще се проведе за първи път.", "date": "2018.11.02", "title": "Конференция Приобщаващо образование 2018 ще се проведе в София"}
{"url": "https://www.novinite.bg/articles/166781/Prezidentat-Balgarskata-darjava-tryabva-da-sazdade-stabilna-socialna-sreda", "text": "Регламентирането на дейността на вероизповеданията в България трябва да доведе до създаването на стабилна социална среда за духовниците и поемането на ясен ангажимент от институциите за осигуряването на тяхното достойно заплащане. Това заяви президентът Румен Радев на среща днес на „Дондуков“ 2 с главния мюфтия д-р Мустафа Хаджи. На срещата, която се проведе по инициатива на Главното мюфтийство, беше подчертано, че поемането на заплатите на духовенството от българската държава е важна стъпка за недопускането на външни влияния в дейността на традиционните вероизповедания у нас. „Изготвянето на законопроектите за дейността на вероизповеданията в България следва да бъде в конструктивен диалог с представителите на традиционните религиозни общности“, заяви още Румен Радев. Д-р Мустафа Хаджи подчерта, че Главното мюфтийство и Българската православна църква споделят общи позиции в този диалог. „За нас е от изключително значение да имаме връзка с държавните институции при решаването на тези въпроси“, подчерта още д-р Мустафа Хаджи. По време на срещата държавният глава изрази подкрепата си за дейността на Главното мюфтийство мюсюлманското вероизповедание в България да се развива на основата на собствените си традиции. Президентът  беше категоричен, че не трябва да се допуска политизирането на което и да е вероизповедание, а обучението на мюсюлмански духовници следва да бъде в собствена материална база в съответствие с установените у нас образователни стандарти.", "date": "2018.11.02", "title": "Президентът: Българската държава трябва да създаде стабилна социална среда"}
{"url": "https://www.novinite.bg/articles/166783/Premierat-Borisov-Chetiristrannata-ni-sreshta-celi-da-pravi-Evropejskiya-sayuz-po-silen", "text": "Нашата четворка и събирането ни тук винаги са имали една цел – в рамките на Европейския съюз да повдигнем нивото на свързаност и политиката ни никога не е била насочена срещу трети страни. Четворката ни има за цел не само да укрепва ЕС, но и да го прави по-силен. Това заяви министър-председателят Бойко Борисов на брифинг в резиденция „Евксиноград“ след края на Четиристранната среща на високо равнище между България, Гърция, Румъния и Сърбия. Премиерът подчерта, че политиката на четиристранния формат е в ценностите на ЕС – свързаност, конкурентоспособност и повишаване на доходите. Министър-председателят Борисов акцентира върху енергийната сигурност и изтъкна значението на диверсификацията в тази сфера.По думите му неслучайно газоразпределителният център носи името „Балкан“ и добави, че този проект би дал възможност за повече избор и за намаляване на цените. Премиерът приветства и подписването на съвместна декларация между България и Гърция за развитието на железопътната връзка „Солун - Кавала - Александруполис - Бургас - Варна – Русе“. Борисов изтъкна също значението на транспортните „пръстени“ със съседните страни, които се формират и посредством изграждането на магистралите в България. Считаме, че с влизането на Сърбия в ЕС, Съюзът ще стане по-силен, добави българският министър-председател. Според него, след като по време на нашето председателство на Съвета на ЕС темата за Западните Балкани беше сериозно развита, предстоящото Румънско председателство може да отвори нови възможности, включвайки и темите за Дунавската и Черноморската стратегия в европейския дневен ред. Премиерът Борисов спорели също, че заслужава да се обсъди и идеята на гръцкия му колега Ципрас за 2030 година четирите държави да кандидатстват за световното първенство по футбол, а и за други спортни прояви. От свoя страна министър-председателят на Гърция Алексис Ципрас също акцентира върху придвижването на проектите от взаимен интерес. Наред с железопътната връзка „Солун - Кавала - Александруполис - Бургас - Варна – Русе“, той обяви, че е договорено и създаването на скоростен път от Александруполис до българската граница, от където може да се свърже със София, Варна и Бургас. Според Ципрас е необходимо да се инвестира и в енергийната сигурност на региона и изтъкна значението на интерконектора с България. С израелския премиер Бенямин Нетаняху е обсъдена и темата за източно средиземноморския тръбопровод East Med. „Като започнахме преди година нашите усилия, нещата на Балканите и в региона не бяха толкова оптимистични. Днес трудностите остават, но сме направили важни крачки напред“, заяви още Ципрас. Той специално подчерта ролята на Българското председателство на Съвета на ЕС за перспективата пред Западните Балкани. По думите му и Преспанското споразумение ще има ползи за развитието на ЮИЕ. Президентът на Република Сърбия Александър Вучич също обърна внимание на енергийната свързаност и инфраструктурните проекти, които по думите му са от ключово значение за Балканите. Това ще бъдат и част от темите на следващата четиристранна среща на високо ниво през декември, която ще се проведе в Белград. „Благодарни сме на България, Гърция, Румъния и на всички страни, които оказват подкрепа на Сърбия по европейския й път“, добави Вучич. Съгласихме се да създадем работна група, която да разгледа възможностите за изграждане на нови връзки през река Дунав между Румъния и България, отбеляза министър-председателят на Румъния Виорика Дънчила. По думите й проектът, който засяга скоростния път между Тимишоара и Панчево е разгледан на политическо равнище. Дънчила подчерта ангажимента на страната й да работи за свързаността и просперитета на региона. За Румъния кохезионната политика ще остане главната политика за инвестиции в ЕС и ще допринесе за преодоляване на дисбалансите в региона, каза още Дънчила. „Евреите са претърпели ужасни неща по време на Холокоста. Във вашите държави има изключително смели мъже и жени, които са се изправили с гърдите си и са защитавали живота им. Това е нещо, което никога няма да го забравим“, обърна се към колегите си премиерът на Израел Бенямин Нетаняху, който беше гост на Четиристранната среща. Той добави, че създавайки високи технологии, Израел работи за общата сигурност, предотвратени са много терористични атаки, а с получената помощ са спасени човешки животи. „С нашите партньори и приятели обсъдихме двустранно как да повишим сътрудничеството с Израел. В общия контекст има три сфери - технологии, енергетика и сигурност“, посочи Нетаняху. В изказването си той се спря на технологичната революция в света, която се наблюдава във всяка човешка дейност. Посочи как Израел може да помогне за повишаване на енергийните доставки и също се фокусира върху тръбопровода East Med.", "date": "2018.11.02", "title": "Премиерът Борисов: Четиристранната ни среща цели  да прави Европейския съюз по-силен"}
{"url": "https://www.novinite.bg/articles/166751/Lipsa-na-kvorum-spira-rabotata-na-parlamenta", "text": "След два неуспешни опита за регистрация парламентът не успя да започне днешното пленарно заседание.При първия опит в зала се регистрираха едва 110 народни представители, а при втория - 114. За да започне заседание е необходим минимум от 121 депутата.Както в началото на пленарната седмица, когато също имаше проблеми с кворума, днес депутатите от БСП и ДПС отново не се регистрират, а при втория опит дори не присъстваха в зала.Предстои трети и последен опит, но и ако при него не се събере необходимият кворум, днес парламентът няма да заседава.", "date": "2018.11.02", "title": "Липса на кворум спира работата на парламента"}
{"url": "https://www.novinite.bg/articles/166793/Mejdunaroden-muzikalen-festival-za-klasicheska-muzika-Artis", "text": "На 28 октомври от 19.00 часа в Камерна зала \"България\" с концерт на талантливи възпитаници на Националното музикално училище \"Любомир Пипков\" се открива второто издание на Международен музикален фестивал \"Артис\". По същото време в Галерия \"България\" (комплекс \"България\") ще бъдат изложени творби на млади художници от Частното училище по изкуства и чужди езици \"Артис\". Необходимостта от музиката като висше духовно послание е част от интелектуалното израстване на децата, а присъствието на европейските културни ценности в лицето на елитни музиканти с международен престиж, са вдъхновение и стимул за разгръщане на техния творчески потенциал. В програмата на Фестивала са включени още три камерни коцерта:8 ноември – 19.30 часа, Първо студио на БНР – Клавирен рецитал на Маруся Жанте, Франция –  брилянтна млада пианистка от Париж, която освен множеството международни награди наскоро спечели и първата награда Blanche Selva на престижния международен конкурс Orleans, Франция. 17 ноември – 19.00 часа, Камерна зала\" България \" – Камерен концерт на Деан Гаврич – професор по флейта в Майнц, Германия, принадлежащ към поколението блестящи флейтисти, чиято артистична кариера включва солови и камерни концерти в едни от най-престижните зали и фестивали в Европа, Азия и Америка. На сцената той ще си партнира с българските музиканти Столина Добрева – китара, Стефания Янкова – виола и Иван Лалев – виолончело, концертмайстор на Софийска филхармония.21 ноември – 19.30 часа, Първо студио на БНР – Камерен концерт на младите български таланти Зорница Иларионова – цигулка, Гергана Несторова – пиано, Мартин Павлов – флейта и Александър Лиалиос – пиано, изпълнители с блестящи изяви в Европа, САЩ, Япония и Китай.За втора поредна година Фестивал \"Артис\" се осъществява с подкрепата на дирекция \"Култура\" на Столична община, а тазгодишното издание и със специалното съдействие на Wishio. Билетите са в продажба на касите на \"Кантус Фирмус\" и Софийска филхармония – комплекс \"България\", както и on-line на  на цени от 10 и 12 лв. за концертите на 28 октомври и 17 ноември в Камерна зала \"България\". Концертите на 8 ноември и 21 ноември в Първо студио на БНР са с вход свободен. ", "date": "2018.11.02", "title": "Международен музикален фестивал за класическа музика \"Артис\""}
{"url": "https://www.novinite.bg/articles/166754/Blizki-na-ubitata-Darina-Viktorio-ya-tormozeshe-postoyanno", "text": "26-годишният Викторио Александров, обвинен за жестокото двойно убийство на 23-годишната Дарина и детето им, винаги е бил деспот и я е тормозил психически. Това разказаха пред bTV близки на убитата жена.„От момента, в който е с него, тя нямаше приятелки. На кръщене на детето, на рождени дни са само негови приятели. Дори брат ми и снаха ми не можеха да дойдат в апартамента, който те са купили”, заяви Таня Найденова, леля на младата жена.„Те нямаха право да идват, можеха да видят детето само с негово съгласие. Като се роди детето, беше започнал кампания да му се прехвърли половината апартамент. Започна да твърди, че те са искали да ги разделят”, допълни тя.„Много пъти говорих с нея, че това не е човек за нея, че няма да е първата самотна майка с дете, никой не е умрял от това. А тя умря от това, че просто замълча и не пожела да подаде жалба. Мълчеше за целия тормоз. Той я тормозеше най-вече психически, чупеше всичко около нея”, допълни Валерия Филкова, приятелка на семейството на Дарина.„Купиха им коли и на двамата. Затънаха в дългове към банките и той не позволяваше никой да идва в дома. Трябваше да се прави освещаване, тя искаше да ни покани, той не позволи. А ние не сме му направили нищо лошо”, категорична беше тя.„Докато е бил в „Пирогов”, обслужващият персонал каза, че докато гледа всички репортажи, просто е бил доволен, че е станал звезда”, подчерта Валерия Филкова.Лелята на Дарина беше категорична: „Аз не искам смърт за него. Смъртта за него е избавление. Искам постоянно да гледа това. Сто години да живее му пожелавам. Той е страхливец. Имам чувство, че е убил детето, защото е чул полицейските сирени и е стрелял в момента. Той е убил, за да не го издаде, защото то е плачело”.", "date": "2018.11.02", "title": "Близки на убитата Дарина: Викторио я тормозеше постоянно"}
{"url": "https://www.novinite.bg/articles/166802/Nyama-opasnost-za-jivota-na-ranenite-v-katastrofata-mejdu-avtobus-i-cimentovoz", "text": "Автобус и циментовоз се удариха челно край Пасарел малко преди обяд. Няма загинали, но 5-ма души са ранени.В 10:16 ч. е подаден сигналът за пътния инцидент. Челният сблъсък е станал в отсечката между Кокаляне и Пасарел. На деветата минута пристига първата линейка. Ранени са петима - трима от пътниците и двамата водачи на превозните средства. Шофьорът на циментовоза е получил медицинска помощ на място, водачът на автобуса е откаран в \"Пирогов\". След преглед е бил освободен.Антон Луков - говорител на УМБАЛ \"Св. Анна\": При нас бяха доведени двама пострадали - мъж на 78 години и жена на 72 години. Мъжът е с хематом в лицевата част, а жената с фрактура на носа. И двамата са без пряка опасност за живота. Хоспитализирани са в клиника по лицево-челюстна хирургия на УМБАЛ \"Св. Анна\".Няколко са версиите за пътния инцидент. Едната е влизане с несъобразена скорост в много острия завой и навлизане в плътното, в което се е движел автобуса. Втората е хлъзгав път.От водачите и на двете превозни средства са взети взети проби за алкохол и наркотици.", "date": "2018.11.02", "title": "Няма опасност за живота на ранените в катастрофата между автобус и циментовоз"}
{"url": "https://www.novinite.bg/articles/166772/Prof-Ivo-Petrov-napravi-parvata-u-nas-bezkravna-rekonstrukciya-na-mitralna-klapa", "text": "Статистиката сочи, че около 0,5 % от населението страда от вторична недостатъчност на митралната клапа, за България това са приблизително 30 000 душиУникална сърдечна интервенция бе направена за първи път в България от екипа на проф. д-р Иво Петров в Сити клиник Аджибадем в София. Лекарите успешно извършиха безкръвна реконструкция на силно увредена митрална клапа на 84-годишен пациент със сърдечна недостатъчност, съобщиха за  от болницата.„Постигнахме повече отколкото очаквахме. Въпреки че операцията беше доста трудна поради нелесната анатомия на пациента, резултатът от морфологична и клинична гледна точка е отличен. Митралната инсуфициенция (б. р. непълно затваряне на митралната клапа по време на систола, което в резултат води до обратно връщане на кръв от лявата камера към лявото предсърдие) беше гигантска, а сега буквално има само следи от нея. Пациентът е стабилен с много добра клинична прогноза.“, сподели минути след операцията удовлетворението си проф. Петров.Минимално инвазивната процедура (MitraClip) е извършена на 1 ноември от екипа на проф. Иво Петров от Аджибадем Сити Клиник Сърдечно-съдов център в сътрудничество с проф. Власис Ниньос от Солун. Безкръвната операция, която набира скорост поради отличните резултати, е алтернатива на отвореното хирургично лечение и е подходяща при пациенти с митрална инсуфициенция и с висок риск за открито оперативно лечение.Мултидисциплинарният екип на кордиологичната болница, начело с проф. Петров, установява, че отворена сърдечна операция за пластика или подмяна на митралната клапа, няма да бъде понесена от 84-годишния пациент. Състоянието му допълнително се утежнява и от редица придружаващи заболявания, както и от предшестващи сърдечна операция и коронарни интервенции през последните години. Без сериозна медицинска намеса за корекция на тежката митрална недостатъчност, прогнозата за живота на мъжа е крайно негативна.проф. д-р Иво Петров извършва кардиологична интервенцияСнимки: Сити Клиник Аджъбадем„Специалното устройство MitraClip наподобява кламер, който щипва разминаващите се платна на клапата, те застават в една плоскост, събрани едно към друго и така вече клапата не пропуска. Това радикално лечение се прилага рутинно в 7 европейски страни, като се реимбурсира. В световен мащаб се прилага повече от 10 години с извършени над 50 000 имплантации. Последните данни от проучването COAPT, които бяха представени на най-големия международен конгрес по инвазивна кардиология – TCT в Ню Йорк, са изключително позитивни. Те показват, че имплантирането на MitraClip не само прекратява пропускането на клапата, но подобрява качеството на живот и увеличава преживяемостта“, обясни националният консултант по инвазивна кардиология проф. Иво Петров.Средноевропейската статистиката сочи, че около 0,5 % от населението страда от вторична недостатъчност на митралната клапа поради разширение на кухините на сърцето. За България това са приблизително 30 000 души. Тези пациенти са обект на отворено хирургично лечение, като 10% от тях са високорискови. При част от пациентите пропускането на митралната сърдечна клапа или митралната инсуфициенция е в резултат на разширяване кухините на сърцето и раздалечаване на платната на клапата, при което тя започва да пропуска.Класическото решение е отворена операция – пластика (прибиране на платната на клапата) или смяна на самата клапа. При тези пациенти с вторично възникнала митрална недостатъчност, помпената функция на сърцето е много отслабена, а придружаващите я белодробни, бъбречни, чернодробни заболявания правят откритата оперативна интервенция високорискова. За тях имплантирането на MitraClip е единственият шанс на лечение.", "date": "2018.11.02", "title": "Проф. Иво Петров направи първата у нас безкръвна реконструкция на митрална клапа"}
{"url": "https://www.novinite.bg/articles/166776/Decata-mogat-da-pishat-na-Dyado-Koleda-do-12-dekemvri", "text": "Стартира традиционният детски конкурс \"Най-красиво писмо до Дядо Коледа\" на \"Български пощи\".Всяко детско писмо ще получи личен отговор от Дядо Коледа, ако върху пощенския плик е изписан правилно адрес на подателя и е залепена марка от 65 стотинки. Вместо адрес на получател е достатъчно да пише ясно „За Дядо Коледа“.Тази година крайният срок за изпращане на писмата е 12 декември.", "date": "2018.11.02", "title": "Децата могат да пишат на Дядо Коледа до 12 декември"}
{"url": "https://www.novinite.bg/articles/166749/Ninova-Koyato-partiya-se-e-dokosnala-do-GERB-e-priklyuchila-sas-svoeto-politichesko-badeshte", "text": "\"Която  партия се е докоснала до ГЕРБ, е приключила със своето политическо бъдеще. Припомням ви  РЗС,  БДЦ, АБВ, „Реформаторите“ и сега „Патриотите“. Гордея се с вас, че само БСП отказа тази смъртоносна прегръдка.  Благодаря ви,че останахме верни на идеите си и на онзи един милион българи, които ни избраха като алтернатива на ГЕРБ.\" Това заяви на среща с партийния актив и граждани от район „Оборище“ лидерът на БСП Корнелия Нинова. С нея бяха  и народните представители от ПГ на „БСП за България“ Георги Свиленски, Иван Ченчев и Таско Ерменков. „Срещаме се в изключително напрегнат момент за България- на правителствена криза и политическа нестабилност. Сигурно сме единствената държава, в която двама вицепремиери са заплашили, че ще се самоубият.Валери Симеонов, че ще се хвърли от моста на Бургас с релса на врата, а Красимир Каракачанов, като по-воевода, че ще се застреля на площада. Уви, патриотите са готови да си дадат живота, но не в борбата за свобода,  а в борбата за корупция“, каза пред събралите се Нинова. „ Днес въпросът вече не е- какво ще правят ГЕРБ, а какво ще правим след режима „Борисов“.Той безспорно си отива. Голямото предизвикателство пред нас и българите е- какво ще се случва оттук нататък“, каза още лидерът на левицата. Тя добави, че БСП си е поставила амбициозна цел с проекта  „Визия за България“. По думите й той не е съвършен, но е отворен към всеки българин, който иска да помогне за пробуждането на националната енергия. Според нея основните задачи в момента са предотвратяването на демографската катастрофа и изчезването ни като народ, нация- с добро здравеопазване и добро образование. Тя добави, че това може да стане със силна икономика и производство. Корнелия Нинова обясни, че народните представители на ПГ на „БСП за България“ са се срещнали с хората дори от най-малките населени места. „Ако в началото идваха основно хора от партийните структури, сега са  изключително много, включително и активни членове на нашият опонент ГЕРБ\", каза Нинова. Председателят на левицата информира, че проектът е представен пред европейските посланици, посланика на САЩ, на Русия, а днес и пред посланика на Китай,  както и пред президента Румен Радев и неговия екип. „Много честно си казваме в този документ, че всички партии, управлявали през годините на прехода, сме допуснали грешки. Имаме конгресно решение, в което се казват и грешките на БСП.  Желанието ни с „Визия за България“ е, признавайки това, да сложим край на прехода и да се опитаме да съберем национална енергия за друг модел на развитие. Да обединим колкото може повече българи за няколко национални приоритета. И който и да управлява, да ги следва. На първо място, ще трябва да възстановим основополагащите принципи на правовата държава и социалната държава – гарантирани в Конституцията, да възстановим истинското действие на държавните институции. ГЕРБ ги разгради. Неолибералният модел извади държавата от всички сектори на обществения живот, като делегира правата й на частни структури, олигарси и корпорации\"-категорична беше Корнелия Нинова. Ще възстановим ролята на държавата,така както вече направиха редица европейски държави.  Лидерът на БСП представи съдържанието на „Визия за България“ пред събралите се, като обърна внимание на заложените политики в здравеопазването, образованието и националната сигурност. Депутатите представиха новия модел на данъчна политика с прогресивен данък, диференцирана ставка на ДДС за лекарства и хляб,семейно подоходно облагане и данък дивидент. По време на срещата Корнелия Нинова връчи членски карти на млади хора, които са решили да влязат в БСП.", "date": "2018.11.02", "title": "Нинова: Която  партия се е докоснала до ГЕРБ, е приключила със своето политическо бъдеще"}
{"url": "https://www.novinite.bg/articles/166779/Spipaha-mladeji-s-amfetamini-i-kanabis", "text": "Амфетамин и канабис са открили дупнишки полицаи при извършени процесуално-следствени действия на два адреса в Кюстендил и в с. Самораново. Това съобщиха от пресцентъра на МВР.Жилищата са обитавани от двама мъже - на 25 и 26 години. Количеството на амфетамина е 75 г, на канабиса - 42 г.Видът на наркотичните вещества е установен с полеви наркотест.Наркотичните вещества са открити при проведена специализирана операция за противодействие на престъпленията, свързани с наркотици. По случая е образувано досъдебно производство, уведомен е дежурен прокурор.", "date": "2018.11.02", "title": "Спипаха младежи с амфетамини и канабис"}
{"url": "https://www.novinite.bg/articles/166755/Sadat-otkaza-da-pusne-Ivancheva-pod-domashen-arest", "text": "Апелативният съд отказа да измени мярката на отстранения кмет на „Младост“ Десислава Иванчева и заместничката й Биляна Петрова от „задържане под стража“ в „домашен арест“. Това е решил Апелативният съд вчера на закрито заседание, каза съдия Иво Хинов, който гледа делото „Иванчева“. В същото време стана ясно, че Петко Дюлгеров е пуснат под домашен арест. На днешното заседание той дойде сам и пеш. Пред медиите той отказа да коментира дали познава Десислава Иванчева, Биляна Петрова и бизнесмена Александър Ваклин, както и дали е участвал в договарянето и предаването на откупа от 70 000 евро. На 25 октомври прокуратурата ще обжалва пускането на Дюлгеров под домашен арест. Стана ясно още, че вчера отстраненият заместник-кмет на столичната община \"Младост\" Биляна Петрова е получила нервна криза и се е наложило намеса на медицински екип. БГНЕС припомня, че отстраненият от поста кмет на столичния район „Младост” Десислава Иванчева, заместничката й Биляна Петрова и бившият кмет на района Петко Дюлгеров бяха задържани при акция на 17 април. Повод за нея беше разследване за подкуп от 70 000 евро, даден на Иванчева от строителния предприемач Александър Ваклин. На последното заседание по делото от преди седмица временно изпълняващият длъжността кмет на район „Младост” Румен Русев се отрече от показанията, които е дал в досъдебното производство срещу Иванчева. В зала Русев каза, че всички преписки са отивали при Иванчева с малки изключения, където се е бавела тяхната обработка. Той каза още, че не е присъствал на разговор между Иванчева и инвеститор, в който тя да поиска дар за себе си. Той се отрече и от показанието си, че за да задвижи преписка Иванчева е изисквала да се направи дарение или да се приложи т.нар. социално корпоративна отговорност. По отношение на сагата с бизнесмена Александър Ваклин, Русев каза, че е трябвало само да изчисли РЗП-то на строежа му и потвърди, че не е присъствал на срещи с него. На излизане от съдебната зала той отказа да отговори на журналистическите въпроси. На заседанието на 18 октомври Специализираният наказателен съд реши да промени мярката на Иванчева и Петрова от постоянен на домашен арест. До тогава съдът отказваше да наложи по-леката мярка с мотив, че предстои разпит на свидетели, на които може да бъде оказано влияние. Още на следващия ден Специализираната прокуратура съобщи, че ще протестира определението на Спецсъда за изменение на мерките за неотклонение на двете. Затова Иванчева и Петрова останаха в следствения арест, тъй като Апелативният спецсъд има 7-дневен законов срок за произнасяне.", "date": "2018.11.02", "title": "Съдът отказа да пусне Иванчева под домашен арест"}
{"url": "https://www.novinite.bg/articles/166750/Dneven-horoskop-za-petak-2-noemvri-2018-g", "text": "Събитията през този ден ще ви научат как да бъдете толерантни. Усмихвайте се на хората около вас, така ще направите деня им по-хубав.Обърнете внимание на кариерата си днес. Трябва да се трудите усърдно, за да постигнете желаните резултати и да сбъднете мечтите си.Губите търпение, хората около вас не ви изслушват. Спрете да се тормозите и отвръщайте със същото. Никой не заслужава да хабите нервите си.Вижте повече: ", "date": "2018.11.02", "title": "Дневен хороскоп за петък, 2 ноември 2018 г."}
{"url": "https://www.novinite.bg/articles/166756/V-Sarbiya-razbiha-shema-za-poluchavane-na-balgarsko-grajdanstvo", "text": "Властите в Сърбия са арестували четирима души по подозрения, че с подкупи са уреждали издаването на неверни документи, с които сърби могат да получат българско гражданство.Това става ясно от съобщение на интернет страницата на сръбското МВР късно в четвъртък. Акцията е проведена от полицията, Отдела за борба срещу корупцията и Специалния антикорупционен отдел на прокуратурата в Ниш.Арестуваните са служител на общината в Пирот, лекар от Димитровград, още един гражданин на Димитровград и един на град Чуприя. За последните двама се смята, че през последните две години са плащали подкупи на лекаря от Димитровград да издава лъжливи уверения на трети лица, че са преминавали през определени прегледи.За същите трети лица двамата са предавали подкупи и на служителя на общината в Пирот, за да записва в документите й, че имат български произход. Целта е била тази невярна информация да бъде представяна на българските власти и да се получава българско гражданство.В съобщението на сръбското МВР не се споменава на колко души са издадени такива неверни документи за посочения период от 2 години. Информацията за арести дойде часове след като наблюдаващият прокурор по делото за корупционните практики в Държавната агенция за българите в чужбина (ДАБЧ) Ангел Кънев съобщи, че действия по разследването се извършват и в няколко чужди държави Украйна, Западни Балкани и други.„Възложили сме на компетентни разследващи да съберат доказателства по наш искания по молби за правна помощ. Те основно са свързани със събиране на документи и със справки от официални институции, предимно общини и църковни общности. В някои тези държави църковните общности издават официални документи, удостоверяващ брак или произход“, обясни Кънев.Той каза това вчера, след като Специализираният наказателен съд остави за постоянно в ареста председателя и главния секретар на ДАЧБ Петър Харалампиев и Красимир Томов, и сръбския гражданин Марко Стойов.", "date": "2018.11.02", "title": "В Сърбия разбиха схема за получаване на българско гражданство"}
{"url": "https://www.novinite.bg/articles/166789/V-Kipar-otnovo-otlojiha-deloto-za-falita-na-Olimpik", "text": "\r\nДелото за застрахователното дружество \"Олимпиик\" беше отложено за пореден път. Процедурата по ликвидация този път не получи зелена светлина заради включването в процеса на нов адвокат. Той ще представлява двамата кредитори.\r\n\r\n\r\n\r\n\r\n", "date": "2018.11.02", "title": "В Кипър отново отложиха делото за фалита на \"Олимпик\""}
{"url": "https://www.novinite.bg/articles/166742/Predimno-oblachno-no-toplo-za-sezona", "text": "Днес над страната ще преобладава облачно, а в равнините и котловините и мъгливо време. На отделни места ще превали слаб дъжд. Временно подобрение на видимостта ще настъпва в следобедните часове. Ще духа слаб до умерен вятър от изток-североизток. Максималните температури ще са между 19 и 24 градуса, в София - около 22, сочи прогнозата на НИМХ.Атмосферното налягане е и ще се задържи по-високо от средното за ноември.В планините ще има значителна облачност, но без съществени валежи. Ще духа слаб до умерен югоизточен вятър. Максималната температура на височина 1200 метра около 19 градуса, на 2000 метра – около 13.По Черноморието ще преобладава облачно и мъгливо време, като временно подобрение на видимостта ще настъпва в следобедните часове. Ще духа до умерен вятър от изток-североизток. Максимални температури на въздуха и морската вода – 17-18 градуса. Вълнение на морето 1-2 бала.", "date": "2018.11.02", "title": "Предимно облачно, но топло за сезона"}
{"url": "https://www.novinite.bg/articles/166788/Napadenie-v-ofisa-na-Sony-Music-v-London", "text": "Неизвестен нападател е атакувал главната квартира на Sony Music в Западен Лондон, съобщава Sky News. По предварителни данни мъжът се е нахвърлил на сътрудници на офиса и успял да рани с нож двама от тях, предаде БНР.На мястото е пристигнала полиция, която е отцепила района. Всички хора в сградата са евакуирани.Засега полицията се въздържа да характеризира нападението като тероризъм.", "date": "2018.11.02", "title": "Нападение в офиса на Sony Music в Лондон"}
{"url": "https://www.novinite.bg/articles/166800/Yubileen-spektakal-koncert-na-Katedra-Scenichno-dvijenie-v-NATFIZ", "text": "С бляскав концерт-спектакъл на трети ноември ще завърши програмата посветена на юбилейната 50 годишнина на Катедра „Сценично движение” в Националната академия за театрално и филмово изкуство. Събитието ще бъде на голямата сцена при Театър НАТФИЗ. Концертът е отворен и за публика. Като на него ще могат да видят съвременните постижения в областта на сценичното движение.Ректорът на НАТФИЗ проф. д-р Станислав Семерджиев ще открие тържеството. Председателят на Световната организация по Пантомима Марко Стоянович ще връчи награда за цялостен принос на Вельо Горанов в края на концерта. Изложбата, която съпътства научната продукция на Катедра „Сценично движение” ще можете да видите във фоайето на Театър НАТФИЗ до 10 ноември.До 5 ноември академията за театрално и филмово изкуство е домакин на студентския фолмов фестивал „Ранно пиле”. Той е организиран от Американска фондация за България. Общо 116 документални, игрални и анимационни филми са включени в състезателната програма за тази година. Във фестивала освен българи ще вземат участие представители и от Албания, Сърбия, Бангладеш, Бразилия, Венецуела, Великобритания, Испания, Иран, Перу, Полша и много други.", "date": "2018.11.02", "title": "Юбилеен спектакъл-концерт на Катедра „Сценично движение” в НАТФИЗ"}
{"url": "https://www.novinite.bg/articles/166745/V-polunosht-spirat-metroto-mejdu-Serdika-i-Vasil-Levski", "text": "До полунощ ще се движи метрото между станция „Васил Левски“ и станция „Сердика“. Това съобщи директорът на “Метрополитен” инж. Стоян Братоев пред БНР. Спирките ще са крайни, а за трасето между тях ще бъде осигурено с наземен транспорт през почивните дни. Ще има автобуси, в които може да се пътувам с с билет за метрото и карти, пише „Движението от стадион „Васил Левски“ до “Младост” ще бъде обезпечено, както и до летището, до Бизнес парка. Ще се спази и графикът на движение „Сердика“ към „Сливница“, „Обеля“ и оттам до станция „Витоша“. От “Метрополитен” са подсигурили и движението по втората линия да бъде, както е в съботно-неделния график“.От Столична община предупредиха преди дни, че метрото няма да се движи в събота и неделя между “Сердика” и “Васил Левски”, защото тунелопробината машита ще работи по третата метролиния под съществуващите. Движението на метровлаковете между двете спирки ще бъде въстановено в понеделник сутринта, а в неделя, 4 ноември в 12 часа ще започне подаване на напрежение.От няколко дни машината се подготвя за тръгване и да мине под това трасе. Нарочно направихме така, че машината да мине през уикенда, защото тогава е по-малко движението на пътниците през метрото, обясни инж. Братоев.  Той се надява това да е единственото спиране на метрото във връзка с изграждането на третата линия, защото това било единствена точка, по окято имало такова преминаване.Строителните дейности няма да се усещат на повърхността, допълни той.", "date": "2018.11.02", "title": "В полунощ спират метрото между “Сердика” и “Васил Левски”"}
{"url": "https://www.novinite.bg/articles/166744/Zatvaryat-otsechkata-Vladaya-Gorno-Dragichevo", "text": "В 9 часа тази сутрин затварят пътя край Владая, което е част от София – Перник. Движението ще е ограничено в района на гара Владая и спряно до 22 часа тази вечер. Причината е рехабилитация на пътя, която започна преди седмица. Движението днес ще бъде пренасочено през магистрала “Люлин”, пишаДо момента ремонтът се извършване без да се затваря пътят. Колите се движеха в две ленти, а в третата се работеше. На пътя ще се поставя нова настилка и специална мрежа под нея, която да предпазва асфалта от изкривяване. Освет магистрала “Люлин” автомобилите могат да ползват и третокласния път Суходол – Мало Бучино – Голямо Бучино – Перник.", "date": "2018.11.02", "title": "Затварят отсечката Владая – Горно Драгичево"}
{"url": "https://www.novinite.bg/articles/166748/Tridnevna-partnorska-iniciativa-shte-otbeleji-130-godishninata-na-SU", "text": "Повече от 30 институции и организации от всички сектори, сред които и Столична община, се обединиха в партньорска инициатива, посветена на 130-годишнината на СУ „Свети Климент Охридски“ и 10-та годишнина на специалност „Неформално образование“ към Факултета по педагогика. Тя обхваща три паралелни събития:изложение \"Дни на неформалното образование\", международна научно-практическа конференция „Неформалното образование пред предизвикателствата на 21-ви век\" и представяне на ново академично издание \"Антология Неформално образование\", които ще се състоят  в рамките на три дни – 4, 5 и 6 ноември.Програмата на изложението \"Дни на неформалното образование\" в музея \"Земята и хората\" включва три тематични дни: семеен (4 ноември), педагогически (5 ноември) и младежки (6 ноември). В рамките на 3-те дни в музея от 10:00 до 18:00 ч. посетителите ще могат да посетят различни тематични щандове и ателиета, както и да се насладят на разнообразни пърформънси и демонстрации в музея.Официалното откриване на инициативата, с участието на представители на няколко министерства, браншови организации и творчески съюзи, е на 4 ноември (неделя) от 12:00 ч. в музея „Земята и хората\". Този първи семеен ден от \"Дните на неформалното образование\" включва интерактивни занимания за децата и техните родители. По същото време участниците в конференцията ще се срещнат с лидери на иновативни български модели за неформално образование, а на следобедна постерна сесия  ще се запознаят с опита на 15 авторски екипа – изследователи и автори на иновативни програми за неформално учене и обучение.На 5 ноември (понеделник), в рамките на втория \"педагогически ден\" на изложението в музея, посетителите ще могат да избират между богата палитра от информационни и обучителни сесии за треньори, обучители и ментори на неформални образователни програми. Този ден от 9:30 ч. в Нова конферентна зала на  Софийския университет започва и пленарната сесия на конференцията, в която гост-лектори са  проф. Алън Роджърс и проф. Майкъл Осбърн (Великобритания), проф. Рене Кларихс (Холандия) и проф. Силвия Николаева (България). От 17:30 часа в нова конферентна зала на Ректората ще бъде представена и новоизлязлата „Антология Неформално образование“. В своите над 850 страници изданието обединява исторически извори, оригинални и вече публикувани текстове на над 60 български и чуждестранни автори – изследователи, водещи практици, докторанти, общественици.6 ноември (вторник) е младежкият ден на Дните на неформалното образование в музея. Негови домакини са десетки младежки и бизнес организации, които развиват свои оригинални обучителни и квалификационни дейности. В програмата на конференцията за деня пък са включени мобилни учебни визити за запознаване с 11 иновативни образователни практики в град София, а от 14:00 ч. в конферентната зала  на музея \"Земята и хората\" форумът ще приключи своята програма с две тематични кръгли маси, чийто фокус са проблемите и предизвикателствата през неформалното образование за младежи и възрастни в сферата неформалното образование с младежки, местни и професионални общности.Повече информация за програмата на Дните на неформалното образование ще намерите тук: , а за конференцията – тук: .", "date": "2018.11.02", "title": "Тридневна партньорска инициатива ще отбележи 130-годишнината на СУ"}
{"url": "https://www.novinite.bg/articles/166761/MVR-Tarsim-Arabadjievi-Franciya-reshava-koga-da-ni-varne-Banevi", "text": " За годините, в които съм работил в МВР, съм показал, че може да ми се има доверие. Имаше кризисен период в министерството, получи се кадрови шок, тъй като колеги искаха да запазят пенсиите. Условията и заплатите в МВР се повишават. Това заяви пред БНТ министър Младен Маринов.\"Полицията и Институтът по криминалистика показаха, че работят добре по случая с убитата Виктория Маринова. Благодарим и на Германия за бързата реакция по екстрадирането на Северин. В момента продължава издирването на семейство Арабаджиеви и от Интерпол, а от колегите във Франция зависи кога ще бъдат върнати Баневи в България\", обясни министърът по повод последните акции срещу олигарсите.\"Опитваме се да намалим изтичането на информация в службите. Виждате, че започваме да правим все повече арести. Ще прилагаме закона с цялата му сила, дори когато се касае за нарушаване на тишината. Прокуратурата незабавно действа по случаите, в които има нападнати полицаи. Обвиняемите дори признават вината си и искат по-бърза присъда. Трябва да обединим усилията си с институциите, за да спрем беззаконието в градове и села с преобладаващо население от малцинствата\", каза още Маринов. По думите му, проблемът с мигрантите е в цяла Европа, но допълни, че има тенденция на намаляването на бежанците у нас.\"Като ръководител на МВР, не мога да кажа, че съм доволен от бюджета, но тези 10%, които са повече в бюджета, са добре за полицията. Подкрепям колегите, които са обвинени от Турция. Ще съберем средства за тяхната защита\", коментира Маринов.", "date": "2018.11.02", "title": "МВР: Търсим Арабаджиеви, Франция решава кога да ни върне Баневи"}
{"url": "https://www.novinite.bg/articles/166747/Evgeni-Krusev-proveri-remonta-na-ul-Boyanska-rajon-Vitosha", "text": "\"Предстои полагането на последния износващ пласт асфалт, работа по уличното осветление и тротоарните настилки на ул. “Боянска“ в район „Витоша“, която е една от основните за квартала.\" Това каза заместник-кметът по направление транспорт на Столична община Евгени Крусев при проверка на обекта.\"Очакваме до две седмици да бъде завършен основния ремонт на ул. “Боянска“, но ако има закъснение, изпълнителят ще бъде санкциониран\" – посочи зам.-кметът Крусев.Изпълнител на обекта е ПСТ ГРУП ЕАД. Работата по основния ремонт на ул. “Боянска“ започна в началото на октомври, като срокът е 25 дни. \"Поради промяна на нивелетата има обосновано закъснение в изпълнението, но ако фирмата не приключи обекта в близките дни, ще има реално закъснение, за което ще бъде и санкционирана\" – каза също Крусев.Работите включват цялостна подмяна на настилката на улицата, която е близо километър, с ширина на пътното платно 9 м, две ленти по 4,5 м в посока. В зоните на кръстовищата и на пешеходните пътеки се предвижда поставянето на тактилни ленти от червени бетонови плочи.Много важно за изпълнението на улицата е отводняването. За целта е предвидена цялостна подмяна на пътния окоп с нов облицован. Наредени са нови бордюри, изграден е канал с дължина 57 м. Направени са основните работи за новото улично осветление: шахти, фундаменти, тръбна мрежа и предстои поставянето на стълбовете.Приключва и работата по тротоарите на бул. “Арсеналски“, изправят се част от стълбовете на контактно-кабелната мрежа. Извършват се довършителни работи по ул. “Феникс“ в кв. “Овча купел“ и ул. “Хемус“ в район „Слатина“.", "date": "2018.11.02", "title": "Евгени Крусев провери ремонта на ул. „Боянска“, район „Витоша“"}
{"url": "https://www.novinite.bg/articles/166763/Do-1700-chasa-dvijenieto-v-uchastaci-ot-AM-Hemus-i-Trakiya-shte-e-v-edna-lenta", "text": "До 17.00 часа днес движението е в една лента в участъци от автомагистралите \"Хемус\" и \"Тракия\", съобщиха от пресцентъра на АПИ.Промените са поради ремонтни дейности - от км 18 до км 19 в посока София на автомагистрала \"Хемус\" при Потоп; от км 19 до км 21 в двете посоки и от км 30 до км 34 в посока Бургас на автомагистрала \"Тракия\", където се ремонтират ограничителните системи; от км 48 до км 49 в посока София на АМ \"Тракия\".Шофьорите да се движат с повишено внимание и съобразена скорост, спазвайки пътната сигнализация в тези участъци от автомагистралите, съветват от АПИ.", "date": "2018.11.02", "title": "До 17:00 часа движението в участъци от АМ \"Хемус\" и \"Тракия\" ще е в една лента"}
{"url": "https://www.novinite.bg/articles/166753/Dariteli-fantomi-razdavat-negodni-hrani-na-bedni", "text": "Дарители фантоми раздават негодни храни от Германия на бедни у нас. Последният такъв случай е засечен от хранителните инспектори в църква, съобщава \"Монитор\".Те са предоставени на Евангелската баптистка църква в Сандански, която е раздала голямо количество от тях на бедни хора, преди инспекторите да влязат в складовете ѝ.„Продуктите с изтекъл срок на годност са спрени от реализация и ще бъдат унищожени. Хванати са 74 кутии с десерти по 16 броя във всяка, 24 броя двукилограмови консерви с домати, 9 кутии с пудинг, 13 десетлитрови туби с фритюрна мазнина и оцет балсамико в 20 кашона по 6 броя. В помещение към църквата са установени и 1200 кг. продукти от дарението в срок на годност брашно, сухи супи, мюсли, кисели краставички, оцет балсамико, пастет“, посочват от БАБХ.На църквата е връчен акт за административно нарушение. Предстои издаване на наказателно постановление за това нарушение като санкцията ще бъде в размер от 500 до 1000 лв., казаха още от агенцията.Санкциите по Закона за храните за физически лица са от 500-1000 лв. При повторно нарушение са предвидени от 1000 до 2000 лв. Санкцията за юридически лица е от 1000 до 2000лв, а при повторно нарушение от - 2000 до 4000 лева.", "date": "2018.11.02", "title": "Дарители фантоми раздават негодни храни на бедни"}
{"url": "https://www.novinite.bg/articles/166766/Avtobus-i-cimentovoz-se-udariha-na-patya-Sofiya-Samokov", "text": "Автобус и циментовоз се удариха на пътя София - Самоков в петък. Инцидентът станал в отсечката между Кокаляне и Пасарел.Ранени са петима души, двама от които - водачите на двете превозни средства, съобщиха от МВР за NOVA. Животът на пострадалите е вън от опасност.Движението в района е силно затруднено.", "date": "2018.11.02", "title": "Автобус и циментовоз се удариха на пътя София - Самоков"}
{"url": "https://www.novinite.bg/articles/166768/Spipaha-visokotehnologichna-domashna-oranjeriya-za-marihuana", "text": "В хода на проведена през вчерашния ден полицейска операция за противодействие на престъпленията с наркотични вещества на обслужваната територия, служители на РУ- Костинброд предприели проверка на частен имот в града. На адреса полицаите установили оборудвана високотехнологична оранжерия за отглеждане на марихуана в домашни условия. При последвалите процесуално- следствени действия са намерени и иззети: нагревателни лампи, вентилационна инсталация, токоизправители, термометри, пет пластмасови туби с торов разтвор, около 5 кг суха зелена тревиста маса, реагираща на канабис, както и 166 саксии с корени от растения. 53- годишният наемател на жилището, криминално проявен и осъждан,  е задържан за срок до 24 часа. По случая е образувано досъдебно производство, пълното документиране на което продължава под надзора на Районна прокуратура- Костинброд. ", "date": "2018.11.02", "title": "Спипаха високотехнологична домашна оранжерия за марихуана"}
{"url": "https://www.novinite.bg/articles/166760/Intenziven-trafik-po-granicite-na-stranata", "text": "Интензивен е трафикът на ГКПП „Капитан Андреево“, „Дунав мост“-Русе и „Кардам“ на изход за товарни автомобили. Това съобщиха от пресцентъра на ГД „Гранична полиция“.Информацията за трафика на българските гранични контролно-пропускателни пунктове е към 9.00 часа.На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.От 24 октомври 2018 поради лоши метеорологични условия и ниско ниво на река Дунав, фериботнните платформи обслужващи Оряхово - Бекет преустановяват работа.", "date": "2018.11.02", "title": "Интензивен трафик по границите на страната"}
{"url": "https://www.novinite.bg/articles/166757/Atariya-ostavi-chast-ot-Burgas-bez-tok", "text": "Авария в подстанция „Славейков“ на Електроенергийния системен оператор (ЕСО) прекъсна захранването за част от гр. Бургас Авария в подстанция „Славейков“, собственост на Електроенергийния системен оператор (ЕСО), от днес, 2.11.2018 г. доведе до прекъсване в електрозахранването за клиентите в някои райони на гр. Бургас. Специалистите на Електроразпределение Юг oт диспечерския център за управление на мрежата оказват пълно съдействие на ЕСО с цел по-бързото възстановяване на електроснабдяването. След отстраняване на повредата в подстанция „Славейков“ от ЕСО ще започне поетапно преминаване към нормална схема на захранване. Електроразпределение Юг 0700 1 0007 – телефон при липса на захранване", "date": "2018.11.02", "title": "Атария остави част от Бургас без ток"}
{"url": "https://www.novinite.bg/articles/166771/Stolichna-obshtina-Starite-gumi-da-se-izhvarlyat-na-opredelenite-mesta", "text": "В 13 района на Столична община има пунктове за събиране на стари гуми. Заради предстоящото застудяване и смяна на гумите, от кметството предупреждават да не се хвърлят на нерегламентирани места.  Хвърлянето на посочените места е едно от серозните мерки за качеството на въздуха и превенция за по-чист въздух. В същото време така се ограничават недоброжелателите, които горят гуми за отопление, пише При смяната, старите гуми могат да се оставят както в центровете, така и на разкритите от Столична община места.  Изгарянето на гуми е един от най-големите замърсители на въздуха. Преди дни кметът Йорданка Фандъкова заяви, че ще предложи законодателни промени и горенето на гуми и други опасни отпадъци да бъде инкриминирано.Защо гумите са сред най-големите замърсители на въздуха? Във всяка една гума има  7 л петрол плюс други химикали – хлор, стирол, бутадиен, които са вредни за здравето. Освен това се съдържат и 20 вида тежки метали – олово, хром, кадмий, живак и др. При изгаряне на гума се замърсяват растенията в радиус до 200 м от мястото на огнището. В почвата остават отрови и действат до 200 дни след изгарянето.Контролът се изпълнява от Столичния инспекторат и от там са категорични, че ще са безкомпромисни в санкциите. В момента има мобилни екипи от служители на инспектората и общинска полиция, които следят да не са горят гуми и други отпадъци.Ето къде са пунктовете: бул. „Добринова скала“, срещу бл.402, вх. Аж.к. Люлин 1 – ул. „Константин Константинов“, зад магазин „Фантастико“ж.к. Люлин 8 – ул. „ Търново“ обръщало на тролеите срещу бл. 816ж.к. Люлин 10 – бул. „ Генерал Владимир Динчев“, срещу бл.115, вх. Бж.к. Люлин 7- ул. „ Полковник Стоян Топузов“, до трафопост срещу бл. 738ж.к. Люлин 5- ул. „ Капитан Васил Данаджиев“ , трафопост до бл.521ж.к.. „Връбница“- ул. „Тричко Велев“, до бившето БТК;ж.к. „ Обеля 2“ – ул. „Илия Георгов“ между бл. 231 и бл. 214кв. „Горубляне“ – ул. „Цветна градина“ до Стадиона;ж.к. „Младост 4“, ул. „Проф. Александър Танев“, терен срещу колелото на автобуси с № 213, 76;ж.к. „Младост 3“, ул. Жечо Гюмюшев“, терен преди пресечката с ул. „Инж. Георги Белов“;ж.к. „Младост 1“, ул. „Митрополит Серафим Сливенски“ , до дърводелски цех;ж.к. „Младост 1“, ул. „Проф. Марко Семов“ и ул. „Андрей Сахаров“;ул. „Струга“ ъгъла сул. „Княз Борис I;ул. „Мара Бунева“, кв. „Орландовци“, читалището „Райна Княгиня“.кв. „Враждебна“, ул. 30-та“ входа на старото футболно игрище;с. Яна, ул. „Света Ана“, площада;кв. „Славовци“ ул. „Победа“ /до читалището/;кв. „Кумарица,“ ул. „Кумарица“ № 60 /площадка/;кв. „Курило“, ул. „Чавдар войвода“ /уширение пазар/;кв. „Гниляне“, ул. „Тополите“ /до спортна площадка/;с. Иваняне, до контейнерите, разположени пред Гробищния парк;входа за гр. Банкя, обръщало в края на ул. „София“;кв. „Христо Ботев“, ул. „Мими Балканска“ № 70;кв. „Княжево“, ул. „Петко войвода“ срещу № 2ж.к „Овча купел“ 1, ъгъла на бул. „Президент Линкълн“ № 55 и ул. „Зеленика“– Автокозметичен център „Портокал“;Автопаркинг- ж.к „Овча купел“ 1 , бул. „Президент Линкълн“, с/у бл.431;Павилион – ж.к. „Овча купел“ 2, кръстовището на бул. „Президент Линкълн“ и ул. „Петър Димков“.ул. „Освобождение“ № 25 на паркинга до сградата на районната администрация12. район „Надежда“кв. „Триъгълника“, ул. „Шибой“ – ул. „Мрамор“ж.к Дружба 2, бул. Цветан Лазаров ъгъла с бул. Копенхаген, дясната страна срещу фирма Роса;ж.к. Дружба 1, ул. Иван Арабаджията, западно до ресторант Милениум на асфалтиран паркинг;бул. Амстердам срещу тържище София до трамвайна линия 23с. Бусманци, кв. Абдовица и кв. Димитър Миленков в близост до моста на ул. Васил Златарев;", "date": "2018.11.02", "title": "Столична община: Старите гуми да се изхвърлят на определените места"}
{"url": "https://www.novinite.bg/articles/166775/Pikap-udari-policejski-avtobus-vav-Varna", "text": "Полицейски микробус е бил ударен от пикап, управляван от 62-годишна жена в центъра на Варна.Пътното прооизшествие предзвика коментари в социалната мрежа facebook, тъй като затвори за близо час част от булевард \"Мария Луиза\".От полицията съобщиха, че има съмнение за фрактура на лявото рамо на 62-годишната жена. По първоначални данни при десен завой жената с пикапа е преминала на червен светофар и се е блъснала в полицейския микробус, който е пътувал по бул.\"Мария Луиза\".Няма пострадали в полицейския автомобил. След сблъсъка на автомобилите е била ударена и светофарната уредба, но тя продължава да работи. Варненци споделят в социалните мрежи, че вчера следобед и тази сутрин има блокирани пътни отсечки заради срещата в резиденция \"Евксиноград\", което създава проблеми в придвижването им.", "date": "2018.11.02", "title": "Пикап удари полицейски автобус във Варна"}
{"url": "https://www.novinite.bg/articles/166769/Rajon-Bankya-osiguryava-bezplaten-obyad-na-nujdaeshtite-se", "text": "Държава и частен бизнес се обединяват в Банкя за едно добро дело. От днес 33 жители на района, които не разполагат с достатъчно средства ще могат всеки ден да разчитат на топъл обяд. Осемнадесет от нуждаещите се, са по проекта „Топъл обяд“, а останалите 25 ще бъдат поети от Ротари клуб Банкя... пише Кметът на район Банкя Рангел Марков и неговият заместник Пламен Симеонов поздравиха съгражданите си с Деня на народните будители вчера и обявиха началото на благотворителната кампания. Храната, която се предлага на нуждаещите се, трябва да е вкусна и качествена, каза Марков.Районният кмет насочи вниманието на всички към успешния ремонт на кухнята, в която ще се пригитвя храната за топлия обяд. От името на Ротари клуб Светлин Николчев също изказа съпричастността си към жеста на жителите на Банкя.", "date": "2018.11.02", "title": "Район „Банкя“ осигурява безплатен обяд на нуждаещите се"}
{"url": "https://www.novinite.bg/articles/166774/Futbolna-sreshta-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 до 20:00 часа на 03.11.2018 г. при сектор \"Г\" на Националния стадион \"Васил Левски\".От 12:30 до 19:30 часа на 03.11.2018 г. на моста пред Национален стадион \"Васил Левски\" - 20 /двадесет/ паркоместа. От 16:30 часа на 03.11.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.11.02", "title": "Футболна среща ограничава движението в столицата"}
{"url": "https://www.novinite.bg/articles/166773/Kongres-sabira-v-Sofiya-gimnazisti-koito-iskat-da-kandidatstvat-dentalna-medicina-ili-farmaciya", "text": "За втора поредна година Международният биомедицински конгрес ще събере единайсетокласници и дванайсетокласници от цялата страна, които искат да кандидатстват обща дентална медицина или фармация.Участниците са избрани предвид участието им в олимпиади по биология и химия. Самото включване в проекта е безплатно. Той ще се проведе в „София тех парк“ от 16-и до 18-и ноември. Събитието се организира от студенти по медицина и дентална медицина и има за цел да създаде среда за развитие и контакти на младите в сферата на здравеопазването.Предвидени са практически работилници, представящи разнообразната палитра на медицинските науки. Здравка Стоянова, студент и част от организаторите, сподели за „Хоризонт до обед“.„Учениците ще бъдат близо 200. Това е една възможност за гимназистите да видят, приложат, усвоят нови знания и техники още преди да започнат своето следване и да бъдат по-подготвени и целенасочени. За тях са изготвени четири лекции. Една е по фармация, а останалите – за заболявания със социално значение. Имат и 20 работилници. Всеки ученик ще има възможността да избира по две от тях, които са на теми, които се разглеждат в първите три години от следването в Медицинския университет“.Предвидено е и състезание с награди в областта на биологията и химията. Регистрацията за студенти е отворена.", "date": "2018.11.02", "title": "Конгрес събира в София гимназисти, които искат да кандидатстват дентална медицина или фармация"}
{"url": "https://www.novinite.bg/articles/166770/Globi-za-Dji-Pi-Grup-za-zamarsyavane-na-ulicite", "text": "Столичният инспекторат налага глоби на строителя на метрото “Джи Пи Груп”. Това съобщават от инспектората на официалната си страница.  Кал и мръсотия е разпръсната на възловите столични улици  “Ив. Е. Гешов” и “Константин Величков” , в посока “Сливница” при превозване на земни маси, пишеИнспекотри от мобилните групи са установили нарушението. По пътното платно има изсипана пръст, което е продпоставка за инциденти. Предприети са мерки за установяване на самоличността на шофьора на камиона и фирмата собственик. Те ще получат актове за административно нарушение, както фирма GP Group ще получи акт за допуснтото нарушение като изпълнител на строежа на метрото.Мръсните улици вече се почистват, след като от Столичния инспекторат е създадена организация за почистване и измиване на замърсеното трасе. Замърсяването е станал при транспортирането на пръст от сторителни изкопи през нощта.", "date": "2018.11.02", "title": "Глоби за “Джи Пи Груп” за замърсяване на улиците"}
{"url": "https://www.novinite.bg/articles/166785/Naj-dobrite-ilyuzionisti-v-sveta-idvat-v-Sofiya", "text": "Най-добрите илюзионисти в света ще зарадват българската публика в София в началото на 2019 г.  Удивителното шоу представят The Illusionists: DIRECT FROM BROADWAY. Всеки има прякор, според това, което представя на сцената. Мастърът Luis De Matos,  Измамникът – James More,  Незабравимият – Enzo, Измъкващият се – Andrew Basso, Манипулаторът – Yu Ho-Jin Изобретателят – Kevin James и Трансформиращите се – Sos & Victoria. Зрители от цял свят и от всички възрастови групи са били свидетели на изумителните им трикове и илюзии, сред които, четене на мисли и изчезване, левитация, пише След огромният им успех по света най-големият спектакъл в историята на Бродуей е готов да завладее и София от 17 до 20 януари 2019 г. в Зала 1 на НДК. Билетите за грандиозния спектакъл можете да закупите от билетен център НДК,  в мрежата на Ивентим БГ: бензиностанции OMV, или онлайн на Eventim.bg", "date": "2018.11.02", "title": "Най-добрите илюзионисти в света идват в София"}
{"url": "https://www.novinite.bg/articles/166777/Zatvaryat-uchastak-ot-ulica-Marica-za-remont", "text": "Поради ремонтни дейности в участъка от улица „Илинден“ до улица „Иван Михайлов“, ул. „Марица“ ще бъде затворена.Препоръчително е всички автомобили да бъдат извадени от гаражите, както и паркираните в района автомобили да бъдат преместени. Участъкът ще бъде затворен от днес, в продължение на 10 дни, предаде ТОП Новини.Достъпът с МПС до сградите няма да се осъществява предвид работата по обекта. Ремонтните дейности са част от мащабния проект „Благоустрояване на градска среда“. Част от мерките, които ще бъдат постигнати са осигуряване на достъпна, безопасна и уютна градска среда, обновяване на надземната и подземна улична инфраструктура, създаване на комфорт при пътуването и добро отводняване на улицата.Ще бъде осигурена безопасността и енергийната ефективност чрез ремонтиране на тротоарните настилки и изграждане на ново енергоспестяващо улично осветление, ще бъдат облагородени зелените площи.", "date": "2018.11.02", "title": "Затварят участък от улица „Марица“ за ремонт"}
{"url": "https://www.novinite.bg/articles/166780/Razshiryavat-i-obnovyavat-Muzeya-za-istoriya-na-Sofiya", "text": "Музеят за история на София ще бъде обновен и разширен. Готов е идейният проект на Столична община за разширяване и  бе представен от Тодор Чобанов,  заместник-кмет по културните въпроси в СО. На срещата с журналистите в музея Чобанов припомни накратко историята и им показа какво е планирано да се направи в него.Присъстващите видяха Геотермалната зала, която отоплява сградата на музея и пести огромни средства на институцията годишно. Чобанов припомни, че има внесен доклад от СО в СОС за кандатстване за европейско финансиране, за да се ерализира плануваното разширение на музея. В проекта е предвидено мъжкият и женският басейн в бившата баня да се превърнат в зали с културна насоченост и функция.Предвидено е изграждането на „зала на водите“, която ще се обособи в двата вътрешни двора. Те се обединят в голяма зала, в чиято основа ще бъде минералният извор.  През 2005 – 2006 г. СОС е взел решение да адаптира първата половина от музейната сграда на базата на идейни проекти на самия Чобанов. Инвестирани са 2 млн.лв. от бюджета на СО и 5 млн. лв. от  Оперативна програма “Региони развитие”.Музеят, който е разположен в реставрираната част от банята е направен със средствата на общината и на Оперативна програма “Регионално развитие”.", "date": "2018.11.02", "title": "Разширяват и обновяват Музея за история на София"}
{"url": "https://www.novinite.bg/articles/166792/Prikaznata-menajeriya-v-park-Kestenite-porasna-s-oshte-edna-figura", "text": "Стоян Мирчев, скулптор от Банкя, по традиция дари фигура на мече за приказната менажерия, дарена от него преди две години в началото на парк „Кестените”. Този жест от негова страна бе посветен на Деня на народните будители.Кметът на Банкя Рангел Марков приветства жеста на твореца. Стоян Мирчев сподели, че се е постарал тази фигура да е по-компактна и стабилна, за да е подходяща за детските игри, предаде Припомняме, че миналата година Мирчев направи дарение – пластиката „Полетът на сърцето” пред парк „Ротонда”. Творческият му дух не стихва нито за миг. Скулпторът получи поздравление и от общинския съветник Анна Стойкова. Тя каза, че е похвално отношението му към Банкя, а неговите дела го доказват непрекъснато.Нова фигура, която се присъедини вчера към останалите от менажерията определено се откроява, тъй като е монтирана на постамент.", "date": "2018.11.02", "title": "Приказната менажерия в парк „Кестените“ порасна с още една фигура"}
{"url": "https://www.novinite.bg/articles/166787/Otlojiha-deloto-sreshtu-akusherkata-Emiliya-Kovacheva", "text": "Делото срещу акушерката Емилия Ковачева, което вече е на втора съдебна инстанция, беше отложено. Поредното забавяне се случва заради здравословен проблем на подсъдимата - аритмия.  Адвокатът ѝ Владислав Янев също не дойде на заседанието заради служебен ангажимент. Преди година Ковачева беше призната за виновна за опит за убийство на новородено бебе в столична болница „Софиямед“.   Ковачева беше арестувана през 2015 г., когато се разбра, че след нейно дежурство новородено бебе едва е оцеляло след нанесения му побой.Към момента Емилия Ковачева е под домашен арест, въпреки че настояваше мярката ѝ за неотклонение да бъде изменена в по-лека.", "date": "2018.11.02", "title": "Отложиха делото срещу акушерката Емилия Ковачева"}
{"url": "https://www.novinite.bg/articles/166795/Basejnite-v-bivshata-Centralna-banya-stavat-zali-za-izkustvo", "text": "Женският басейн в бившата Централна баня става музикална зала с около 150 места, мъжкият - театрална, с близо 250 места, при разширяването на Музея на София. И двете зали ще са многофункционални - в тях ще има кинопрожекции, изложби и различни други културни и обществени събития. Това казаха на представянето на идейния проект заместник-кметът на София Тодор Чобанов и арх. Станислав Константинов.Два вътрешни двора ще се превърнат в централна зала, в средата на която ще е минералният извор. Пространството ще е израз на почит към минералната вода - към нейната обществена роля от древността, още от римските терми - преди всичко като социално средище, отколкото като център за хигиена.Play Video Древната традиция е продължена и с изграждането на геотермалната станция в подземието на сградата. С нея се отоплява завършената вече част от Музея на София - с половината от дебита на минералната вода, който е 12 л/сек. С останалите 6 л/сек. ще се отоплява втората част, когато бъде реставрирана.За строителните работи ще са нужни около 10 млн. лв. Допълнителна сума ще е необходима за високотехнологичното оборудване на новите зали и другите помещения - реставраторски ателиета, хранилища за 120-те хиляди експоната от фондовете на музея и други. Голяма част от експонатите ще станат достъпни за публиката след разширяването - изложбената площ ще се удвои, според проекта.За неговото финансиране ще се разчита на подпрограмата за туризъм от Оперативната програма \"Региони в растеж\", на финансовия механизъм чрез Фонда на фондовете, на Столичната община и други.Докладът за проекта е внесен в Столичния общински съвет. Предстои разглеждането му в комисии. Ще има и обществено обсъждане.Идеята е в центъра на София да има \"жив музей\", в който постоянно да се случва нещо, хората да се срещат по различни поводи, да общуват. Специално внимание ще е отделено на децата - с пространства за ателиета и други занимания за тях.", "date": "2018.11.02", "title": "Басейните в бившата Централна баня стават зали за изкуство"}
{"url": "https://www.novinite.bg/articles/166784/Sled-namerenie-na-vlastta-da-otneme-slujebniya-avtomobil-ombudsmanat-tragva-s-vlak-i-avtobus", "text": "„Единствената реформа в бюджета на Националната служба за охрана /НСО/ се изразява в отнемането на автомобила на омбудсмана. Всеки може да погледне Параграф 14. Аз не бих повдигнала тази тема, не съм я повдигала до момента, изглежда ми прекалено дребна на фона на проблемите, които имат гражданите.“ Това каза омбудсманът Мая Манолова в Сутрешния блок на БНТ, където бе помолена да коментира решението на властта да я остави от догодина без служебен работен автомобил и шофьор на НСО.Мая Манолова подчерта, че по този повод са й се обадили десетки хора, както приятели, така и непознати, които са предложили да я возят безплатно, включително и заместник-омбудсманът на Македония, който е на посещение у нас. „Аз обмислям дали, ако това е толкова сериозен проблем, да не се откажа предварително. Мога например да ползвам и обществения транспорт. Следващата седмица трябва да бъда във Варна. Ще пътувам до там с влак. Вярно е, че ще ми отнеме доста часове, но ще направя приемна докато пътуваме, ще обявя предварително в колко часа на коя гара ще е влакът и хората ще се качват, за да споделят проблемите си“, съобщи Манолова. / Разписанието на влака, деня и купето за приемна на Омбудсмана тук: http://razpisanie.bdz.bg/SearchServlet?action=listTrainStops&trainnum=2601&date=06/ 11/2018/ Телефон за записване за приемната: 02 81 06 955. „Не знам какво да правя с парите, които ще дадат за билети, може би да ги пратя на финансовия министър, все пак, да ги осребри, защото това ще оскъпи услугата“, допълни Манолова. След приемната във влака в 15.30 ч. общественият защитник ще се срещне с бивши служители на фалиралата авиокомпания „Ер Виа“ във връзка с неизплатените им заплати в Областна администрация Варна - ул. Преслав № 26. По-късно омбудсманът ще разговаря с ръководствата на Окръжния и Районния съд във връзка с предложенията за създаване на специализирани съдебни състави и щадящо правосъдие по отношение на деца в родителски конфликт. Пред БНТ Мая Манолова подложи на съмнение казаните пред друга телевизия думи на финансовия министър Владислав Горанов, че омбудсманът използва работния автомобил на НСО като скъпоструващо такси. „Той изглежда интелигентен човек, изглежда, разумен човек, това е абсурдно изказване, защото за мен автомобилът е работно средство, с което успявам да се отзова бързо при гражданите, които го очакват от мен”, допълни Манолова.  Омбудсманът изрази разочарованието си от политиците, които се опитват да й пречат да си върши работата. „Губи се много излишна енергия да се чудят какво да измислят, за да не съм при хората на терен. Но нали сте наясно, че аз със служебен автомобил, с обществен транспорт, с градски транспорт, с влак, моята работа ще си я свърша и никой не може да ме спре”, отсече общественият защитник.  Попитана дали обмисля да прави политическа кариера, или да се кандидатира за някой пост, Манолова беше категорична, че никога действията й не са били на тъмно, тайно, зад кадър или непрозрачно и ако реши да се кандидатира за някой друг пост в държавата, ще го обяви публично. „В момента имам още две години мандат. Две години хората очакват от мен да решавам техните проблеми. Това правя всеки ден и всяка минута, заключи Манолова.", "date": "2018.11.02", "title": "След намерение на властта да отнеме служебния автомобил,  омбудсманът тръгва с влак и автобус"}
{"url": "https://www.novinite.bg/articles/166786/Borisov-i-Cipras-podpisaha-savmestna-deklaraciya-za-razvitieto-na-jelezopatnata-vrazka-Solun-Ruse", "text": "Министър-председателят Бойко Борисов и гръцкият премиер Алексис Ципрас подписаха в „Евксиноград“ съвместна декларация за развитието на железопътната връзка „Солун – Кавала - Александруполис – Бургас – Варна - Русе“. Документът предвижда създаването на съвместна проектна компания, която да работи по реализация на следващата фаза на проекта. До средата на декември месец ще бъде подготвено и Междуправителствено рамково споразумение за развитието на железопътната връзка. Началото на проекта беше поставено с Меморандум за разбирателство, който беше подписан от министрите на транспорта на България и Гърция в гр. Кавала през септември 2017 г., по време на официално посещение на правителствена делегация от България, ръководена от премиера Борисов. Проектът е от голямо стратегическо и икономическо значение. Цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море „Sea2Sea”. В съвместната декларация, подписана днес, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас.", "date": "2018.11.02", "title": "Борисов и Ципрас подписаха съвместна декларация за развитието на железопътната връзка  „Солун  Русе“"}
{"url": "https://www.novinite.bg/articles/166794/Ritul-panahida-za-Arahangelova-zadushnica-zatrudnyava-dvijenieto-v-stolicata", "text": "От 08:00 часа до приключване на мероприятието на 03.11.2018 г. се забранява престоят и паркирането на пътни превозни средства по ул. \"Каменоделска\" в района пред Военни гробища, с изключение на автомобилите на гостите.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.11.02", "title": "Ритул - панахида за Арахангелова задушница затруднява движението в столицата"}
{"url": "https://www.novinite.bg/articles/166790/Novite-kasovi-aparati-shte-sa-v-prodajba-ot-dekemvri", "text": "Новите касови апарати, които ще позволят отчитане на продажбата до пет минути в Националната агенция за приходите, ще са в търговската мрежа през декември, съобщиха от приходната агенция. Те ще намалят злоупотребите с отчитането на оборотите. Така коментира въвеждането на системата министърът на финансите Владислав Горанов в Бургас при откриването на нов физкултурен салон в Професионалната търговска гимназия в града.Срокът, в който всеки регистриран по ДДС търговец трябва да модернизира или смени фискалното си устройство, е до края на март, а всички останали – до края на юни догодина. Изчисления на НАП показват, че годишно хазната губи над 300 млн. лева заради манипулиране на данните от касовите апарати. До март 2019 година регистрираните по ДДС търговци трябва да сменят или пренастроят своите касови апарати, обясни министър Владислав Горанов:\"Наредбата отдавна беше за обществено обсъждане. Това обществено обсъждане беше повече от обичайното, така че мисля, че няма да предизвика някакъв драматичен стрес. Основните проблеми и притеснения, които трябва да имат стопанските субекти, са свързани с това, че новата система за отчетност на оборотите, която вкарваме, ще намали до нула възможността от избягване на отчитането на обороти. Всъщност, вероятно точно оттам идва и съпротивата“, каза Горанов и допълни, че който не изпълни законодателството, ще търпи административни санкции.", "date": "2018.11.02", "title": "Новите касови апарати ще са в продажба от декември"}
{"url": "https://www.novinite.bg/articles/166796/Dopalnitelen-transport-za-Zadushnica", "text": "Тази събота, 3 ноември, в София ще е осигурено допълнително транспортно обслужване по случай Задушница.Четири мотриси ще се движат по временна трамвайна линия с маршрут: ж.к. \"Борово\" - кв.\"Орландовци\"Трамвайни линии № 3, 4 ще работят с увеличен брой мотриси.Тролейбусна линия № 9 ще се обслужва от по-голям брой тролейбуси. Осигурени са 4 броя. тролейбуси - оперативен резерв.Разкрива се временна автобусна линия № 83А (за гробищен комплекс \"Бакърена фабрика\") с маршрут - от Зоопарка по маршрута на автобусна линия № 83 до бул. \"Ломско шосе\", наляво по бул. \"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно.Разкрива се временна автобусна линия № 108А (за гробищен комплекс \"Бакърена фабрика\") с маршрут - от ж.к. \"Люлин - 5\" по стария маршрут на автобусна линия № 108 (в посока ул. \"Бели Дунав\" - от бул. \"Сливница\" по ул. \"Адам Мицкевич\") до ул. \"Бели Дунав\", надясно по ул. \"Хан Кубрат\", наляво по ул. \"Христо Силянов\", наляво по бул.\"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно.Разкриват се временни автобусни линии за обслужване на гробищните комплекси \"Централни гробища\" и \"Малашевски гробища\" със следните маршрути:Автобусна линия № 309 ще работи по разписание с повече коли.Автобусни линии № 260 и № 86 също ще се обслужват от по-голям брой коли.Дежурните служители от \"Пътна полиция\" при СДВР ще насочват автомобилите на гражданите за паркиране около гробищните комплекси, както следва:", "date": "2018.11.02", "title": "Допълнителен транспорт за Задушница"}
{"url": "https://www.novinite.bg/articles/166767/Zdravnoto-ministerstvo-i-Kasata-sa-dovolni-ot-Byudjet-2019", "text": "Параметрите по бюджета на НЗОК бяха приети и съгласувани по един безпрецедентно консенсусен начин. За първи път от години насам промените, които са внесени са съгласувани с НЗОК, министерството и съсловните организации. Това отчете на пресконференция зам.-министърът на здравеопазването Жени Начева.От следващата година НЗОК ще разполага с разходна част от 4,3 млрд. лева или с 490 млн. лева повече спрямо тази година. „Считаме, че сме намерили най-добрия баланс, който да подобри здравния статус на населението за средствата, които плаща Касата“, категорична е Начева.Зам.-министърът отбеляза, че паралелно с дебата за средствата, усилено се работи по промени в законодателството.За първи път МЗ започва разработване на правила за добра медицинска практика заедно със съсловните организации. Сред тях са критерии за отношение между медици и пациенти.„Към момента политиките, които чувате са напълно подкрепени, имаме база върху, която да се сключат и продължат промените. Те означават едно нещо - разходването на средствата ще бъдат използвани по най-рационалният начин, отбеляза, управителят на НЗОК д-р Дечо Дечев.„Като общество отделяме най-малък процент средства за медицинска помощ. Когато отделяш десет пъти по-малко средства спрямо други държави, нормално е да очакваш и по-ниско качество. А това на практика не е така“, смята той.Бюджетът за догодина е един от най-амбициозните от началото на Прехода, смята БорисовКато най-проблемни сектори, по които се работи са лекарствената политика, медицинските изделия, лечението в чужбина. „Сигурно е едно обаче едно – ще се прекъсне порочната практика да се изпраща пациент в чужбина без предварително да се знае колко ще струва“, категоричен е управителят. Коментарът му е по повод статистика от 2017 г., че 127 от 247 пациенти са изпратени от Фонда за лечение в чужбина без оферта за лечение в чужбина. Цената е идвала впоследствие. Въпреки това НЗОК е плащала сумите.", "date": "2018.11.02", "title": "Здравното министерство и Касата са доволни от Бюджет 2019"}
{"url": "https://www.novinite.bg/articles/166791/Novi-zabrani-pri-otglejdaneto-na-praseta-v-obshtina-Kavarna", "text": "От днес в община Каварна е забранено отглеждането на прасета на открито, внасянето в свиневъдни обекти на части от диви прасета, материали и оборудване, които могат да бъдат заразени с вируса на африканска чума по свинете. Забраните се налагат заради откритите четири случая на заразени със заболяването диви прасета в землището на село Българево в община Каварна.Със заповед на Общинската епизоотична комисия в Каварна се забранява и влизането в свиневъдни обекти на лица, които са имали контакт с диви прасета, както и превоз на животни без необходимите документи.Домашните свине не трябва да се хранят с хранителни отпадъци, а прясното месо, приготвено за лична консумация, трябва да мине задължителна термична обработка. Препоръчва се свинете, отглеждани в задни дворове да бъдат заклани, но ако преди това стопаните забележат симптоми на заболяването - загуба на апетит, затруднено дишане, секреция от носа и очите и други - незабавно да уведомят ветеринарен лекар и да преустановят обработката на трупа.Епизоотичната комисия отново припомня, че Африканската чума не е опасна за хората, но икономическите последици за отрасъла свиневъдство и месопреработка могат да бъдат значителни.", "date": "2018.11.02", "title": "Нови забрани при отглеждането на прасета в община Каварна"}
{"url": "https://www.novinite.bg/articles/166743/Remontat-na-osnovna-ulica-v-rajon-Vitosha-na-finalnata-prava", "text": "\"Предстои полагането на последния износващ пласт асфалт, работа по уличното осветление и тротоарните настилки на ул. “Боянска“ в район „Витоша“, която е една от основните за квартала.\" Това каза заместник-кметът по направление транспорт на Столична община Евгени Крусев при проверка на обекта.\"Очакваме до две седмици да бъде завършен основния ремонт на ул. “Боянска“, но ако има закъснение, изпълнителят ще бъде санкциониран\" – посочи зам.-кметът Крусев.Изпълнител на обекта е ПСТ ГРУП ЕАД. Работата по основния ремонт на ул. “Боянска“ започна в началото на октомври, като срокът е 25 дни. \"Поради промяна на нивелетата има обосновано закъснение в изпълнението, но ако фирмата не приключи обекта в близките дни, ще има реално закъснение, за което ще бъде и санкционирана\" – каза също Крусев.Работите включват цялостна подмяна на настилката на улицата, която е близо километър, с ширина на пътното платно 9 м, две ленти по 4,5 м в посока. В зоните на кръстовищата и на пешеходните пътеки се предвижда поставянето на тактилни ленти от червени бетонови плочи.Много важно за изпълнението на улицата е отводняването. За целта е предвидена цялостна подмяна на пътния окоп с нов облицован. Наредени са нови бордюри, изграден е канал с дължина 57 м. Направени са основните работи за новото улично осветление: шахти, фундаменти, тръбна мрежа и предстои поставянето на стълбовете.Приключва и работата по тротоарите на бул. “Арсеналски“, изправят се част от стълбовете на контактно-кабелната мрежа. Извършват се довършителни работи по ул. “Феникс“ в кв. “Овча купел“ и ул. “Хемус“ в район „Слатина“.", "date": "2018.11.02", "title": "Ремонтът на основна улица в район \"Витоша\" на финалната права"}
{"url": "https://www.novinite.bg/articles/166801/Marinov-Kadeto-ima-agresiya-sreshtu-organite-na-reda-shte-pristigat-oshte-policai", "text": "За по-добра комуникация в рисковите места и с лидерите на общностите призова министърът на вътрешните работи Младен Маринов пред журналисти в Стара Загора. Той участва в регионална среща с кметовете от Старозагорска област на тема \"Обществен ред и сигурност\".Министър Маринов изтъкна, че това не е първата подобна среща в страната, а поводът са инцидентите в квартали на Казанлък, Мъглиж и Гълъбово през миналите месеци. Той подчерта, че дели хората на такива, които спазват законите, и на такива, които не ги спазват.\"Когато има агресия срещу полицаи, на мястото на инцидента ще пристигнат още повече полицаи\", посочи вътрешният министър.По думите му честите промени в законите не водят до решаване на проблемите.Министърът е категоричен, че трябва да се спазват забраните за движение на каруци в населени места. Той подчерта, че полицията ще бъде безкомпромисна към нарушителите.", "date": "2018.11.02", "title": "Маринов: Където има агресия срещу органите на реда, ще пристигат още полицаи"}
{"url": "https://www.novinite.bg/articles/166758/Yavor-Bojankov-Upravlyavashtite-gotvyat-poskapvane-na-vsichki-vidove-drehi-i-obuvki", "text": "„Управляващите готвят поскъпване на всички видове обувки и дрехи. Внесените от Министерския съвет изменения и допълнения на Закона за управление на отпадъците въвеждат продуктова такса за всички лица, които пускат на пазара дрехи и обувки, включително втора употреба. Таксата ще бъде включена в цената и в крайна сметка, ще бъде платена от всеки български гражданин“. За това сигнализира народният представител Явор Божанков. \"С предлаганите изменения се предвижда създаването на регистър на лицата, които пускат на пазара обувки и текстил и създаване на организации по оползотворяване – аналогични на тези, за отпадъци от опаковки. Предвидена е банкова гаранция от 500 000 лв. за извършването на такава дейност\", каза депутатът от БСП. Министерство на околната среда и водите твърди, че се въвежда само система за разделно събиране, но не задължително такси. Експерти от бранша обаче смятат, че промените целят именно това. МОСВ се аргументират с европейски изисквания. \"Всъщност директивите задават цел. България трябва да разделя потоците отпадъци. За текстил се поставя срок до 2025г, с възможност за отлагане до 2030г. България, обаче, сама избира как ще постигне това и няма никакво задължение да облага гражданите си с такси\", обясни Божанков. Той даде за пример Стара Загора и Бургас, където вече работят системи за разделно събиране и рециклиране на дрехи без такси за гражданите. „Това доказва, че този вид дейност е печеливша и може да се издържа, без за това да се плащат допълнителни налози. В Европа такса за текстил се плаща само в 1 държава-членка. Ако промените се приемат, България би била втора“, коментира депутатът. Според Божанков идеята си проправя път към Народното събрание по съмнителен начин. По време на обсъждане на европейски директиви в сферата на опасните отпадъци, фирма, без лиценз за дейности с отпадъци, прави предложението без мотиви. Министерството с лекота приема предложението на фирмата- фантом и го придвижва без обсъждане към Народното събрание. \"Текстовете предизвикат спор в комисията по околната среда и водите. „От Българска асоциация по рециклиране (БАР) подкрепят промените с мотив, че техните членове са опитвали да финансират проекти по европейска линия, но не са успели и затова имат нужда от друго финансиране. От Асоциация на рециклиращата индустрия (АРИ) са на обратната позиция. Смятат, че дейността може да се осъществява и без всички български граждани да плащат на частни фирми за техните бизнес идеи. Българска стопанска камара (БСК) също се обяви срещу промените. Най-остра позиция заеха от Асоциация на преработвателите и търговите на дрехи втора. Според тях 50% от българите купуват дрехи втора употреба, а гр.София, ул.“Позитано” 20 тел/факс 8107234 e-mail: bsppress@bsp.bg промените ще засегнат най-вече бедните в България. Резерви изразиха и от сдружение „Активни потребители“, обобщи полярните мнения Божанков. Той изрази мнение, че всеки поток отпадъци трябва да се управлява добре. Но зад тази идея прозират лобистки интереси, които ще ощетят бюджета на хората. В момента такива такси има за опаковки, гуми, масла и др. „Макар, че всички плащаме такси за гуми, те се горят нерегламентирано. Това показва проблем в системата. Вместо да я реформират и да я направят работеща, управляващите стават проводник на неясни интереси. Успоредно се увеличава данъкът за старите автомобили, расте цената на ток, газ, а оттам всички други цени. На този фон ГЕРБ, с подкрепата на патриотите, отново бъркат в джоба на гражданите. Ако един заможен човек си купи костюм за 3000лв, таксата няма да му направи никакво впечатление, но за една майка, която всеки месец сменя детски дрешки и с всяка покупка плаща такса - нещата ще бъдат различни“, категоричен е депутатът.", "date": "2018.11.02", "title": "Явор Божанков: Управляващите готвят поскъпване на всички видове дрехи и обувки"}
