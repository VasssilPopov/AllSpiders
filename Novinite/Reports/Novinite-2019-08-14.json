{"url": "https://www.novinite.bg/articles/179141/API-vnasya-signal-v-prokuraturata-sreshtu-sobstvenika-na-predpriyatieto-za-vtorichni-surovini-prichina-za-pojara-kraj-AM-Struma", "text": "Агенция „Пътна инфраструктура“ внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха на 13 август пожар в близост до АМ „Струма“ край Дупница. Преминаването в участъка от автомагистрата между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Предстои на надлеза, който беше обхванат от пожара на сметището, днес да бъде направен обстоен оглед от екип от специалисти на Института по пътища и мостове в АПИ и на строителя. Ще бъдат обследвани стълбовете на съоръжението, ригели, фуги, греди и лагери. Първоначалният анализ ще бъде готов до края на деня. Въз основа на него ще се реши дали преминаването по съоръжението остава ограничено и какви ремонтно- възстановителни дейности ще е необходимо да се предприемат за безопасното преминаване по моста в района на пожара. След като е ясно какви мерки трябва да се изпълнят и има количествено-стойностна сметка АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище и предизвикало пожара.", "date": "2019.08.14", "title": "АПИ внася сигнал в прокуратурата срещу собственика на предприятието за вторични суровини, причина за пожара край  АМ „Струма“"}
{"url": "https://www.novinite.bg/articles/179147/Pojarat-na-grackiya-ostrov-Evbeya-ostava-izvan-kontrol", "text": "Няколко хиляди пожарникари се опитват да се справят с горските пожари в Гърция. Все още извън контрол е най-големият от тях на остров Евбея, съобщава МИА. Според информацията на компетентните институции, ситуацията, като цяло, се е подобрила. Пожарникарите положиха нечовешки усилия за това, подчерта регионалният управител за Централна Гърция Костас Бакоянис. Той сподели, че е било изключително тежко пожарите да бъдат потушени, но по-важното е, че не са застрашени човешки животи.В Гърция в рамките на 24 часа избухнаха общо 56 пожара. Най-тежкият от тях – този на остров Евбея, е определен като екологична катастрофа.Пожарът се е разпрострял върху площ от 12 километра. Обявено е извънредно положение. Извън контрол се оказа във вторник пожарът в близост до селата Макримали, Контодеспони, Платани и Ставрос, което наложи евакуация на техните жители, както и на намиращия се наблизо манастир„Панагия Макрималис“. В гасенето на пожара на острова участват 280 пожарникари, доброволци, войници, шест цистерни и шест хеликоптера. Извън контрол са горските пожари в още поне четири региона в Гърция. През изминалите три дни пожарникарите са започнали битка с огъня 182 пъти. ", "date": "2019.08.14", "title": "Пожарът на гръцкия остров Евбея остава извън контрол"}
{"url": "https://www.novinite.bg/articles/179152/Ot-16-do-18-ch-dnes-sa-vazmojni-zatrudneniya-pri-prodajbata-na-e-vinetki", "text": "От 16 до 18 ч. днес, 14 август 2019 г., са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат прекъсвания, които да затруднят продажбата на електронни винетки в този период. За избягване на риска от проблеми с покупката на е-винетка по време на планираните актуализации препоръчваме на водачите да планират пътуването си по републиканската пътна мрежа и да купят електронната си винетка своевременно. Предвижданото внедряване на софтуерните актуализации е част от подготовката за въвеждане в експлоатация на тол системата.", "date": "2019.08.14", "title": "От 16 до 18 ч. днес са възможни затруднения при продажбата на е-винетки"}
{"url": "https://www.novinite.bg/articles/179154/AM-Struma-ostava-zatvorena-sled-pojara-Sobstvenikat-na-sklada-pod-mosta-Zapaliha-me", "text": "Пожарът, възникнал в склад за вторични суровини в Дупница, е предизвикан умишлено, някой хвърли нещо от автомагистралата, каза Кольо Илиев - собственик на горялото предприятие \"Феникс Ресурс“.Това стана в 16:20 часа, огънят лумна изведнъж, ако бе цигара, щяхме да го загасим, но беше нещо друго, допълни Илиев. Той каза още, че опаковките с лекарства, които изобилстват сред отпадъците, са още от „Балканфарма“ и са били тук преди строежа на автомагистралата. А РИОСВ е взело решението те да се депонират тук.Пожарът е засегнал голяма площ от сухи треви и храсти в посока Балановски рид, днес продължава гасенето на фронт от около 200-300 м., гасят 2 противопожарни екипа с 10 пожарникари, и 1 екип с 10 горски служители, съобщиха от пресцентъра на полицията в Кюстендил.Балите с пластмасови отпадъци, складирани до съоръжение на АМ „Струма“, са изнесени извън района на съоръжението и се доугасяват чрез обливане. Няма опасност да бъдат засегнати имоти на граждани, живеещи в близките села, допълват от полицията.АМ Струма продължава да е затворена участъка Бобошево-Дупница, специалисти от АПИ оглеждат конструкцията на моста при 63-и км.", "date": "2019.08.14", "title": "АМ Струма остава затворена след пожара. Собственикът на склада под моста: Запалиха ме"}
{"url": "https://www.novinite.bg/articles/179156/Otkriha-oshte-4-ognishta-na-svinskata-chuma", "text": "Агенцията по храните е констатирала нови случаи на африканска чума по свинете в четири населени места. Става въпрос за землището на село Бистренци край Русе, Община Девин, село Желява край София и село Върбино. Това заяви днес по БНТ зам.-министърът на земеделието Атанас Добрев.\r\n„С новите случаите на АЧС стават общо 32. За жалост, месеците юли, август е пикът на разпространение на заболяването. При откриване на случаи на африканска чума по свинете, със заповед на министъра на земеделието, харните и горите се спазва 20-километрова зона, в която се забраняват всички дейности в горите, включително лов, дърводобив, гъбарите, туристите“, припомни Добрев. „Това, което правим в България с тези карантинни зони, не си го измисляме ние - това са европейски ветеринарни мерки, които ние прилагаме и не надграждаме над тези неща нищо“, поясни той.\r\n", "date": "2019.08.14", "title": "Откриха още 4 огнища на свинската чума"}
{"url": "https://www.novinite.bg/articles/179149/SDVR-izrazi-podkrepa-za-Ivan-Geshev-s-poziciya-do-VSS", "text": "Директорът на Столичната дирекция на вътрешните работи (СДВР) Георги Хаджиев също подкрепи Иван Гешев за главен прокурор на Република България, съобщиха от пресцентъра на Върховна касационна прокуратура.В съобщението се казва само: \"Позиция от директора на СДВР относно решението на Прокурорската колегия на ВСС за номинирането на г-н Иван Гешев за участие в процедурата по избор на нов главен прокур на Република България\" и е публикувано факсимиле от писмото на Хаджиев.В качеството и на директор на Столична дирекция на вътрешните работи, изразявам положителната си позиция относно решението на прокурорската колегия на Висшия съдебен съвет за номиниране на господин Иван Гешев за участие в процедурата по избор на нов главен прокурор на Република България.Столична дирекция на вътрешните работи осъществява ползотворно сътрудничество с Прокуратурата на Република България и г-н Гешев в качеството му на неин представител, като считам, че същият притежава необходимите професионални и нравствени качества за изпълнение па длъжността главен прокурор.", "date": "2019.08.14", "title": "СДВР изрази подкрепа за Иван Гешев с позиция до ВСС"}
{"url": "https://www.novinite.bg/articles/179161/Pojarat-v-Haskovsko-e-tragnal-ot-nereglamentirano-smetishte", "text": "Пожарът между селата Родопи, Брягово и Любеново е тръгнал от нерегламентирано сметище.Под ръководството на Районна прокуратура - Хасково се извършват процесуално-следствени действия,свързани с възникналия на 12 август пожар, това съобщиха от пресцентъра на Районна прокуратура - Хасково.До момента е установено, че първоначално огънят е тръгнал от нерегламентирано сметище в покрайнините на с. Брягово, област Хасково, където в издълбана яма били запалени дрехи, изхвърлени от 39-годишен мъж.Впоследствие пламъците били изгасени от близък на мъжа, но сметищните отпадъци продължили да тлеят и от вятъра пожарът се е разраснал към с. Любеново и с.Родопи, област Хасково. Предполагаемият извършител е настанен в болнично заведение за изследване на здравословното му състояние. Той не е осъждан и не е криминално проявен.Под ръководството на Районна прокуратура - Хасково продължават процесуално-следствените действия по образуваното досъдебно производство за това, че по непредпазливост е запален чужд имот, вследствие на което на 12 август е възникнал пожар в горски и земеделски земи между с. Родопи, с. Брягово и с. Любеново.Тепърва ще се изяснява какви са нанесените щети. До момента е установено, че пожарът е обхванал около8 000 дка площи, от които около 4 000 дка са тревни площи, а останалите горски територии.Огънят е локализиран и предстои да бъде извършен оглед, както и да бъдат назначени пожаро-техническа и оценъчна експертизи. Няма опасност за жителите и къщите в трите села, покрай които се е разпространил пожара.", "date": "2019.08.14", "title": "Пожарът в Хасковско е тръгнал от нерегламентирано сметище"}
{"url": "https://www.novinite.bg/articles/179168/Cenite-na-teleshkoto-ryazko-nadolu", "text": "\r\nСлед като през май цените на едро на говеждо и телешко месо достигнаха най-високото си равнище от началото на годината, през юни беше отбелязан съществен спад. Понижението е с 24% спрямо средната цена на тон кланично тегло за предходния месец и с 19% сравнено с цената, достигната през същия месец на 2018 г.\r\n\r\nТова сочи анализ на Центъра за икономически изследвания в селското стопанство.\r\nВ условията на постоянно намаляващо производство и недостатъчно вътрешно предлагане, причините за отчетения спад могат да се търсят най-вече в нестабилността и небалансираността на пазара на говеждо и телешко месо, където количествата на заклани животни в кланиците е малко, а качеството в различните месеци е различно и това води до сериозното вариране в цените.\r\nСпоред анализаторите чумата по свинете няма по повлияе върху цените на говеждото и телешкото, тъй като потребителите сменят пържолите с пилешко.\r\n\r\nОт началото на годината европейските цени се движат с около 2-5% под нивото за 2018 г.  и под средното за последните три години, очертавайки непрекъсната тенденция за намаление, по-силно изразена от май насам. През идните два месеца се прогнозира българските цени да се възстановят на нива около 3,70-4 лева за килограм кланично тегло, което е близо до миналогодишните равнища, като по-ниски цени има след есента, когато животните за бракуване се продават.\r\nЦените на едро на свинското месо продължават устойчивия си растеж, като през юни достигнаха 3,80 лева за килограм кланично тегло, което е с 19% повишение на годишна база. Предвид условията на вътрешния и международния пазар и независимо от това, че българските цени са над равнището на средно европейските (1762 евро на тон), тенденцията на увеличение се очаква да продължи и занапред. Прогнозирания ръст е между 16 и 19% сравнено със същия период на миналата година.\r\n\r\nПрогнозираното увеличение на консумацията на пилешко месо в страната в краткосрочен план и стабилното развитие на производството ще поддържат цените на едро на нива около 3,10 лева за кило. До април в кланиците са произведени 28,3 хил. т месо от бройлери – ръст от 8% на годишна база.\r\nЕС намалява митата за Бразилия и Аржентина\r\nВ края на юни представители на ЕС и страните от Меркосур (търговски блок, състоящ се от Бразилия, Аржентина, Парагвай и Уругвай) постигнаха съгласие за търговско споразумение. Според ЕК това споразумение ще консолидира политическото и икономическото партньорство между двата региона. Споразумението предвижда намаление на редица мита, сред които и тези за млечните продукти. Представители на Европейския млечен борд (ЕМБ) изразяват опасения за засилване на конкуренцията, водейки до пренасищане на вътрешния пазар, но вероятността това да се случи в млечния сектор не е голяма\r\n", "date": "2019.08.14", "title": "Цените на телешкото рязко надолу"}
{"url": "https://www.novinite.bg/articles/179146/Namalyava-detskata-smartnost-v-Dobrichko", "text": "Детската смъртност в Добричка област е спаднала до 7.7 на 1000 живородени деца. Това съобщават от териториалното статистическо бюро - Североизток. Касае се за окончателните годишни данни за 2018-а година.В региона през миналата година са починали десет деца под една година. За сравнение, коефициентът на детската смъртност в областта е бил 21.5 на 1000 живородени през 2001-а, 15.4 - през 2005-а, и 12.9 - през 2017 година, посочват от статистиката.През 2018-а в Добричка област са починали общо 2908 души като е отбелязан спад с 1.7 на сто спрямо предходната година. Коефициентът на общата смъртност - 16.6 на 1000 души от населението, обаче продължава да е твърде висок, допълват от статистическото бюро.Продължава тенденцията и на силно изразени различия в смъртността сред градското и селското население, като коефициентът съответно достига 14.4 и 21.7 на 1000 души от населението, според статистическите данни.", "date": "2019.08.14", "title": "Намалява детската смъртност в Добричко"}
{"url": "https://www.novinite.bg/articles/179164/Borisov-za-izpotroshenoto-zavedenie-Dvama-sobstvenici-si-meryat-koj-e-po-golyam-tarikat", "text": "При акция на варненската полиция е открит нелегален алкохол в големи количества, предназначен за курортите край Варна. За реализацията обяви премиерът Бойко Борисов.\"Прокурори, полицаи, всички са по обектите и работят активно\", обобщи той.Борисов коментира и погрома в столичното заведение преди два дни, при който група мъже хулиганстваха посред бял ден и чупиха столове: \"Двама собственици си мерят кой е по-голям тарикат\", коментира премиерът Бойко Борисов по повод разправията между двамата съдружници, като показа, че е раздразнен от факта, че не са сигнализирали МВР, а са огласили случая в социалните мрежи.\"Всички са с повдигнати обвинения, арестуват се по-бързите процедури и се вкарват в затвора. Един по един ще ги изловят бързо и ги излавят\", добави премиерът.Борисов коментира и пожара край магистрала Струма, което създаде проблеми в движението. Премиерът уточни, че зам.-министърът на регионалното развитие Николай Нанков е бил през нощта на мястото. В момента там има геодезисти, правят се огледи и оценка на ситуацията, а след като експертите се произнесат, много бързо ще се направи организация на движението, стана ясно от думите на премиер и зам.-министър. В отговор на въпроса дали става дума за умишлен палеж, Борисов каза \"Има прокурори, да повдигат обвинения\".", "date": "2019.08.14", "title": "Борисов за изпотрошеното заведениe: Двама собственици си мерят ... кой е по-голям тарикат"}
{"url": "https://www.novinite.bg/articles/179165/Kamerite-po-patishtata-zapochvat-da-meryat-srednata-skorost-do-sedmici", "text": "Камерите по пътищата до няколко седмици ще започнат да снимат за средна скорост на пътя. Така шофьорите няма да отърват глобата като намаляват скоростта на местата, където знаят, че има снимачки. Стационарните камери не са решение. Когато има отсечка със средна скорост, ефектът ще бъде много по-голям, каза главният секретар на МВР Ивайло Иванов.”В момента имаме две изградени отсечки за мерене на средна скорост, изградени са и функционират, но въпрос на три-четири седмици е да получим лиценз от Българския институт по метеорология за стандартизиране на самите измервателни уреди”, каза гл.комисар Христо Терзийски, който обясни, че в момента средната скорост се мери на магистрала Люлин и на участък между Пловдив и Карлово.", "date": "2019.08.14", "title": "Камерите по пътищата започват да мерят средната скорост до седмици"}
{"url": "https://www.novinite.bg/articles/179169/Pusnaha-za-dvijenie-uchastakat-ot-AM-Hemus-sled-Devnya", "text": "Участъткът от автомагистрала „Хемус“ на 410 км след Девня е пуснат за движение, обяви заместник-министърът на регионалното развитие Николай Нанков пред журналисти в Шумен, цитиран от „Фокус“. Той, заедно с премиера Бойко Борисов и с министъра на финансите Владислав Горанов, инспектираха участъка между пътните възли „Белокопитово“ и „Буховци“.До 10 септември трябва да бъде пуснат останалият участък. По думите на Нанков, остават 6 км, които са за фрезоване и асфалтиране. Заместник-министърът посочи, че е приключила едната част от участъка между Шумен и Варна, която е във Варненска област.На изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца.„Удължаваме с два месеца срока на археологическите разкопки край Градище, за да може да се експонира културно-историческо наследство“, каза още заместник-министър Нанков и отчете, че по всички нови проекти има археология.Той обобщи, че не трябва да има конфликт в това отношение нито с еколози, нито по отношение на археологическо и културно наследство.Общата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г.", "date": "2019.08.14", "title": "Пуснаха за движение участъкът от АМ „Хемус“ след Девня"}
{"url": "https://www.novinite.bg/articles/179134/Spipaha-100-kg-droga-i-avtomati-v-sklad-v-Sofiya-podozirat-Rado-Laneca", "text": "Антимафиоти са открили склад с над 100 кг различни наркотици и автомати в София, съобщава \"24 часа\".Разследващите подозират, че уникалното съоръжение е на люлинския мафиот Радмил Ранов, по-известен като Радо Ланеца. Той е сочен за един от тарторите на една от най-големите наркоргрупи у нас, която беше разбита през последната седмица.Информацията е потвърдена и от заместник-главния прокурор Иван Гешев, който обаче обещава, че ще даде повече подробности по-късно през деня.\"На атаките срещу прокуратурата ще отговорим по един начин - с работа. Независимо дали става въпрос за организирани престъпни групи, които тровят децата ни, както в случая, или за хора, които тормозят бабите и дядовците, майките и бащите ни в малките населени места. Поздравявам колегите от ГДБОП и Специализираната прокуратурата за добрата работа по случая\", е коментарът на единственият кандидат за нов главен прокурор.Според източници на изданието освен дрогата и оръжията, антимафиотите са открили и т.нар. \"счетоводни книги\" на групата.Припомняме, че през последната седмица полицията извърши серия от проверки и арести на територията на цялата страна, свързани именно с незаконния бизнес на Радо Ланеца. Вчера прокуратурата съобщи, че засега са повдигнати обвинения на 32 души, като 25 от тях все още се издирват.", "date": "2019.08.14", "title": "Спипаха 100 кг дрога и автомати в склад в София, подозират Радо Ланеца"}
{"url": "https://www.novinite.bg/articles/179142/Shofor-s-324-promila-alkohol-e-katastrofiral-v-Dobrichko", "text": "Шофьор с 3.24 промила алкохол е катастрофирал в село Сноп. Това съобщиха от ОДМВР - Добрич.Инцидентът е станал на 13 август около 17.45 часа. На място е установено, че водачът на лек автомобил \"Сузуки\" с добричка регистрация, поради движение с несъобразена скорост, губи контрол над МПС и се блъска в крайпътно дърво.При последвалата проверка за употреба на алкохол с техническо средство, цифровата индикация отчита наличието на 3.24 промила в издишания от водача въздух. С полицейска мярка за срок от 24 часа е задържан 40-годишният мъж. По случая е образувано бързо полицейско производство.", "date": "2019.08.14", "title": "Шофьор с 3.24 промила алкохол е катастрофирал в Добричко"}
{"url": "https://www.novinite.bg/articles/179123/Facebook-e-zapisval-razgovori-na-potrebitelite-si", "text": "Социалната мрежа Facebook е записвала разговори на свои потребители, сочи доклад, цитиран от БГНЕС. От компанията давали на други фирми записите, за да правят транскрипции на казаното.При запитване от \"Блумбърг\" дали изнесеното в доклада е вярно, от Facebook потвърдили, че са записвали потребителите, но казали, че това е направено с тяхно съгласие и практиката вече била прекратена. Според компанията, записите са били тестове на изкуствен интелект, за да се определи способността му да превежда казаното на друг език.Единствените засегнати потребители били тези, които ползват приложението Messenger и не са забранили транскрипцията на разговорите в него.Новината идва в момент, в който социалните мрежи и специално Facebook са критикувани за събирането на огромно количество данни за потребителите. Компанията наскоро беше глобена с 5 милиарда долара за неправилна употреба и съхранение на данните на милиони потребители.Както Facebook, така и другите гиганти, които предлагат гласови асистенти Amazon и Apple, признават, че записват потребителите, като дават за това различни обяснения.", "date": "2019.08.14", "title": "Facebook е записвал разговори на потребителите си"}
{"url": "https://www.novinite.bg/articles/179157/Maj-preryaza-garloto-si-pred-policai-v-Burgas", "text": "Мъж във видимо неадекватно състояние счупил бутилка и прерязал с нея гърлото си пред погледите на екип полицаи край Северния плаж в Бургас в сряда. Това съобщи говорителят на полицията Цветелина Рандева, цитирана от Преди да посегне на живота си, мъжът замервал с подръчни средства майка и 2-годишното й дете. Жената спряла полицейски патрул, който следи за реда в Морската градина и се оплакала. Униформените започнали да издирват мъжа по описание. Когато го засекли, поискали да проверят документите му. Вместо да даде лична карта, непознатият извадил стъклена бутилка от раницата си, счупил я и прерязал гърлото си пред очите десетки минувачи. Мъжът е откаран в болницата в тежко състояние. ", "date": "2019.08.14", "title": "Мъж преряза гърлото си пред полицаи в Бургас"}
{"url": "https://www.novinite.bg/articles/179163/Ogromno-kolichestvo-narkotici-i-orajiya-sa-namereni-v-garaj-v-sofijskiya-kvartal-Manastirski-livadi", "text": "Огромно количество наркотици и оръжия са намерени в гараж в софийския квартал \"Манастирски ливади\". Гаражът е бил нает от един от участниците в организираната престъпна група, която ГДБОП разкри миналата седмица. Наемателят е един от все още издирвани у нас и в чужбина членове на организираната престъпна група, действала над две години на територията на страната. По делото са повдигнати обвинения на 33-ма души. Само 7 са в ареста. В гаражната клетка се е ползвала като склад за наркотици и място за разфасоване. Дрогата е доставяна \"на едро\" в различни опаковки, чували, сакове. Количеството и стойността на намерените наркотици все още се установяват.От прокуратурата съобщават и за намерени електронни везни, вакуумираща машина, предпазно облекло и 4 тефтера със счетоводството на групата.", "date": "2019.08.14", "title": "Огромно количество наркотици и оръжия са намерени в гараж в софийския квартал \"Манастирски ливади\""}
{"url": "https://www.novinite.bg/articles/179143/Spirat-dvijenieto-po-patya-Smolyan-Devin", "text": "За половин час ще бъде ограничено движението на всички моторни превозни средства по пътя Смолян-Девин, в района на село Широка лъка, съобщават от Областно пътно управление.Движението ще бъде спряно от 21:00 до 21:30 часа, като причината е в провеждането на тържествена заря-проверка в памет на загиналите жители на родопското село в бойни сражения.  Необходимо е шофьорите да спазват пътната сигнализация и указанията на органите на „Пътна полиция“, които при необходимост ще осигуряват преминаването на автомобили със специален режим на движение.Тържествена заря-проверка ще се проведе от военнослужещи на 101 Алпийски батальон и духов оркестър на Военно въздушни сили-Пловдив, в центъра на селото.", "date": "2019.08.14", "title": "Спират движението по пътя Смолян-Девин"}
{"url": "https://www.novinite.bg/articles/179174/Zadarjan-e-oshte-edin-ot-uchastvalite-v-pogroma-na-zavedenie-v-Sofiya", "text": "Спор за половин милион лева може да е причината за погрома в известно столично заведение преди два дни. Това каза за NOVA шефът на ГД \"Националната полиция\" главен комисар Христо Терзийски. От шестимата нападатели към настоящия момент са установени 4 лица. В процес на установяване е и пети човек. Задържаните са двама, съобщи още гл. ком. Терзийски.Столичната дирекция на вътрешните работи обяви за издирване двама мъже, съпричастни към извършеното престъпление. По информация на NOVA Веско Стоянов и Петър Паунов се укриват в провинцията. Още днес петото лице ще бъде обявено за издирване и ще продължи работата по установяване на шестия участник. Терзийски представи и общия профил на извършителите на погрома. „Петимата, които до този момент са заподозрени, са млади мъже на възраст между 23-35 години. Само едно от тези лица не е криминално проявено. Всички са с различни деяния – унищожаване и повреждане на имущество, грабеж, кражба и хулиганство”, обясни той.Двамата задържани отказват да дават показания. Съдружникът на Лазаров - Красен Кръстев е разпитан  и е освободен, но разследващите продължават да събират данни и информация за евентуална съпричастност към престъплението.Пред разследващите, мъжът е признал, че не успяват да разделят бизнеса си със Емануил Лазаров и, че имат неизяснени финансови отношения, но е отрекъл да е поръчал нападението. „В разговори собственикът на заведението е запознал полицията с бизнеса му. В строителния си бизнес е имал финансови отношения за около  500 хил. лв. по повод строителство на различни обекти. Има и други отношения на базата на стопанисване на търговски обекти, които се отдават под наем. Изследваме тези взаимоотношения, за да намерим мотива за деянието”, каза той.Преди да потрошат заведението му, собственикът не е получавал заплахи, обясниха от полицията. Заподозреният в поръчителство обаче - Красен Кръстев е пускал жалба. „Единствената информация, която имаме е от седмицата преди погрома, когато е подаден сигнал отново за неправомерни действия, извършвани в един от обектите на компания, която се стопанисва в съдружие от Лазаров и Кръстев\", добави директорът на ГД \"Националната полиция\".  От показанията на шестте лица  ще станат ясни и мотивите за погрома, беше категоричен главен комисар Терзийски.", "date": "2019.08.14", "title": "Задържан е още един от участвалите в погрома на заведение в София"}
{"url": "https://www.novinite.bg/articles/179159/Blizo-1500-l-rakiya-zadarjaha-mitnicheski-slujiteli-pri-dva-sluchaya", "text": "Митнически служители от ГД „Митническо разузнаване и разследване“ задържаха близо 1500 литра наливна ракия без документи при две отделни проверки в частни домове във Великотърновско и в село в община Сандански.800 литра ракия митническите служители намират в частен дом, в района на село в област Велико Търново. На 12.08.2019 г., на база анализ на риска, митническите служители извършват проверка на частния имот, където установяват нерегистриран съгласно Закона за акцизите и данъчните складове дестилатор за изваряване на ракия. Към момента на проверката казанът не е работил, но освен него в помощни постройки митническите служители откриват и голямо количество етилов алкохол – около 800 литра ракия, съхранявана в различни съдове - бидони, дамаджани, ПВЦ туби и ПВЦ бутилки. В рамките на проверката не са представени документи за платен или обезпечен акциз. За случая е уведомен разследващ митнически инспектор и е образувано досъдебно производство под надзора на РП Горна Оряховица. Алкохолът е иззет и работата по случая продължава.По-рано този месец, при проверка на 04.08.2019 г. митническите служители откриват  630 литра наливен алкохол – ракия без документи за платен акциз, съхранявана в туби и бидони. В рамките на проверката лицето, стопанисващо частния имот в село в община Сандански, не е представило документи, които да доказват заплащането на акциза. И при този случай на мястото е открит малък дестилатор, който не е регистриран и не отговаря на условията за регистрация по Закона за акцизите и данъчните складове. В момента на проверката казанът не работел. Алкохолът, лулата и капакът на казана са иззети, а по случая е образувано досъдебно производство под надзора на РП Сандански. Работата по случая продължава.Общото количество установен алкохол без заплатен акциз при двата случая е 1430 литра.", "date": "2019.08.14", "title": "Близо 1500 л ракия задържаха митнически служители при два случая"}
{"url": "https://www.novinite.bg/articles/179145/Balgarin-se-samoubi-v-italianski-zatvor-arestuvali-go-za-krajba-na-telefon", "text": "33-годишен българин е намерен мъртъв в килията си в затвора на град Пескара, съобщи местното издание ”Чентро”, цитирано от . Според него най-вероятно българинът се самоубил, докато другите спели през нощта. Той бил открит безжизнен на 12 август сутринта.Българинът бил преместен в затвора на Пескара, област Абруцо, преди два месеца. Преди това той се намирал в римски затвор. Според в.”Чентро” бил наркоман. Той бил арестуван в Рим след кражба с негов съучастник на мобилен телефон пред гара „Остиенсе”. Българинът бил забелязан от карабинерите, тъй като се опитал да избяга със съучастника си алжирец, който го чакал с мотор. Арестът на българина бил потвърден и той бил пратен в затвора, така както и алжирецът.Самоубилият се имал и други прецеденти, свързани с обири, чрез които си набавял пари за дрога. Неотдавна обаче той казал на адвоката си Лука Пелегрини да отиде в комуна за наркомани. Трябвало да излезе от затвора догодина. ", "date": "2019.08.14", "title": "Българин се самоуби в италиански затвор, арестували го за кражба на телефон"}
{"url": "https://www.novinite.bg/articles/179136/Osadiha-ukrainka-v-SASht-za-detska-pornografiya", "text": "Американски съд осъди на 20 г. затвор украинката Алена Каличенко за сексуалната експлоатация на дете, както и за производството и разпространяването на детска порнография.Според публикуваната на сайта на правосъдното министерство информация 32-годишната Каличенко е била задържана през юли 2014г., когато пристигнала в САЩ. През април 2016 г. тя признала вината си по предявените ѝ обвинения.Според документите от съда в периода от април до ноември 2012 г. украинката и втория подсъдим по делото Джоузеф Валерио заснели 48 порнофилма с участието на двегодишно дете, а по-късно при Валерио са открити записи с други деца. През ноември 2014 г. той беше осъден на 60 години затвор", "date": "2019.08.14", "title": "Осъдиха украинка в САЩ за детска порнография"}
{"url": "https://www.novinite.bg/articles/179173/Boris-Djonsan-poiska-kompromisi-ot-ES-za-se-da-izbegne-Brexit-bez-sdelka", "text": "Премиерът на Обединеното кралство Борис Джонсън заяви, че има \"ужасно сътрудничество\" между Европейския съюз и тези, които искат да блокират Brexit (излизането на Великобритания от ЕС).Компромис с Брюксел е необходим, за да се избегне неконтролирано оттегляне от блока, но ЕС \"изобщо не прави компромиси\", посочи Джонсън и предупреди, че подобна ситуация прави Brexit без сделка толкова по-вероятен, колкото по-дълго продължава тя.По-рано днес стана ясно, че бившият финансов министър Филип Хамънд е изпратил писмо до Джонсън, подписано и от 20 други видни депутати от Консервативната партия, с което се настоява премиерът да декларира ангажименти за напускане на ЕС със споразумение и да декларира, че е готов да направи компромис по въпроса.В писмото си до Борис Джонсън Хамънд и останалите депутатите от торите посочват, че са \"разтревожени\" от подхода на британския премиер по отношение на Brexit , тъй като смятат, че този подход не дава шанс за сключване на сделка с Европейския съюз преди крайния срок на 31-ви октомври.Депутатите написаха: \"Ние сме разтревожени от червените линии, които вие очертахте и които, от своя страна, изглежда премахват шанса за постигане на споразумение с ЕС. Всяка сделка задължително трябва да бъде въпрос на компромис, като редица коментатори смятат, че сте поставили летвата толкова високо, че няма реална вероятност да бъде сключена сделка\".Групата депутати от Консервативната партия също така призова Борис Джонсън да потвърди, че се ангажира с постигането на Brexit сделка, която би успокоила както депутатите, така и валутните пазари, визирайки рязката обезценка на британската лира към многогодишни дъна, откакто той стана премиер на Обединеното кралство.", "date": "2019.08.14", "title": "Борис Джонсън поиска компромиси от ЕС, за се да избегне Brexit без сделка"}
{"url": "https://www.novinite.bg/articles/179129/Momcheta-za-primer-v-kinata-ot-tozi-petak", "text": "Натъквали ли сте се на секс люлка по време на парти със съученици? Знаехте ли какво е тампон, когато бяхте на 12? Знаете ли, че модерните парти наркотици се наричат „Моли\"?? Това са само част от нещата, пред които шестокласникът Макс ще се изправи в търсене на първата целувка.Защото именно умението или по-точно неумението му да се целува ще му навлече един куп неприятности. А какво по-смешно можете да гледате през август освен трима приятели, които ще вземат поредица от много грешни решения, включващи опит за кражба на бира от магазина, заключване на полицай с огромно двойно дилдо, анални топчета по-известни сред прогимназистите като нунчаку, парти наркотици и пейнтбол насилие. Една крайно пиперлива комедия, която дори главните актьори нямат разрешение да гледат. В нея 12-годишният Макс (Джейкъб Трембли, Стаята) получава първата си покана за парти с целуване.Тъй като опитът му в тази област клони към нула, е необходимо да се вземат спешни мерки. Заедно с най-добрите си приятели Тор (Брейди Нуун, Престъпна империя) и Лукас (Кийт Л. Уилямс, The Last Man On Earth), решават, че най-добрият начин на действие е да вземат пример от по-голямата съседка на Макс, която демонстрира завидни познания в областта. Идеята е да я шпионират с абсолютно забранения за пипане дрон на бащата на Макс, но когато планът им претърпява пълен провал, тримата приятели бягат от училище и дават начало на одисея от епично лоши решения. Момчета за пример е дело на творческия екип зад модерни комедийни класики като Суперяки, Ананас експрес и Да разлаем съседите. Режисьор на филма е Джийн Ступнитски, който е и сценарист заедно с Лий Айсенбърг (The Office, Палавата класна). Продуценти са Еван Голдбърг, Сет Роугън, Джеймс Уивър и Лий Айсенбърг. Ще се случи ли заветната първа целувка? Ще успеят ли момчетата да се отърват с минимални щети от огромната каша, която ще забъркат? Ще разберем с Момчета за пример в кината от 16 август.", "date": "2019.08.14", "title": "\"Момчета за пример\" в кината от този петък!"}
{"url": "https://www.novinite.bg/articles/179124/Prodaljava-borbata-s-pojarite-v-stranata", "text": "Огънят в района на Дупница е овладян, но частично бедственото положение продължава. Все още не са ясни официалните резултати за състоянието на въздуха. АМ „Струма” все още е затворена и в двете посоки. Щетите по магистралата са сериозни. Вероятно ще се наложи да бъде направен и ремонт. Оказа се, че собственикът на цеха за отпадъци няма никакво разрешение да складира каквото и да е под магистрала „Струма” и на своя глава решил да използва пространството, за да подреди там балираните отпадъци, които изгоряха.В  Хасковско, за броени часове пожарът измина километри. На място работят близо 100 пожарникари военни, горски и доброволци, има и тежка техника. Според службите на този етап стихията е овладяна. Предполага се, че тръгналият от Брягово огън е причинен от човек. Районната прокуратура в Хасково вече разследва причините.Пожар на сухи треви спря във вторник вечерта движението на влаковете между гарите Долапите и Иваново. В овладяването на огъня са се включили пет пожарни екипа от Русе. Около три часа се е наложило хората от пътническия влак към Горна Оряховица да чакат, без да знаят какво се случва. После са били превозени с автобуси до най-близката гара. Няма пострадали хора, нито материални щети по композициите. ", "date": "2019.08.14", "title": "Продължава борбата с пожарите в страната"}
{"url": "https://www.novinite.bg/articles/179122/Dnes-otnovo-shte-e-slanchevo-sled-obyad-i-goreshto", "text": "Днес отново ще е слънчево, след обяд и горещо. Привечер от северозапад ще се заоблачи и вечерта в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад и ще се усили. Максималните температури ще са между 33° и 38°. В планините ще е слънчево. Привечер над крайните западни масиви ще се заоблачи и на места там ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27°, на 2000 метра – около 20°.По Черноморието ще е слънчево. Ще духа слаб до умерен североизточен вятър. Максималните температури ще са 27°-30°. Температурата на морската вода е 25°-27°. Вълнението на морето ще е около 3 бала.", "date": "2019.08.14", "title": "Днес отново ще е слънчево, след обяд и горещо"}
{"url": "https://www.novinite.bg/articles/179144/Mikrobus-pomete-velosipedistka-v-Pazardjik", "text": "Микробус, шофиран от възрастна жена, е ударил велосипедистка в оживен участък в Пазарджик, съобщава . Инцидентът е станал в сряда сутрин на кръстовището между улиците „Свобода“ и „Стефан Караджа“ в района на Гробищния парк.До момента е установено, че при ляв завой шофьорката на буса е отнела предимството на приближаваща се колоездачка и е последвал сблъсък.Пострадалата е на 60 години и е от село Пищигово. Тя е закарана с линейка в Спешна помощ.Движението в района се регулира от екипи на „Пътна полиция“.", "date": "2019.08.14", "title": "Микробус помете велосипедистка в Пазарджик"}
{"url": "https://www.novinite.bg/articles/179130/Novi-sluchai-na-afikanska-chuma", "text": "\r\nБългарска агенция за безопасност на храните констатира нови случаи на африканска чума по свинете в четири населени места - землището на село Бистренци, община Девин, село Жерава край София и село Върбино. Това потвърди пред БНТ и заместник-министърът на земеделието, храните и горите Атанас Добрев.\r\n\r\n\r\n\r\n\r\n\r\n\r\n\r\n\r\n", "date": "2019.08.14", "title": "Нови случаи на афиканска чума"}
{"url": "https://www.novinite.bg/articles/179148/Stroitelstvoto-na-priemniya-terminal-za-Turski-potok-e-zavarsheno-na-95", "text": "Строителството на приемния терминал за морския газопровод „Турски поток“ е достигнало 95% от общия обем на работата Това се казва в съобщение на оператора на проекта компания South Stream Transport B.V., съобщава агенция \"Фокус\".„Целият комплекс от мероприятия върви в съответствие с графика. Началото на транспортирането на газта се планира до края на 2019 година“, се отбелязва в съобщението.", "date": "2019.08.14", "title": "Строителството на приемния терминал за „Турски поток“ е завършено на 95%"}
{"url": "https://www.novinite.bg/articles/179133/Intenziven-e-trafikat-na-GKPP-Dunav-most-2", "text": "Интензивен е трафикът на ГКПП „Дунав мост 2“, работят всички гишета на пункта . Това съобщиха за Радио „Фокус“ – Видин от пункта. На другите два гранични пункта в областта –„ Връшка чука“ и „Брегово“, трафикът е спокоен и няма образувани опашки от чакащи автомобили. Проходими са пътищата във Видинска област, пътните настилки са сухи. Натоварен е трафикът по главен път Е-79 в посока ГКПП „Дунав мост 2“, като пътуват предимно тежкотоварни автомобили. Най-много автомобили се движат в участъка Видин – Дунавци. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци е ограничено за автомобили над 12 тона поради свлачище. Срокът е до 30 август 2019 г. Във Видин трафикът е засилен на входно-изходните артерии на града, в централната градска част и по бул. „Панония“.", "date": "2019.08.14", "title": "Интензивен е трафикът на ГКПП \"Дунав мост 2\""}
{"url": "https://www.novinite.bg/articles/179132/Promeni-v-dvijenieto-v-Sofiya", "text": "Въвежда се временна организация на движението около зала „Триадица” за провеждането на Европейско първенство по баскетбол за момичета. Това съобщиха от пресцентъра на Столична община. От 08.00 часа днес до 08.00 часа на 17 август 2019 г. се забранява престоят и паркирането, с изключение на автомобилите, обозначени със съответните пропуски, на ул. „Метличина поляна” от ул. „Рикардо Вакарини” покрай спортната зала до следваща пряка и на свободното пространство пред спортната зала.", "date": "2019.08.14", "title": "Промени в движението в София"}
{"url": "https://www.novinite.bg/articles/179128/Dneven-horoskop-za-sryada-14-avgust-2019-g", "text": "През този период изобщо няма да ви е до работа. Само любов и романтика са ви в главата, дори планирате кратко бягство с любимия, за да се насладите един на друг далеч от всички ежедневни грижи.Партньорът ви е до вас във всяка ситуация и ви подкрепя на сто процента. Това е особено важно за вас особено в момента, тъй като имате известни недоразумения с роднини и се чувствате неразбрана.Отношенията с партньора ви са все така много романтични и вече се замисляте за преминаване на следващ етап. Добре обмислете тази крачка и не забравяйте да споделите плановете си със семейството Вижте повече на: ", "date": "2019.08.14", "title": "Дневен хороскоп за сряда, 14 август 2019 г."}
{"url": "https://www.novinite.bg/articles/179135/Maj-se-udavi-v-moreto-kraj-Chernomorec", "text": "74-годишен мъж се удави в морето край Черноморец, съобщиха от полицията. Инциднетът станал във вторник.Той бил изваден от водата и спешни медици опитали да го реанимират. За съжаление обаче издъхнал.", "date": "2019.08.14", "title": "Мъж се удави в морето край Черноморец"}
{"url": "https://www.novinite.bg/articles/179151/Zapechataha-vremenno-25-targovski-obekta-po-Severnoto-Chernomorie", "text": "От началото на юли до средата на август са запечатани временно 25 търговски обекта по Северното Черноморие, сред които бензиностанция, СПА център, ресторанти, съобщиха днес от пресслужбата на НАП - Варна. Общият брой на съставените актове е 142. От тях 35 са за неиздаване на касов бон, 91 - за установена разлика в касовата наличност и 5 за липса на фискално устройство. Търговците, заловени, че не издават касова бележка, са наказани и с временно запечатване на обекта им за срок от 2 седмици.Общият брой на извършените проверки по Северното Черноморие е повече от 2 300. Под физически контрол са поставени 20 високооборотни заведения за обществено хранене и дискотеки. В резултат на това в един от ресторантите оборотът се е покачил почти двойно.За месец и половина данъчните са направили 242 проверки на хотели и къщи за гости, като са съставени само два акта. Публичните изпълнители от дирекция \"Събиране\" са посетили и взели парите от касите на 62 обекта, като са внесли в бюджета над 90 хиляди лева. Мярката се предприема срещу търговци с просрочени задължения.", "date": "2019.08.14", "title": "Запечатаха временно 25 търговски обекта по Северното Черноморие"}
{"url": "https://www.novinite.bg/articles/179138/BDJ-otkri-biletna-kasa-v-grad-Primorsko", "text": "„БДЖ - Пътнически превози” ЕООД откри пункт за продажба на билети в град Приморско, съобщават от пресцентъра на БДЖ. Билетната каса ще работи до края на летния сезон с гъвкаво за клиентите работно време от 08.00 часа до 12.00 часа и от 16.00 часа до 19.45 часа. По този начин клиентите на БДЖ, които летуват по Южното Черноморие, ще могат да се снабдяват с билети за пътуване с влак от билетната каса в град Приморско, без да се налага да се придвижват до Бургас по-рано от датата на своето пътуване. Така ще се създаде удобство за клиентите на националния железопътен превозвач да закупуват превозни документи на място, което ще им гарантира спокойствието, че са си подсигурили билет за пътуване предварително. Железопътната билетна каса се намира в сградата на автогарата в град Приморско и вече има своите първи клиенти.", "date": "2019.08.14", "title": "БДЖ откри билетна каса в град Приморско"}
{"url": "https://www.novinite.bg/articles/179137/Otmeneno-e-bedstvenoto-polojenie-zaradi-afrikanskata-chuma-v-Svishtov", "text": "Отменено е бедственото положение, което беше обявено в Свищовска община заради заболяването африканска чума по свинете, съобщи “Фокус“.Обстановката в общината е спокойна и няма нови огнища на болестта. Мерките срещу разпространението ѝ продължават.Със заповед на кмета Генчо Генчев бедственото положение бе удължено от 11 август до 13 август. Причината е, че след загробването на 17 000 животни от индустриалната ферма в село Българско Сливово върху площадка от близо 30 декара, се наложи извършването на допълнителни дейности за дезинфекция и сигурност.", "date": "2019.08.14", "title": "Отменено е бедственото положение заради африканската чума в Свищов"}
{"url": "https://www.novinite.bg/articles/179127/Volen-Siderov-Molete-se-da-otsastvam-po-chesto-ot-rabota-skapi-V-i-K", "text": "Това написа лидерът на \"Атака\" Волен Сидеров в личната си страница във Facebook.\"\"", "date": "2019.08.14", "title": "Волен Сидеров: Молете се да отсъствам по-често от работа, скъпи В и К!"}
{"url": "https://www.novinite.bg/articles/179150/Borisov-sedna-zad-volana-za-inspekciya-na-chujdi-investicii-v-Targovishte", "text": "Премиерът Бойко Борисов пак седна зад волана, за да откара лично финансовия министър Владислав Горанов до турските заводи \"Шишаджам\" край Търговище. Гид на двамата в колата беше кметът на общината Дарин Димитров.\"Почти едно малко градче е целият завод\", коментира премиерът. \"Аз съм идвал да откривам първия завод. Тук беше поле, пасяха магарета\", спомни си Борисов. Кметът призна, че си мечтаят да имат индустриална зона. \"Те се сбъдват вашите мечти\", окуражи го Борисов, като обърна внимание на Горанов да се подпомогне общината за изграждането на пътя.\"Тук с държавна подкрепа сме обещали да направим тоя път\", припомни премшиерът на финансовия министър.", "date": "2019.08.14", "title": "Борисов седна зад волана за инспекция на чужди инвестиции в Търговище"}
{"url": "https://www.novinite.bg/articles/179140/Feribot-tragva-kam-blokiranite-turisti-na-grackiya-ostrov-Samotraki", "text": "Фериботът „Андрос Джет“ тръгва от гръцкия остров Наксос към остров Самотраки днес, 14 август, около 12 часа на обяд, съобщават от българското министерство на външните работи.Очаква се фериботът да пристигне на пристанище Самотраки в 22,00 ч. тази вечер. Ще натовари пътници и леки автомобили веднага и ще отплава към Александруполис. Ако условията позволяват, фериботът „Андрос Джет“ ще направи следващо пътуване до Самотраки веднага.В четвъртък, 15 август, корабът ще изпълнява толкова маршрути, колкото е необходимо, за да облекчи ситуацията на остров Самотраки. Този кораб не може да превозва камиони.Поради нарушените връзки, островът изпитва остра нужда от почти всякакви продоволствия. Поради тази причина фериботът „Анакс\" започва от 14 август да превозва камиони с продоволствия от пристанището в Александруполис, предназначени за Самотраки.При необходимост от съдействие българските граждани могат да се обръщат към екипите на местните власти на пристанището или да се свържат с Генералното консулство на България в Солун на телефони: +30 2310 829 210; +30 2310 869 520.Вече четвърти ден близо 1500 туристи са блокирани на гръцкия остров Самотраки. Заради силния вятър и бурното море през последните дни ферибот не можеше да достигне острова, където и много българи прекарват там почивката си.", "date": "2019.08.14", "title": "Ферибот тръгва към блокираните туристи на гръцкия остров Самотраки"}
{"url": "https://www.novinite.bg/articles/179126/Zaradi-pojar-AM-Struma-kraj-Dupnica-e-zatvorena", "text": "\r\nПожарът в Дупница е локализиран, но не е изгасен напълно. Двете платна на АМ \"Струма\" са затворени.\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.14", "title": "Заради пожар: АМ \"Струма\" край Дупница е затворена"}
{"url": "https://www.novinite.bg/articles/179160/Bojko-Borisov-inspektira-stroitelnite-dejnosti-po-izgrajdaneto-na-avtomagistrala-Hemus", "text": "Министър-председателят Бойко Борисов инспектира строителните дейности по изграждането на автомагистрала „Хемус“ в участъка между пътните възли „Белокопитово“ и „Буховци“.„Колко ни е красива държава ни и колко трудно е строителството. Колко скална маса, колко нещо трябва да се извози. Защото после като стане готово, всички казват – „лесно“, заяви премиерът Бойко Борисов при огледа на извършваните дейности. По време на инспекцията министър-председателят бе с министъра на финансите Владислав Горанов и заместник-министъра на регионалното развитие и благоустройството Николай Нанков. Строителният екип ги запозна с етапа, на който е изграждането на 207-метровия мост по трасето.Участъкът между пътните възли „Буховци“ и „Белокопитово“  на АМ „Хемус“ е 16,32 км и трябва да е готов през 2021 г. Първата копка беше направена точно преди година - на 16 август 2018-а. В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца.„Благодаря на археолозите. Имаме перфектни отношения и добър синхрон“, заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите“, каза още премиерът, разглеждайки разкопките на разкрито древно селище. На обекта работят близо 100 души – работници, археолози и геодезисти. Общата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г. ", "date": "2019.08.14", "title": "Бойко Борисов инспектира строителните дейности по изграждането на автомагистрала „Хемус“"}
{"url": "https://www.novinite.bg/articles/179131/SDVR-izdirva-dvama-maje-za-vandalstva-v-stolichno-zavedenie", "text": "Столичната дирекция на вътрешните работи обяви за издирване двама мъже, съпричастни към извършено престъпление в софийско заведение. Както бе съобщено, след като влезли в обекта, те нанесли материални щети по част от мебелите и оборудването и се оттеглили в неизвестна посока. С цел по-бързото им откриване, столична полиция разпространи снимките на Петър Атанасов Паунов и Веско Георгиев Стоянов, пише ТОПНОВИНИ.Изображения:", "date": "2019.08.14", "title": "СДВР издирва двама мъже за вандалства в столично заведение"}
{"url": "https://www.novinite.bg/articles/179139/Shishmanci-na-protest-sreshtu-zavoda-za-otpadaci-pojarat-prodaljava-treti-den", "text": "Над 50 часа продължава гасенето на пожара на сметището край Шишманци, което в момента тлее в дълбочина. Заради задимяването на района жители на няколко населени места се събраха рано тази сутрин на протест до завода за отпадъци с настояване отговорните институции да контролират по-сериозно дейността му, за да се сложи край на периодичните инциденти там.Над двеста души от Шишманци, Белозем, Раковски и други населени места са блокирали пътната отсечка, която е към входа на завода за отпадъци. Много от тях са с маски, демонстрирайки по този начин, че не могат да дишат, че миризмата е неприятна. Хората са недоволни, че са прекарали още една безсънна нощ, защото димът продължава да се стеле над целият район.\"Отворих прозореца. По едно време изобщо не можеше да се диша. Страшна миризма.\"\"Преди една, две години пак беше същото. Протестирахме. Обещаха, че повече няма да има такива неща, но ето, че пак същото се получава. Не искаме да живеем така\".\"Да заработи, както трябва, да е, както бяха казали в началото. Има си вътре всякакъв вид апаратура и ако заработи, както трябва, няма да се усеща нищо\".Искаме да се затегне контролът на територията на завода и да не се допускат повече пожари, казват още протестиращите и са готови да излизат тук всяка сутрин. Вече започнаха и подписка за закриването на завода за битови отпадъци.Екипите на пожарната продължават да работят на сметището като тлеещите участъци се обработват с вода и пръст. Извършват се замервания на въздуха като до момента не са отчетени критични нива на отделните показатели.Продължава и разследването на причините за пожара, а по късно през деня се очакват да започнат и проверките на регионалната инспекция по околната среда и водите.", "date": "2019.08.14", "title": "Шишманци на протест срещу завода за отпадъци, пожарът продължава трети ден"}
{"url": "https://www.novinite.bg/articles/179166/Ministar-Angelkova-na-sreshta-s-bransha-v-Primorsko", "text": "С последните промени в Закона за туризма, които Министерският съвет прие вчера, продължава реализацията на политиката ни за намаляване на административната тежест за бизнеса. Това заяви министърът на туризма Николина Ангелкова на работна среща с представители на бранша в Приморско. В нея участваха кметът на община Приморско Димитър Германов и председателят на Общинския съвет Златина Тюлиева. Министър Ангелкова съобщи, че предстои в скоро време да се приемат измененията в Наредбата за категоризация на местата за настаняване и заведенията за хранене и развлечения, която ще отрази тези промени.В нея ще отпаднат доста изисквания, които вие споделяхте нееднократно, че затрудняват работата ви, обърна се тя към бизнеса. Разбира се, трябва да продължаваме да се стремим към високо качество на предлаганите услуги, за да успеем да надградим постигнатото през последните силни години в туризма, посочи още министърът. Тя акцентира върху новите текстове в закона, визиращи статута на националните курорти, и изтъкна отговорността на местните консултативни съвети по туризъм с участие на бранша, които ще играят все по-важна роля за устойчивото развитие на отрасъла и ще вземат решения с 2/3 мнозинство.Тя обърна внимание също върху значението на специализираните видове туризъм и особено на културно-историческия, който е сред приоритетите в маркетинговата и рекламната стратегия на институцията. Създаването на нов национален регистър на туристическите забележителности, фестивали и събития не само ще засили интереса на туристите, но и ще насочи по-голям финансов ресурс за развитието им, каза още тя. Фактор за засилване притока на повече туристи към България ще бъде и подготвяният механизъм за стимулиране на организирания туризъм чрез насочена реклама. Той ще бъде основно за крилата на сезона - месец май, юни, септември, и ще се базира върху броя регистрирани туристи в местата за надтаняване, стана ясно от думите на министър Ангелкова. За разработването на механизма е проучен опитът на силни държави в туризма като Хърватия, Гърция, Малта и др. Министерството също така поддържа постоянен диалог с МВнР в посока визите за туристи от Русия и Турция да станат дългосрочни. Министър Ангелкова информира, че продължават традиционните срещи с големи чуждестранни туроператори, опериращи на пазар България с чешки, полски, руски, германски и др. Целта е да се насърчат ранните записвания за следващите сезони и максимално да се разширят крилата им в рамките на 2-3 години, като нагласата е пълен капацитет да се достигне не от юли, а доста по рано. Ще се проведе двустранен бизнес- форум съвместно с Асоциацията на туроператорите в Русия, по време на който ще се състоят и срещи с българския туристически бранш. Министър Ангелкова коментира постигнатото в сектора през тази година в условията на силна международна конкуренция. Знаехме, че сезонът ще е тежък, но независимо от трудния юни, данните за първото шестмесечие на 2019-а сочат спад от 0,3% в чуждестранните визити спрямо същия период на рекордната 2018 г. Тя призова бизнеса да продължи да работи още по-усърдно и да се включи в реализацията на Единната система за туристическа информация (ЕСТИ), която ще стартира от 1 октомври т.г. До тази дата бе даден гратисен период за бизнеса и общините, а след това законът предвижда санкции за всеки, който не се е регистрирал в базата данни. При неспазване на изискванията ще има сериозни санкции, предупреди министърът. Кметът на община Приморско Димитър Германов приветства туристическия бранш за положените усилия и отправи призив да се промени мисленето на обществото и да се откроява положителното в достойнствата на България като дестинация. Да уважаваме себе си, за да ни уважават и другите, както правят нашите съседи, заяви той. На дискусията представителите на бизнеса в Приморско изразиха интереса си към двустранни срещи с чуждестранните туроператори и туристическите борси, където да представят продукта си, потвърдиха необходимостта от по-дългосрочни визи за туристите и по-дълъг срок на наемане на изпълнителските кадри от трети страни по Черноморието.", "date": "2019.08.14", "title": "Министър Ангелкова на среща с бранша в Приморско"}
{"url": "https://www.novinite.bg/articles/179153/Fandakova-Investirame-nad-90-mln-lv-v-obrazovanieto-prez-2019-g", "text": "Тази година инвестираме над 90 млн. лв. в образованието. Това каза кметът на София Йорданка Фандъкова след проверка на 86 ОУ \"Св. Климент Охридски\" във Владая.\"Това е мащабен ремонт в много голямо училище в кв. \"Владая\", добави тя. Фандъкова каза още, че в училището учат много малко деца. \"За съжаление учат тук 120 деца при капацитет 500, но за тях е изключително важно да учат в добри условия\", поясни кметът. Тя заяви, че за нея образованието и грижата за децата са водещи. По думите и парите, които са инвестирани, са от различни източници: общинския бюджет, оперативна програма \"Региони в растеж\" и от Националния доверителен екофонд, като кметът на София благодари на представителя на Екофонда. \"Само в район \"Витоша\" имаме две училища, за които сме спечелили проекти по Екофонда\", каза Фандъкова. Тя обясни какво точно се ремонтира в училището.\"Подменя се осветление, подменя се отоплителна инсталация, санира се и дограмата се подменя, за да може да се получат добри условия и да не се налага да спираме учебни занятия\", каза още тя, като поясни, че още едно училище в този район е предвидено за саниране по Националния доверителен екофонд. ", "date": "2019.08.14", "title": "Фандъкова: Инвестираме над 90 млн. лв. в образованието през 2019 г."}
{"url": "https://www.novinite.bg/articles/179162/Na-teritoriyata-na-Oblast-Plovdiv-sa-registrirani-naj-mnogo-tejki-katastrofi", "text": "Тежките пътнотранспортни произшествия на територията на Област Пловдив намаляват със 100 бр. през първите 7 месеца на 2019 г. в сравнение със същия период на миналата година. Въпреки това в региона са регистрирани най-много пътни инциденти като средно на всеки 8 катастрофи в България, една е на територията на местното ОДМВР. Поради тежкия пътен травматизъм Държавна агенция „Безопасност на движението по пътищата“ инициира извънредно заседание на Областната комисия по пътна безопасност.В нея участие взеха председателят на ДАБДП Малина Крумова, областният управител на Пловдив Здравко Димитров, представители на МВР, общините в областта, неправителствени организации и др. „Отчитаме усилията на институциите на местно ниво, но трябва да набележим още допълнителни мерки, защото нивото на пътния травматизъм в областта е неприемливо високо“, подчерта Малина Крумова.По думите ѝ общо 444 тежки пътни инциденти са станали на територията на областта, загинали са 34 човека, а ранените са 556. Фаталните инциденти намаляват с 8, а ранените са със 162-ма по-малко в сравнение със същия период на миналата година. „Сериозно намаляване на пътния травматизъм се наблюдава след пускане в експлоатация на новия път между Пловдив и Асеновград, но остава тревожната статистиката голям брой инциденти да настъпват в градски условия, затова ще изискваме още инфраструктурни решения от общините“, посочи председателят на държавната агенция. Според статистиката на МВР, катастрофите са съсредоточени в активната част от денонощието, като най-много инциденти с пострадали лица възникват между 18 и 19 ч. Търсим възможност за изграждане на полигон и автомобилна писта, съобщи областният управител на Пловдив Здравко Димитров.Той призова общините в региона да набележат подходящи терени. Едно подобно съоръжение би подобрило както подготовката на младите водачи, така и ще бъде място за безопасно увеличаване на скоростта, вместо това да се случва по булевардите на града, подчерта Здравко Димитров. Той се ангажира и областната комисия по безопасност на движението да заседава на всеки три месеца, а на всяка среща да се набелязват мерки с конкретни срокове, които ще бъдат обект на постоянен мониторинг. Община Пловдив е инициирала подмяна и поставяне на осветление на пешеходните пътеки и в зоните в близост до училища и детски градини, които ще бъдат завършени до началото на есента. Общинската комисия по пътна безопасност заседава редовно, като продължават да се търсят най- добрите инфраструктурни решения за обезопасяване на пешеходните пътеки. Най-голямо намаление на пътните инциденти през първата половина на 2019 г. в България се отчита именно на територията на ОДМВР Пловдив. Служителите на реда продължават да увеличават контрола като в момента активно участват в акция „скорост“, която се провежда на територията на цялата страна. През първото шестмесечие на 2019 г. служители на ОДМВР – Пловдив са констатирали над 66 хил. нарушения. В сравнение със същия период на 2018 г. броят на установените нарушения е с близо 15 хил. повече, а основна част от тях са за движение с превишена скорост. От областната дирекция на МВР съсредоточават контрол не само в града, но и в по-малките населени места и на пътищата, които се отчита повишен пътен травматизъм.", "date": "2019.08.14", "title": "На територията на Област Пловдив са регистрирани най-много тежки катастрофи"}
{"url": "https://www.novinite.bg/articles/179167/Borisov-na-Hemus-Tolkova-ni-e-krasiva-darjavata-i-tolkova-trudna-za-stroitelstvo", "text": "Премиерът Бойко Борисов инспектира как върви строителството на автомагистрала „Хемус“ в участъка между пътен възел „Белокопитово“ и „Буховци“. Участъкът е 16,32 км и трябва да е готов през 2021 г. \"Толкова ни е красива държавата и толкова трудна за строителство!\", възкликна Борисов, който пак лично хвана волана, за да разходи по обектите финансовия министър Владислав Горанов и зам.-министъра на регионалното развитие Николай Нанков. \"Погледни колко камък трябва да се изреже! После, като стане готово, всички викат: Лесно!\", добави той. Нанков припомни, че отчуждителните процедури са забавили строителството, но нещата стартират отново благодарение на промяната в закона. \"Миналата година дадохме начало на отсечката. Това е най-дългото съоръжение, 207 метра виадукт. Готови са постаментите, започва монтажът на панелите, фронтът е открит\", обясни Нанков. Той информира премиера, че на две места по трасето има археологически разкопки и е открит цял град от 4 век. По този повод Борисов попита археолозите от Националния археологически институт при БАН дали е вярно, че откритият византийски град е бил по-голям от столицата ни. Оказа се, че не е така, въпреки че за мащаба на Византия е бил в сериозни мащаби. \"Нанков, не е по-голям от Плиска и Преслав, както искаше да ме подведеш\", обърна се към бившия регионален министър премиерът. Борисов похвали отношенията на властта с археолозите, а те му се показаха открити ножици и пергел за строителство от римско време.\"Ябланица вече асфалтират. И двете платна. Мантинелите до 10-15 дена слагат, маркировките...\", добави за работата по \"Хемус\" премиерът. \"Митко, на варненци само ей това да им направим, друго не трябва\", обърна се той към областния на Търговище по повод строежа на \"Хемус\".Преди инспекцията на строителството на магистралата и разходката из разкопките премиерът откара лично финансовия министър Владислав Горанов до турските заводи за стъкло край Търговище. Гид на двамата в колата беше кметът на общината Дарин Димитров. Заедно с тях беше и областният управител Митко Стайков.\"Почти едно малко градче е целият завод\", коментира премиерът. \"Аз съм идвал да откривам първия завод. Тук беше поле, пасяха магарета\", спомни си Борисов. И подчерта, че това е една от най-големите чужди инвестиции у нас - за 1 милиард, с над 2500 работници, които карат чак от Силистра.Кметът призна, че в Търговище си мечтаят да имат индустриална зона. \"Те се сбъдват вашите мечти\", окуражи го Борисов, като обърна внимание на Горанов да се подпомогне общината за изграждането на пътя.\"Горанов, тук с държавна подкрепа сме обещали да направим тоя път, тъй като това е една от най-големите инвестиции в цяла България\", припомни премиерът на финансовия министър.\"Ние вдигаме доходите непрекъснато, но и бизнесът трябва\", подсети министър-председателят домакините от завода, след като го разведоха наоколо. От висшия мениджмънт му обясниха, че непрекъснато се покачват разходите и оттам се вдига и себестойността на производството. Борисов отвърна, че тогава ще трябва да свалим цената на газа с 30%.Последва кратка фотосесия и премиерска анкета с работниците от завода за стъкло. Борисов ги попита дали са доволни от шефовете и от заплатите си, при което персоналът се показа скромен. Това накара Борисов да се обърне към директора на завода с лобиране за бонуси. \"Дай по една премия за Нова година\", подкани го Борисов, след което пое към \"Хемус\".", "date": "2019.08.14", "title": "Борисов на \"Хемус\": Толкова ни е красива държавата и толкова трудна за строителство"}
{"url": "https://www.novinite.bg/articles/179172/Garciya-poiska-pomosht-ot-ES-zaradi-pojara-na-ostrov-Eviya", "text": "Гърция поиска помощ от Европейския съюз за гасенето на пожара на остров Евия. В рамките на 24 часа в страната избухнаха 56 пожара. Най-тежкият от тях – този на остров Евбея, е определен като екологична катастрофа. Пожарът се е разпрострял върху площ от 12 километра. Обявено е извънредно положение.От Европейската служба за гражданска защита реагираха веднага и изпратиха самолети от Хърватия и Италия. Пожарът на острова избухна миналата нощ, а димът стигна до столицата Атина, която е на около 110 км от там. Извън контрол се оказа вчера пожарът в близост до селата Макримали, Контодеспони, Платани и Ставрос, което наложи евакуация на техните жители, както и на намиращия се наблизо манастир„Панагия Макрималис“. Министър-председателят на Гърция Кириакос Мицотакис прекрати отпуската си.В гасенето на пожара на острова участват 280 пожарникари, доброволци, войници, шест цистерни и шест хеликоптера.Горски пожари горят и на остров Тасос.", "date": "2019.08.14", "title": "Гърция поиска помощ от ЕС заради пожара на остров Евия"}
{"url": "https://www.novinite.bg/articles/179175/Zagasen-e-pojarat-v-Haskovsko", "text": "\r\nА пожарът край хасковските села Брягово, Родопи и Любеново вече е загасен. Огънят засегна близо 9000 декара, половината от тях широколистна гора. Причината е човешка небрежност, казаха от пожарната в Хасково.\r\n\r\n\r\n\r\n\r\n", "date": "2019.08.14", "title": "Загасен е пожарът в Хасковско"}
{"url": "https://www.novinite.bg/articles/179125/Temenujka-Petkova-Na-19-avgust-shte-sa-yasni-kandidati-za-AEC-Belene", "text": "\r\nЕнергийният министър Теменужка Петкова коментира в студиото на \"Сутрешен блок\" държавното посещение в Туркменистан, на което е била обсъдена и възможността за внос на газ от каспийската държава. Петкова коментира и процедурата за избор на компания, която да реализира АЕЦ \"Белене\" и потвърди, че руската \"Росатом\" е заявила желание да участва.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.14", "title": "Теменужка Петкова: На 19 август ще са ясни кандидати за АЕЦ \"Белене\""}
{"url": "https://www.novinite.bg/articles/179155/Prohodat-na-Republikata-e-vremenno-e-zatvoren-za-tovarni-avtomobili", "text": "Тир с натоварено ремарке е аварирал в района на Гурково и движението за товарни автомобили през прохода на Републиката временно е спряно, съобщиха от МВР.Леките автомобили преминават през прохода, но тежките камиони в посока Стара Загора-Велико Търново се отклоняват през Дунавци. Патрули на Пътна полиция регулират движението в двете посоки ", "date": "2019.08.14", "title": "Проходът на Републиката е временно е затворен за товарни автомобили"}
{"url": "https://www.novinite.bg/articles/179171/Godina-sled-ruhvaneto-na-mosta-Morandi-ranata-ot-Genua-ne-e-zarasnala", "text": "Тя не е загубила живота си на онзи мост, но той промени всичко за нея.Когато Ирис Боначи си спомня за страшното рухване на моста \"Моранди\" в Генуа, тя е толкова развълнувана, сякаш всичко се е случило току-що.  Но вече мина година, откакто наглед непоклатимият виадукт рухна и загинаха 43 души. Това се случи на 14 август 2018 г. И оттогава нищо в Генуа не е същото.  \r\n\r\n\r\n 56-годишната учителка живеела в апартамент точно под моста \"Моранди\". От балкона й се виждали величествените носещи колони и магистралата над тях. Те били като втори покрив над главата й. \"Домът ми вече го няма\", каза Боначи.От миналата година тя живее с партньора си в друг апартамент и е получила обезщетение. Но това не може да й върне загубеното: спомените, ежедневието, съседите. За последно могла да посети жилището си през май. В края на юни останките от моста и стените на дома изчезнали при зрелищен взрив.Разрушаването на стария мост е почти завършено. С него си отива един паметник на ужасяващото събитие. Месеци наред зеещата дупка между двата края на моста олицетворяваше ужаса от 14 август. Строежът на новия мост върви успоредно с разрушаването на останалото. От рухването беше минал едва месец, когато именитият архитект Ренцо Пиано вече беше направил проект за родния си град. Той обеща, че новият мост ще издържи поне 1000 години. Въпросът сега е кога новото съоръжение отново ще свърже града.Марко Бучи, кметът на пристанищния град, който е натоварен със задачата да организира строежа, казва, че това ще стане на 15 април 2020 г. Първата колона вече е почти завършена. И тъкмо там днес ще бъдат почетени загиналите. Според осведомителната агенция АНСА се очаква на церемонията да присъстват 450 роднини на жертвите.\"Трагедията е нещо страшно, но ние решихме да се възползваме от тази възможност и да използваме тази фаза, за да направим Генуа по-добра от преди\", заяви Бучи оптимистично пред АНСА. Той не се бои да посочи дата за завършването на новия мост - въпреки че знае, че то може да се проточи. \"Важното е да си поставим цел\", каза Бучи. Ако има основателни причини за някакви закъснения, доверието няма да пострада, заяви той. Графикът за разрушаването също трябваше да бъде променян повече от веднъж. Една от причините бе, че в останките от моста беше намерен азбест.Разрушаването и изграждането на моста наново обаче не са единственото, което Генуа чака година след рухването. Не е ясно и кога ще приключат съдебните дела, свързани с това нещастие.Разследвани са над 70 души, включително компанията оператор на магистралата \"Аутостраде пер л'Италия\", контролирана от семейство Бенетон посредством групата \"Атлантия\".Остава въпросът дали рухването на моста е можело да бъде предотвратено.\"Мостът рухна, защото вече не можеше \"да си стои на краката\". Като човек, който умира от естествена смърт\", каза наскоро прокурор Франческо Коци. \"Трябва да разберем дали мостът е можело да бъде спасен, излекуван. И тъкмо това ще изясняваме при разследването\", добави той.Рухването на моста все още е част от ежедневието на Генуа, каза Боначи. Но начинът, по който темата се обсъжда, вече е друг.Един от главните проблеми днес е как рухването ще се отрази на пътната мрежа. По оценки на сдружения на бизнеса и индустрията щетите за компаниите от пристанищния град ще възлязат на стотици милиони евро. Асоциацията \"Конфесерченти\" отбеляза също, че е пострадала репутацията на пристанището сред туристите.Надеждата, че нормалността ще се върне поне по улиците, беше свързана с бързото начало на реконструкцията. \"Но сега правителството рухна\", каза Боначи, като визира сегашната политическа криза в Италия.Миналата седмица вътрешният министър Матео Салвини, лидерът на дясната партия \"Лигата\", обяви, че има намерение да излезе от управляващата коалиция с популисткото Движение \"5 звезди\". Въпреки това се очаква на възпоменателната церемония заедно с президента Серджо Матарела да присъстват и правителствени представители от двата лагера.Остава да се види дали политическите противници ще загърбят конфликта си за ден в израз на единство. И дали популистите ще използват възпоменанието като трибуна - и ще засенчат всичко и всички останали. ", "date": "2019.08.14", "title": "Година след рухването на моста Моранди - раната от Генуа не е зараснала"}
{"url": "https://www.novinite.bg/articles/179170/Borisov-Shte-se-spravim-barzo-s-pojara-na-magistrala-Struma", "text": "Много бързо ще бъде отстранено това, което е на АМ ”Струма“. В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност\" Това заяви премиерът Бойко Борисов, в отговор на журналистически въпрос за състоянието на магистралата след пожара. ”Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора. Аз строя, няма да ходя и да ги пазя после. В момента се прави обследване, използва се т.нар. прострелване на колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, каза Бойко Борисов.  Министър-председателят коментира и погрома в столично заведение, той посочи, че вече има няколко арестувани. ”Няколко вече са арестуваните, всички са с повдигнати обвинения, арестуват се по най-бързите процедури да се вкарат в затвора. Всички издирвачи са на улицата, един по един ще ги изловят бързо“, добави Бойко Борисов. Премиерът изтъкна още, че полицията не спира да работи. ”Виждате какви складове с наркотици и с оръжия задържат. Сега има и много интересна реализация във Варна, как крият нелегален алкохол за курортите“, заяви Бойко Борисов. ", "date": "2019.08.14", "title": "Борисов: Ще се справим бързо с пожара на магистрала Струма"}
