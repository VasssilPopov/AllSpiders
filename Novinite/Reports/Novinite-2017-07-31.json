{"url": "http://www.novinite.bg/articles/147938/Cenite-na-jilishtata-v-Balgariya-barzo-se-pokachvat", "text": "Към средата на 2017 г. икономиката на България отчита повече от две години на сравнително висок растеж при постепенно възстановяване на пазара на труда. През последните тримесечия динамиката на някои показатели разкрива потенциал за по-осезаемо нарастване на ролята на вътрешното търсене. /БГНЕС/Това се казва в годишния макроикономически доклад на Industry Watch с фокус: „Потребление и кредитиране в растеж: рискове и предизвикателства пред икономиката 2017-2018“.По-високите темпове на ръст на доходите и потреблението на домакинствата, както и видимото оживление в кредитирaнето и възможността за увеличаване на инвестиционната активност ще променят структурата на икономиката. Това ще създаде възможности за бизнеса, но в същото време обаче носи предизвикателства и рискове от създаване на нови дисбаланси.През последните тримесечия настъпиха важни промени в редица индикатори, потвърждаващи тези тенденции, сред които:След като икономиката загуби близо 430 хил. работни места в периода 2008-2013, възстановяването на икономиката добави около 100 хил. нови заети за последните 3 години. Пазарът на труда обаче все повече наподобява състоянието през 2007 г. заради нарасналия коефициент на заетост и спадът на безработицата от близо 13% до малко над 7% за последните 12 месеца, като трябва да отчитаме и намаляването на хората в трудоспособна възраст с близо половин милион за последното десетилетие.Все по-осезаемите дефицити на работна сила доведоха до ускоряващ се ръст на възнагражденията. След минималните увеличения до 2013 г., през 2014-2015 г. доходите нарастваха с около 7% годишно, като през последните няколко тримесечия ръстът достигна близо 10%. За последните 24 месеца, ръстът на средните разходи на труд за частния сектор в България е втория най-висок в ЕС, като възлиза на 18.7%.Все по-засилената интеграцията на българската икономика в общия пазар на ЕС позволява благоприятната динамика във водещи икономики на еврозоната през последната година да създава възможности за растеж у нас. Това е особено важно за експортно-ориентираните предприятия, които продължават да увеличават стойността на българския експорт вече осма поредна година.Интеграцията на България се засилва не само в реалната икономика, но и във финансовия сектор. В резултат, политиката на ниски лихви на Европейската централна банка, както и понижаване на политическия риск у нас доведоха до най-ниските лихвени нива изобщо, плащани от фирми и домакинства в историята. Средната лихва по новите бизнес кредити е едва 3.5% през юни 2017 г., цената на жилищните заеми е 3.9% годишно, а средната лихва по потребителските банкови кредити е 7.5%. По-съществената промяна е в разширяване на достъпа до кредит, като тенденцията към увеличаване на новоотпуснатите заеми в последните месеци е видима.Оживлението в доходите и оптимистичните очаквания водят до активизиране на жилищния пазар и строителната активност. България е една от страните в света с най-бързо увеличение на жилищните цени през 2016 г. по данни на Международния валутен фонд . От „дъното“ на пазара през 2013 г. до първото тримесечие на 2017 г. жилищата в България са поскъпнали с 17.7% по данни на НСИ.Макар някои от индикаторите да показват сходна динамика с развитията в периода 2003-2008 г., все още отчитаме значителни разлики:Инвестиционната активност е на значително по-ниски нива – около 20% от БВП, като годишният ръст е средно 0.8% за последните 5 годни. В периода 2002-2008 г. нарастването на инвестициите е средно с 15.7% за година, като те достигнаха 33% от БВП през 2008 г. Основен принос за това имаше притокът на чужд капитал.За разлика от периода до 2008 г., създаването на нови работни места е концентирано в експортно-ориентирани производства и услуги. Това включва както бързо растящите сектори за производство на автомобили и компоненти, електроника, машини и др. под., така и изнесените услуги по създаване на софтуер или обслужване на бизнес процеси за външни клиенти. Същевременно, заетостта спада или расте минимално в сектори като строителството, продажбата на автомобили, търговията и хотелите и ресторантите.Рисковете и предизвикателствата през следващите две години са свързани с очакваните структурни промени, които ще последват увеличаването на потреблението на домакинствата, разширяването на кредита и потенциалното бързо нарастване на инвестициите. Значим ефект може да се очаква както от ускоряването на публичните инвестиции, финансирани със средства от ЕС, така и от евентуално засилване на притока на чуждестранен капитал.", "date": "2017.07.31", "title": "Цените на жилищата в България бързо се покачват"}
{"url": "http://www.novinite.bg/articles/147890/Nyama-da-varnat-izostavenoto-bebe-na-majka-mu", "text": "4-месечният Александър, който вчера бе изоставен на детска площадка в столичния ж.к. \"Младост 1\", няма да бъде върнат на майката. Това обяви д-р Емил Тодоров, директор на дирекция \"Закрила на детето\" към Агенцията за социално подпомагане. В момента момченцето е настанено в неонатологията на Специализирана болница за активно лечение по детски болести в сравнително добро общо състояние. „Бях в безизходица и ми казаха, че трябва да се оперирам. Последните 5 месеца бяха много тежки за мен”, сподели пред NOVA Мария, майката, която в неделя изостави детето си за няколко часа в София. Припомняме, че сигналът за оставено без надзор бебе на детската площадка в близост до бл. 20 в столичния квартал \"Младост\", беше получен на телефон 112 в неделя следобед. ", "date": "2017.07.31", "title": "Няма да върнат изоставеното бебе на майка му"}
{"url": "http://www.novinite.bg/articles/147919/Djapankite-nanasyat-nepopravimi-vredi-na-krakata", "text": "Хирурзи забраняват честото носене на джапанки. Колкото и да са удобни, джапанките нанасят неноправими вреди на краката, цитира БГНЕС. Според хирургът Кристина Лонг любовта към джапанките може да доведе до фрактура на глезена, проблеми с ахилесовото сухожилие (същото става и при честото носене на обувки на висок ток), а също с кръста. Те могат да доведат и до и счупване на костите на стъпалото, на петата и „костиците“ на големия пръст на краката. Освен това с подобна обувка може лесно да се спънеш и да паднеш.Макар джапанката да е за предпочитане пред ходенето на бос крак, въпросът е, че всички описани травми изискват продължително възстановяване. Освен това разходката с джапанки може да доведе до мазоли, натъртвания, повишен риск от нарязване, нараняване, увреждане на ноктите и ухапвания на насекоми.„Важно е сводът на крака да има подпора, а стелките да намаляват натоварването. С джапанките не можеш да бягаш, да ходиш на дълги разстояния, не се препоръчва и да стоиш изправен с тях дълго. Не си струва да играеш с тях, да ходиш на походи и дори да работиш градината“, съветва хирургът Кристина Лонг.  ", "date": "2017.07.31", "title": "Джапанките нанасят непоправими вреди на краката"}
{"url": "http://www.novinite.bg/articles/147888/Kamen-Plochev-e-noviyat-upravitel-na-NZOK", "text": "Народното събрание избра единодушно проф. д-р Камен Плочев за управител на Националната здравноосигурителна каса (НЗОК), предаде БГНЕС.Проф. Плочев бе единственият кандидат за поста. Народните представители го избраха за шеф на Касата с 205 гласа \"за\", нямаше \"против\", само един депутат се въздържа.Мандатът му в Касата е до 2020 г. До момента Плочев бе началник на Клиниката по инфекциозни болести към Военномедицинска академия.Плочев заема мястото на д-р Глинка Комитов, който подаде оставка от поста в края на юни. Кандидатурата на Плочев бе внесена от името на ПГ на ГЕРБ и ОП. След избирането му Плочев коментира пред журналисти в парламента, че подводните камъни не са в НЗОК, а в системата.„Подводните камъни са заложени първо в това, че това, което е най-голяма ценност - здравето, е превърнато в търговия, а всяко търговско дружество се стреми да печели. Аз съм от другата страна на бариерата - стремя се да давам здраве. Трябва да обърнем малко философията”, категоричен е новият шеф на Касата.Според Плочев другият подводен камък са недостатъчните пари, което, обаче важи и за цялата държава. „Не мога да бъде егоист и да казвам - дайте на мен, не давайте за образование или за енергетика. Колкото има, с толкова ще се справим - това е задачата ни“, подчерта Камен Плочев. Преди да бъде избран проф. Плочев посочи, че има огромното желание да оправдае доверието, което депутати му оказват. „Никога не бих подписвал нещо незаконно.Няма политическа длъжност, която да стои над морала, с който съм възпитан. Ще откажа и, ако това предизвика сътресения ще си подам оставката по достоен начин.Не бива да допуснем системата да изпада в сътресения. Болните не бива да чувстват различия между НЗОК, Министерство на здравеопазването и недай си Боже депутати. В учените има потенциал да мислят нестандартно и може да се получи нещо”, каза новият шеф на Касата.По време на дебатите Славчо Велков от БСП заяви, че си задал въпросите – как доказан специалист в медицината без да разбира нищо от финанси се е нагърбил с подобна задача и как честен човек като Плочев би реагирал, ако бъде направен опит за натиск в разпределението на този огромен ресурс от средства.В цялата история на Касата от 18 години няма управител, който да е изкарал повече от две години там, допълни той. „НЗОК е национален интерес около, който си заслужава да се обединят мненията на депутатите. Ще призова колегите си да подкрепим кандидатурата на Плочев, защото точно в този момент НЗОК се нуждае от национален консенсус и да се надяваме, че той ще върши работа в интерес на българското общество“, категоричен бе Велков.Според Георги Йорданов веднага светва червената лампа, че кандидатът, който трябва да управлява много средства в НЗОК, е само един. Това, според него, говори, че има проблем в тази система. Проф. Плочев поема върху своя здрав войнишки гръб цялата тежка система, посочи Христо Грудев от ГЕРБ.Той припомни, че цялата Комисия по здравеопазване одобри кандидатурата му единодушно. Когато сте почетен, честен и коректен всичко е точно, каза още Грудев.„Всеки избор за управител на НЗОК е натоварен с много очаквания и надежда, че нещата ще станат по-добре. Всеки избор поставя нови въпроси и прераства в дебат за това как се управлява Касата, кой носи отговорност за решенията.Поздравления за идете, които представихте в концепцията си - да не се върви постфактум след събитията и да се търсят решения, че се обявихте против лобизма в Касата. Оправдайте очакванията, бъдете почтен, както казвате, че сте”, каза от своя страна Нигяр Джефер от ДПС.Калин Поповски обясни, че и ПГ на ОП ще подкрепи кандидатурата на Плочев. „Той поема една тежка отговорност на една не дофинансирана система. Касата разполага с 500 лв. на година за здравеопазването за един български гражданин”, заяви Поповски.Според Хасан Адемов решаването на тежките проблеми в здравеопазването минава през търсене на консенсус и надпартийно обединение в тази сфера.„Искаме да търсим консенсус за търсене на решение на тежките проблеми в здравеопазването. Избираме 16-тия управител за 18-годишната история на Касата, което значи, че този пост е изключително неустойчив. Дефицитът в системата се увеличава непрекъснати и в мандата си ще продължите да работите в условията на финансов дефицит. Вие ще се справите с този възел, защото имате опита и експертизата“, каза Адемов.", "date": "2017.07.31", "title": "Камен Плочев е новият управител на НЗОК"}
{"url": "http://www.novinite.bg/articles/147931/Nelegalen-lager-s-migranti-v-pokrajninite-na-Timishoara", "text": "Румънската полиция разкри нелегален лагер с мигранти от Сирия, Ирак и Иран в покрайнините на западния град Тимишоара. /БГНЕС/В палатковия лагер, намиращ се недалеч от местния Център за мигранти в периферен квартал на Тимишоара, са заловени 42 мигранти от трите близкоизточни държави, сред които има и деца. Всички те са отведени в полицейско управление за проверка на документите.„Тези мигранти са подали заявление за предоставяне на убежище в различни центрове на Генералния инспекторат по имиграция“, съобщи представителят на правоохранителните органи Йонуц Боканча.Мигрантите са пристигнали от Сърбия и искат да заминат за Германия. Те са разполагали с документи за престой в Румъния, но не са искали да се завърнат в мигрантските центрове, откъдето са ги получили, предпочитайки да останат в палатките. Предполага се, че мигрантите са разчитали да намерят каналджия, който да ги преведе през границата с Унгария, а от там в Западна Европа.", "date": "2017.07.31", "title": "Нелегален лагер с мигранти  в покрайнините на Тимишоара"}
{"url": "http://www.novinite.bg/articles/147921/Djebchijstvo-v-avtobus-mejdu-Nesebar-i-Slanchev-bryag", "text": "Македонски гражданин е бил задържан в рамките на 24 часа, след като полицай го е хванал да краде в автобус между Несебър и \"Слънчев бряг\". Престъплението е било извършено на 28 юли, около 17.30 часа. Столичен полицай, командирован в Несебър, забелязал как чужденецът измъкнал незабелязано от задния джоб на панталона на 59-годишен турист портфейл, в който имало документи, карти и пари. Полицаят на място задържал 63-годишния македонски гражданин. Установено е, че чужденецът е пристигнал у нас на 21 юли като турист. Той вече е привлечен в качеството на обвиняем и му е забранено да напуска страната. По случая е образувано бързо полицейско производство. ", "date": "2017.07.31", "title": "Джебчийство в автобус между Несебър и \"Слънчев бряг\""}
{"url": "http://www.novinite.bg/articles/147922/Myarka-za-neotklonenie-podpiska-za-Dinko-ot-Yambol", "text": "Наблюдаващият прокурор при Районна прокуратура – Първомай е взел мярка за неотклонение „подписка“ спрямо Динко Вълев от Ямбол, който е обвиняем по досъдебно производство за нанасяне на телесна повреда по хулигански подбуди и повреждане на чужда движима вещ. Това съобщиха от държавното обвинение, информира ДАРИК.   Основна причина за това решение е обстоятелството, че пострадалият при инцидента мъж е променил показанията си и е депозирал и молба, с която изрично е заявил, че оттегля своите претенции към Динко Вълев.   След определяне на мярката му за неотклонение, обвиняемият е бил освободен от ареста, където бе задържан за срок от 72 часа.   Разследването по досъдебното производство продължава, като ще приключи в рамките на законоустановения срок.", "date": "2017.07.31", "title": "Мярка за неотклонение „подписка“  за Динко от Ямбол"}
{"url": "http://www.novinite.bg/articles/147937/Avtomobil-se-zabi-v-kashta-v-kvartal-Hristo-Botev", "text": "Автомобил, управляван от шофьор без книжка, се заби в къща в столичния квартал \"Христо Ботев\". При инцидента, станал в близост до 94 СУ \"Димитър Страшимиров\", са пострадали жена и дете. Откарани са в столичната болница ИСУЛ. Малко по-късно детето е транспортирано в \"Пирогов\", съобщава Нова. Сигналът за катастрофата бил подаден около 14.30 ч. Причините за инцидента се изясняват.Според съседи късмет било, че автомобилът е блъснал само двама души, тъй като във въпросния двор обикновено играели много деца.", "date": "2017.07.31", "title": "Автомобил се заби в къща в квартал \"Христо Ботев\""}
{"url": "http://www.novinite.bg/articles/147877/Dneven-horoskop-za-31-yuli-2017-g", "text": "\r\n\r\nЩе получавате странни сигнали от човек, с който имате сериозни отношения, независимо дали романтични или бизнес отношения. Няма да разберете за какво става въпрос, така че по-добре го оставете за утре.\r\n\r\nЕдин акт на доброта ще стопли сърцето ви и ще ви върне вярата в доброто и в хората. Това ще оправи деня ви и ще ви зареди с положителни емоции за дълъг период от време.\r\n\r\nДнес ще имате много работа, която трябва да свършите. Няма време да отлагате нищо. Концентрирайте се и дайте най-доброто от себе си, за да свършите всичката работа възможно най-бързо.\r\nАко сте представител на друга зодия, можете да намерите дневния си  \r\n ", "date": "2017.07.31", "title": "Дневен хороскоп за 31 юли 2017 г."}
{"url": "http://www.novinite.bg/articles/147927/Izslushvane-v-sada-za-Kristiano-Ronaldo", "text": "Днес бе един от най-важните дни за Кристиано Роналдо. Звездата на Реал (Мадрид) имаше изслушване в съда, където пледира, че е невинен по обвиненията за укриване на данъци в периода 2011-2014 година. Португалецът се произнасяше в съда в предградие на Мадрид повече от един час и без да използва преводач. Футболистът е прочел дълга декларация, с която обявява, че е напълно невинен. //Стотици журналисти чакаха пред сградата още от сутринта, за да интервюират Кристиано след излизането му. Носителят на \"Златната топка\" обаче е отказал да говори пред тях, а вместо това ще им бъдат раздадени копия от речта му.Роналдо е обвинен че е укривал данъци и е ощетил испанската хазна с 14,7 милиона евро. Предполага се, че той е използвал офшорни компании на Вирджинските острови и Ирландия, за да избегне допълнителните налози. Прокуратурата настоява Кристиано да излежи общо минимум 7 години зад решетките.Ако бъде признат за виновен обаче, той няма да лежи в затвора, а ще трябва да изплати тези 14,7 милиона плюс още толкова във вид на глоба. ", "date": "2017.07.31", "title": "Изслушване в съда за Кристиано Роналдо"}
{"url": "http://www.novinite.bg/articles/147899/Tenis-ranglista", "text": "Григор Димитров отстъпи с една позиция в ранглистата и стартира новата седмица като 11-та ракета в света. Най-добрият ни тенисист в средата на месец юли се върна в челната десетка за първи път от февруари 2015 г./БГНЕС /Немецът Александър Зверев миналата седмица бе 11-и, а сега минава с три места напред до осмо, като измества също Кей Нишикори и Милош Раонич. Новак Джокович пък за първи път от десет години е извън Топ 4. Сърбинът, който заради травма в лакътя няма да играе повече този сезон, заема пета позиция, а на четвърта се настанява Стан Вавринка.Топ 10 в класацията:1. (1) Анди Мъри (Великобритания) - 77502. (2) Рафаел Надал (Испания) - 74653. (3) Роджър Федерер (Швейцария) - 65454. (5) Стан Вавринка (Швейцария) - 57805. (4) Новак Джокович (Сърбия) - 53256. (6) Марин Чилич (Хърватия) - 51557. (7) Доминик Тийм (Австрия) - 40658. (11) Александър Зверев (Германия) - 31509. (8) Кей Нишикори (Япония) - 314010. (9) Милош Раонич (Канада) - 313011. (10) Григор Димитрв (България) - 3070.Димитров тази седмица ще вземе участие в силния турнир на твърди кортове във Вашингтон, първи негов съперник в надпреварата на сингъл ще бъде Хьон Чун от Южна Корея или Кайл Едмънд от Великобритания.  ", "date": "2017.07.31", "title": "Тенис - ранглиста"}
{"url": "http://www.novinite.bg/articles/147903/Nejmar-preminava-medicinski-izsledvaniya-v-Katar", "text": "Нападателят на Барселона Неймар във вторник ще премине медицински изследвания в Катар, преди да бъде трансфериран в Пари Сен Жермен, съобщи БГНЕС. Утре Неймар също така ще се срещне с президента на парижани Насер Ал-Хелаифи. Вече се появи информация, че бразилецът ще подпише контракт с компанията Qatar Sports Investments, която е собственик на френския клуб. Неймар също така ще стане посланик на Световното първенство през 2022 г. в Катар и ще заработи 300 млн. евро за пет години (по €60 млн. на сезон). УЕФА пък настоява заради трансферния феърплей ПСЖ да продаде играчи за общо 110 млн. евро, ако Неймар акостира в клуба. Бразилското острие премина в Барселона през лятото на 2013 г. от Сантос. Миналият сезон отбеляза 20 гола в 45 мача. ", "date": "2017.07.31", "title": "Неймар преминава медицински изследвания в Катар"}
{"url": "http://www.novinite.bg/articles/147912/Turchin-bez-knijka-i-drogiran-shofira-po-magistrala-Hemus", "text": "Хванаха чужденец без книжка да шофира след употреба на наркотици на магистрала \"Хемус\". /Дарик/ По информация на МВР става въпрос за 25-годишен турчин с германско гражданство. Малко след 20:00 ч. снощи в полицията бил получен сигнал, че водач на \"Мерцедес\" с чуждестранна регистрация се движи неадекватно и опасно по едно от платната на \"Хемус\" в посока София, а в района на Нови Хан шофьорът започнал да показва неприлични жестове на останалите водачи. В крайна сметка автомобилът бил спрян на входа на София при КПП \"Враня\". При последвалата проверка чужденецът не представил книжката си и дал положителна проба за марихуана. Той е задържан за 24 часа. Срещу него е образувано досъдебно производство за причиняване на тежка или средна телесна повреда при шофиране под въздействието на наркотици.", "date": "2017.07.31", "title": "Турчин без книжка и дрогиран шофира по магистрала \"Хемус\""}
{"url": "http://www.novinite.bg/articles/147904/Yuventus-nadigra-Roma", "text": "Ювентус надигра Рома след изпълнение на дузпи с 5:4 в интересен и динамичен двубой от турнира Международна купа на шампионите, който се игра на \"Gillette Stadium\" във Фоксбъро, Масачузетс. /БГНЕС/Редовното време завърши 1:1, като Марио Манджукич даде преднина на тима от Торино в 29-ата минута, а 1/4 час преди края Един Джеко възстанови равенството. При дузпите единственият пропуск направи 18-годишният нападател на \"вълците\" Марко Туминело, а футболистите на Юве не сбъркаха и от петте си опита. ", "date": "2017.07.31", "title": "Ювентус надигра Рома"}
{"url": "http://www.novinite.bg/articles/147880/Grant-badesht-trenor-na-Levski", "text": "Аврам Грант е смятан за бъдещ треньор на Левски, който да наследи Николай Митов. Според някои медии той се очаква още днес да пристигне за преговори в София. Израелският специалист загатна пред руския \"Спорт Експрес\" дали може да поеме \"сините\". //\"В моя живот съм работил в различни страни, където отборите взимат титлата или се борят за нея. Винаги съм искал работа, в която да има сериозно предизвикателство. В Африка и аз израснах, не само отборът\", коментира Грант за престоя си в националния отбор на Гана.\"Може би ще поема клубен отбор, който иска да надскочи сегашното си ниво\", заяви финалистът в Шампионската лига с Челси. Така той даде сериозен жокер, че наистина може да бъде новият треньор на Левски. Другата възможност пред собственика Спас Русев е именит италиански специалист, който е бил треньор на Лацио, но неговото име се пази в тайна.", "date": "2017.07.31", "title": "Грант - бъдещ треньор на Левски"}
{"url": "http://www.novinite.bg/articles/147905/Fetel-specheli-Gran-Pri-na-Ungariya-za-Ferari", "text": "Пилотът на Ферари Себастиан Фетел спечели състезанието за Гран При на Унгария, 11-и кръг от световния шампионат във Формула 1. По този начин германецът постигна четвъртата си победа от началото на сезона и общо 46-а в кариерата./БГНЕС/Втори на пистата \"Хунгароринг\" финишира неговият съотборник Кими Райконен, правейки двойна победата за „черните кончета“. Последното място на почетната стълбичка бе за Валтери Ботас с Мерцедес, докато Люис Хамилтън остана четвърти. На петата позиция пък финишира Макс Верстапен с Ред Бул, който в началото на надпреварата се сблъска със своя съотборник Даниел Рикардо, което доведе и до отпадането на австралиеца от състезанието.Иначе след днешната си победа Себастиан Фетел увеличи аванса си на върха в подреждането при пилотите. Четирикратният световен шампион води с актив от 202 точки, на 14 пред втория Люис Хамилтън, който е със 188. ", "date": "2017.07.31", "title": "Фетел спечели Гран При на Унгария за Ферари"}
{"url": "http://www.novinite.bg/articles/147909/Antani-Ivanov-snoshti-se-zavarna-v-Balgariya", "text": "\r\n\r\n\r\n\r\n\r\n\r\n\r\n\r\n\r\n \r\n", "date": "2017.07.31", "title": "Антъни Иванов снощи се завърна в България"}
{"url": "http://www.novinite.bg/articles/147917/Polyarnoto-meche-shte-bade-krasteno-Mishka", "text": "Малко бяло мече вероятно ще бъде кръстено Мишка. То се родило в аквапарк в австралийския град Голд Коуст преди 3 месеца. /Нова/Управата на аквапарка пуснала анкета сред посетителите как да бъде кръстен новия питомец. Гласували са над 20 000 души, като най-популярно се оказало името Мишка.Разбира се, на английски то не звучи толкова неподходящо за голяма хищна мечка, каквато Мишка ще стане само след година.В момента мечето преживява следващия етап от развитието си. То е пуснато в специален кът, който наподобява естествената среда на белите мечки. Там ще се учи да плува и да ловува.", "date": "2017.07.31", "title": "Полярното мече ще бъде кръстено Мишка"}
{"url": "http://www.novinite.bg/articles/147900/Tenis-turnira-v-Atlanta", "text": "Поставеният под №2 Джон Иснър победи Райън Харисън със 7-6 (8-6), 7-6 (9-7) в американския финал на тенис турнира в Атланта./БГНЕС/За Иснър надпреварата в Атланта е най-успешната в кариерата му - пред родна публика в този град той достигна до финала седем пъти в осемте си участия и вдигна шампионската купа също през сезоните 2013, 2014 и 2015. Титлите на 32-годишния американец вече са 12 и днес той се настанява на 18-о място в ранглистата на АТР. За успеха си в Атланта Иснър получи чек за 114 595 долара. Победители на двойки станаха братята Боб и Майк Брайън, които за 54 минути надиграха дуета Артьом Ситак/Уесли Коолхоф (Нова Зеландия/Холандия) с 6-3, 6-4. За 39-годишните американци това е 114-а титла на двойки и втора за сезона.", "date": "2017.07.31", "title": "Тенис турнира в Атланта"}
{"url": "http://www.novinite.bg/articles/147935/Jivko-Martinov-pod-otgovornost-po-shest-obvineniya-i-rekordna-garanciya", "text": "Специализираното звено \"Антикорупция\" при Софийската градска прокуратура повдигна обвинения на бившия депутат от ГЕРБ Живко Мартинов, около когото избухна скандалът \"Суджукгейт”. Спрямо Мартинов е определена рекордна мярка за неотклонение \"парична гаранция\" в размер на 45 000 лв.//По петте обвинения бившият кадър на ГЕРБ може да бъде осъден да излежи между 23 и 38 години затвор.Бившият народен избраник е подведен под отговорност за шест отделни престъпления. Обвинение беше повдигнато и на директора на Областната дирекция по безопасност на храните в Добрич Розалина Брайкова, съобщиха от прокуратурата, предаде бТВ.Първото обвинение срещу Мартинов касае упражнена от него принуда спрямо бизнесмена А.П., като целта била да се разпореди със сумата от 15 500 лв. За това престъпление се предвижда наказание \"лишаване от свобода” от 5 до 15 години, както и глоба от 5000 до 10 000 лв.Второто обвинение е за отправена закана за убийство, за което се предвижда наказание \"лишаване от свобода” до 6 години.Мартинов е обвинен и за това, че е упражнил спрямо свидетеля А.П. принуда, като в периода от началото на 2012 г., до началото на 2013 г., в Добрич го е заплашил с тежки последици за него – да бъде арестуван, че ще му прати данъчни проверки на дружествата, за да \"смачка фирмите му\". Така бившият депутат го е принудил да се разпореди безвъзмездно с общо 4 тона суров суджук от телешко, еленско и свинско и 60 кг филе \"Елена” и телешка пастърма.Живко Мартинов е подведен под наказателна отговорност и за това, че през 2014 г. е направил опит да спомогне  да бъде осуетено наказателното преследване спрямо лице и да остане ненаказано. Извършеното от лицето престъпление е причиняване на смърт по непредпазливост на двама души при нарушаване на правилата на Закона за движение по пътищата. Ако бъде признат за виновен по това обвинение, Мартинов може да получи наказание \"лишаване от свобода” до 5 години.Според прокуратурата през 2015 г. Мартинов е употребил заплаха, с цел да принуди заместник-директора на ОДМВР–Добрич и началника на РУ на МВР–Балчик да извършат действия по служба. Според Наказателния кодекс за това престъпление се предвижда наказание \"лишаване от свобода” до 6 години. Живко Мартинов е с  и за това, че през април 2017 г. е направил опит да принуди директора на ВИК–Добрич да уволни конкретен служител, както и да спре назначения и уволнения в дружеството за известен период от време. Така Мартинов е злоупотребил с властта си като народен представител. За това  пък законът предвижда  \"лишаване от свобода” до 6 години.В хода на разследването прокурорите са събрали доказателства и за извършено престъпление по служба от директора на Областната дирекция по безопасност на храните в Добрич Розалина Брайкова.Днес тя е подведена под наказателна отговорност за това, че на 13.07.2017 г. в град Добрич, с цел да причини вреда на конкретно дружество, е нарушила служебните си задължения, като издала заповед за спиране на експлоатация на обект на дружеството.Дружеството е собственост на лицето, което е сигнализирало спецзвеното \"Антикорупция” за извършваната престъпна дейност от Живко Мартинов и по чийто сигнал е започнало настоящото разследване. Това лице е и свидетел по делото срещу него.Заповедта е издадена, без да са налице доказателства за оплаквания от храната, предлагана в обекта, направени от потребители, без да са налице данни за вредни за здравето последици от консумираната в обекта храна, без да са налице допуснати от търговеца нарушения, свързани с негодна за консумация храна.В резултат на деянието са настъпили значителни вредни имуществени и неимуществени последици за дружеството, изразяващи се във финансови загуби и пропуснати ползи за периода, в който обектът не е могъл да извършва дейност.Действията на Брайкова се определят като престъпление, за което се предвижда наказание \"лишаване от свобода” от 1 до 8 години.Спрямо Брайкова е наложена мярка за неотклонение \"парична гаранция” в размер на 5000 лева.", "date": "2017.07.31", "title": "Живко Мартинов под отговорност по шест обвинения и рекордна гаранция"}
{"url": "http://www.novinite.bg/articles/147863/Obshto-755-amerikanski-diplomati-tryabva-da-napusnat-Rusiya", "text": "Общо 755 американски дипломати трябва да напуснат Русия в отговор санкциите, които Вашингтон наложи на Москва, информира НОВА.Решението за изгонване на дипломатическия персонал беше обявено в петък, но в неделния ден Владимир Путин обяви точния брой.След 1-ви септември в американските дипломатически представителства в Русия трябва да останат не повече от 455 души, с колкото разполага и Москва в мисиите си в Съединените щати. От държавния департамент определиха решението като достойно за съжаление и непредизвикано. ", "date": "2017.07.31", "title": "Общо 755 американски дипломати трябва да напуснат Русия"}
{"url": "http://www.novinite.bg/articles/147864/Otkriha-migranti-v-hladilen-kamion-vav-Franciya", "text": "В хладилен камион, открит недалеч от северния френски град Дюнкерк, са открили 26 мигранти. Мигрантите са се крили в хладилна камера, възнамерявайки да достигнат до Великобритания, информира Deutsche Welle, цитирана от Агенция \"Фокус\".В събота охраната на пристанищния терминал е обърнала внимание на паркиран камион и извиква пожарникари, които във Франция изпълняват функция и на спасителна служба.Пристигналите спасители откриват в хладилната камера 26 души със симптоми на преохлаждане. Сред тях е имало и 2-годишно дете от Ирак. Всички са откарани в болницата на Дюнкерк.Мигрантите нерядко се опитват нелегално да попаднат в страните от ЕС с помощта на трафиканти, организиращи превоза им по различен начин, включително и с камиони.  ", "date": "2017.07.31", "title": "Откриха мигранти в хладилен камион във Франция"}
{"url": "http://www.novinite.bg/articles/147865/Konsulat-na-Balgariya-Postradaliyat-balgarin-ne-e-potarsil-pomosht-v-konsulstvoto", "text": "„Може да се предположи, че пострадалият след стрелбата в нощен клуб в  български гражданин е осъществил контакт с близките си и не е пожелал съдействие от страна на генералното консулство”. Това съобщи пред NOVA  на  в Мюнхен Милко Милушев.От полицията получихме лаконичен отговор, че има пострадал български гражданин, но нараняванията му не се дължат на попаднал в тялото куршум в тялото. Повече от това не е известно на генералното консулство”, съобщи още консултът ни в Мюнхен.Вчера 34-годишен иракски кюрд въоръжен с автомат М16 откри огън в дискотека в града и уби един човек. Той рани четирима души, сред които полицай, преди да бъде ликвидиран. „Стрелбата не се разглежда като терористичен акт, а като резултат на уреждане на лични взаимоотношения”, уточни Милко Милушев.\"Нищо не показва, че става дума за проява на ислямистки тероризъм. Всичко говори, че става дума за личен спор, който се е изродил в насилие\", каза градският прокурор Йоханес Георг Рот.Нападателят се бил устроил в района от 1991 г. Той имал статут на политически бежанец в Германия и бил зет на собственика на дискотеката. В миналото е бил осъждан за прояви на насилие и трафик на дрога. Преди да открие огън в дискотеката, той имал пререкание със служител на заведението и трябвало да напусне помещението. След това се върнал с автомата и веднага застрелял един от охранителите пред входа.После изпразнил цял пълнител във фоайето на заведението, но охраната успяла да затвори вратите, водещи към дансинга, където имало няколко стотици посетители. След това нападателят открил огън по полицаите, които се отзовали на подадения сигнал от заведението. Той прострелял в главата един от полицаите, който носел титанова каска, която му спасила живота. След това полицаите ликвидирали нападателя.", "date": "2017.07.31", "title": "Консулът на България: Пострадалият българин не е потърсил помощ в консулството"}
{"url": "http://www.novinite.bg/articles/147934/Lufthanzaobmislyat-specialen-podarak-za-malkiya-Nikolaj", "text": "Бебето, проплакало по време на полет високо над облаците и Атлантическия океан, ще бъде с българска националност, но като място на раждане няма да бъде посочен град, а географските координати – 49 градуса северна географска ширина и 21 градуса западна географска дължина. Това обяви Александър Толвет, представителят на „Луфтханза” за България, Албания, Македония и Косово. /Дарик/„Уникален паспорт, уникално дете”, коментира Толвелт.Малкият Николай се роди на 12 000 метра надморска височина на 26 юли, над водите на Северния Атлантически океан.В момента, в който пасажерите са разбрали, че има родилка, задната част на самолета е била опразнена, а хората с медицинското образование са извикани да помагат, на борда има и медицинско оборудване. Родилката е била в 35-тата седмица, т.е. раждането е станало около 1 месец преждевременно. При самолетните полети има рестрикции – бременни в края на 36-атата седмица не се качват на борда.Той добави, че в момента обсъждат какво да направят за Николай: „Искаме да е нещо много специално – да направим нещо за живота и бъдещето му, не само да лети безплатно, например”!", "date": "2017.07.31", "title": "„Луфтханза”обмислят специален подарък за малкия Николай"}
{"url": "http://www.novinite.bg/articles/147941/Proverka-za-propuski-v-razsledvaneto-po-sluchaya-v-park-Lauta", "text": "Директорът на пловдивската полиция - старши комисар Атанас Илков назначи проверка за допуснати  в действията по разследването на смъртоносно простреляния Данаил Божилов. Това съобщиха от пресцентъра на МВР./Дарик/ На 26 юли сутринта е бил получен сигнал за мъж, който лежи прострелян на алея в парк \"Лаута\" в Пловдив. Направен е оглед на мястото като е започнало и разследване на случая под наблюдението на прокуратурата.Божилов е на 43 години от Дупница, живее и работи в Пловдив, собственик е на соларно студио в район \"Тракия\".", "date": "2017.07.31", "title": "Проверка за пропуски в разследването по случая в парк \"Лаута\""}
{"url": "http://www.novinite.bg/articles/147869/Aleks-Aleksiev-Tova-koeto-stava-v-Turciya-e-skandalno", "text": "Това, което става в  е скандално и ние като че ли не обръщаме внимание на това, че наша важна съседка става една напълно тоталитарна държава, което не може да не се отрази и на нас”, заяви в студиото на „Здравей, България” Алекс Алексиев от Центъра за Балкански и Черноморски изследвания.И припомни, че в момента се подготвя масов процес срещу 17 журналисти от опозиционния вестинк „Хюриет”.„Самият факт, че кюрдското знаме в момента е забранено в Турция, говори за това в каква степен в южната ни съседка цари пълно беззаконие”, добави Алекс Алексиев.  ", "date": "2017.07.31", "title": "Алекс Алексиев: Това, което става в Турция е скандално"}
{"url": "http://www.novinite.bg/articles/147884/Aleks-Grozdanov-e-podpisal-3-godishen-dogovor-s-Kalcedoniya-Verona", "text": "Елитният италиански волейболен отбор Калцедония (Верона) се похвали с официалния трансфер на българина Алекс Грозданов. Той преминава на Ботуша от Добруджа 07 и е подписал 3-годишен договор.//19-годишният център има и опит като национален състезател. Той попадна в селекцията на представителния ни тим през миналия сезон. Показателно обаче за неговите качества бе представянето му за клубния отбор, с когото той спечели Купата на България през 2017 година. През 2016 пък той помогна на Добруджа 07 да стане шампион на България.Старши-треньорът на Верона Никола Гърбич е изключителен почитател на стила на игра на българина и е натиснал ръководството за финализиране на трансфера. \"Грозданов е млад  с големи физически качества. Ще бъде при нас за следващите 3 сезона и тук, в Италия, със сигурност ще израсне. Въпреки младостта си, той вече има опит с представителния  на страната си. Надяваме се, че ще може да покаже качествата, които натежаха върху избора на треньора Никола Гърбич\", заяви спортният директор на Верона Джан Андреа Маркези.\r\n \r\n\r\n\r\n\r\n", "date": "2017.07.31", "title": "Алекс Грозданов е подписал 3-годишен договор с Калцедония (Верона)"}
{"url": "http://www.novinite.bg/articles/147870/Poveche-ot-100-dushi-byaha-blokirani-v-lift-v-Koln", "text": "Драматични спасителна операция в германския град Кьолн. Повече от 100 души бяха  в  над река Рейн, след като една от кабинките се блъснала в стълб, съобщава НОВА.За щастие няма пострадали при инцидента.Спасителните екипи използвали кран и въжета, за да свалят всички блокирани пътници. ", "date": "2017.07.31", "title": "Повече от 100 души бяха блокирани в лифт в Кьолн"}
{"url": "http://www.novinite.bg/articles/147868/Turski-sad-shte-reshava-dali-da-ostavi-zad-reshetkite-britanskiya-grajdanin", "text": " ще решава дали да остави зад решетките  Джоузеф Робинсън, арестуван заедно с българката Мира Абдулселямоглу. Те бяха задържани по подозрение в тероризъм, съобщава НОВА.В Турция все още е в сила извънредното положение и това дава сериозни опасения на хората да говорят по темата. Семейството се притеснява да застане пред камера, защото делото тепърва предстои.През уикенда стана ясно, че българските власти са засекли Джо Робинсън преди време и са подали сигнал на Великобритания, а когато са разбрали за пътуването му с Мира и Веселина, са подали сигнал до турските власти.Мира е на свобода срещу подписка в град Измир, където живеят хиляди българи. Как те коментират темата с ареста на сънародничките ни провери екип на Новините на NOVA.Властите в страната са пестеливи, когато говорят за случая с двете българки и британеца.Измир е град, който никога не спи. Третият по големина в Турция с население над 3,5 милиона, от тях над 100 хиляди са изселници. Хората там все още се интересуват от всичко, свързано с България. Затова нямаше и как темата за Мира и Веселина да не се разчуе в Измир. ", "date": "2017.07.31", "title": "Турски съд ще решава дали да остави зад решетките британския гражданин"}
{"url": "http://www.novinite.bg/articles/147887/Krav-ot-chervej-s-neveroyatna-sposobnost", "text": "Вече стотици години единствената употреба на този червей – тъмнорозов, мазен и негоден за ядене, е да се сложи на кукичката на въдицата./БГНЕС/Но статусът на това безгръбначно е на път да се промени.Неговата кръв, според френски изследователи, има невероятната способност да се зарежда с кислород.Използването на тази кръв в медицината може да преобрази цялата наука като осигури заместител на кръвта, който може да спасява човешки живот, да ускорява възстановяването след хирургическа намеса и да помага на пациенти с трансплантирани органи.„Хемоглобинът на червея може да пренася 40 пъти повече кислород от белите дробове до тъканите, отколкото човешкия хемоглобин”, казва Грегъри Реймънд – биолог от Aquastream – рибовъден комплекс на крайбрежието на френската област Бретан.Предимство е и това, че тази кръв е съвместима с всички кръвни групи при човека. От 2015 Екипът на Реймънд работи съвместно с биотехнологичната фирма Hemarina в опит да осигури надеждно средство за производство на червеи. Aquastream осигурява вече по 1,3 млн. червеи годишно, като всеки от тях съдържа мъничко количество от ценния хемоглобин.„Започнахме практически от нула. Тъй като червеят досега не е бил изучаван, всички параметри трябваше да бъдат уточнени изцяло – от храненето до температурата на водата”, казва изследователката Гуен Еро.Медицинският интерес към червея с латинско название Arenicola marina датира от 2003, когато епидемията от болестта луда крава в Европа и епидемията от разпространение на ХИВ по света започна да се отразява на снабдяването с кръв.Проблем се оказва това, че животинският хемоглобин като заместител на човешкия, може да предизвика алергична реакция и потенциално да увреди бъбреците.Хемоглобинът на червеите обаче, са разтваря в кръвта и не се съдържа в червените кръвни телца, както е при човека. С други думи – кръвната група не е от значение, а структурата е почти като при човека.През 2006 възможностите на хемоглобина от червеи бяха потвърдени на базата на голямо проучване. Учени в Роскоф извлякоха и пречистиха хемоглобин от червени, уловени в околността и ги тестваха върху лабораторни мишки.Гризачите се повлияха много добре и нямаше никакви следи от имунна реакция, свързана с другите животински заместители.Ако се докаже, че е безопасна за хората, богатата на кислород кръв от червеи може да се справя със септичен шок – срив на кръвното налягане, което може да предизвика отказ на множество органи, и да помага за по-дългото съхраняване на органи за трансплантация. Клиничните изпитания на кръвния продукт започнаха през 2015.През последните 10 години хемоглобин от червени беше използван при 10 бъбречни трансплантации в болница в западния френски град Брест, а в момента 60 пациенти участват в изпитания на кръвния продукт в цяла Франция.Свойствата на хемоглобина от червеи са свързани с това, че безгръбначното е в състояние да оцелява при екстремни условия – заровено в пясъка там, докъдето стига приливът.Червеят достига дължина от 25 см. и има няколко външни хриле по тялото си.При силен прилив, потопени във водата, червеите натрупват запас от кислород, който по удивителен начин им помага да оцелеят в продължение на 8 часа до отлива.Всеки, който се е разхождал по пясъчен плаж, е виждал малките следи от червеите, които те оставят докато излизат от убежищата си на 10 см. под повърхността.Досега обаче, те не са били отглеждани, а това се оказва трудно, защото прекарват живота си скрити. Aquastream трябвало да се справи и основния проблем – как да различава мъжките червеи от женските.След 9 месеца изпитания „50 на сто от възрастните червеи оцеляха и голяма част от тях снесоха яйца”.Ларвите са от около 1 мм., а когато станат 5 мм. ги прехвърлят в Hemarina. Възможността за използване на извънклетъчен хемоглобин, извлечен от червеи, може да помогне при присаждане на кожа, за костната регенерация и да създаде универсална кръв.В бъдеще замразена кръв от червеи може да е ключова за осигуряване на кръв във военни зони или след бедствия.", "date": "2017.07.31", "title": "Кръв от червей с невероятна способност"}
{"url": "http://www.novinite.bg/articles/147871/Devet-dushi-byaha-raneni-sled-kato-dve-koli-se-vryazaha-v-restorant-v-Los-Andjelis", "text": "Девет души бяха ранени след като два автомобила се врязаха в  в Лос Анджелис, информира НОВА.Един от пострадалите е с риск за живота.Засега властите определят инцидента като катастрофа и изключват версията за тероризъм.", "date": "2017.07.31", "title": "Девет души бяха ранени след като две коли се врязаха в ресторант в Лос Анджелис"}
{"url": "http://www.novinite.bg/articles/147881/Maj-kojto-prekara-7-godini-v-gracki-zatvor-za-ubijstvo-koeto-ne-e-izvarshil", "text": "В неделя късно вечерта от Гърция се прибра Иво Богданов - мъжът, който прекара 7 години в гръцки затвор за убийство, което не е извършил. Братята Иво и Константин Богданови от Монтана лежаха невинни зад решетките за убийството на полски гражданин. Миналата година станало ясно, че полякът е умрял от естествена смърт, посочва НОВА.     Това е една история за присъда без вина. Главният герой в нея не е виждал децата си седем години. Едното почти не го познава. Както не го познава и всеки друг на летището. Почти. Но историята на Иво може да бъде и една история за дългоочаквано завръщане. Началото й е 5 минути след 20 часа вечерта с полет от Атина.   „Сега съм най-щастлив, по-щастлив от мен няма, това е 100%”, каза Иво Богданов, минути след кацането си на българска земя.   Историята на Иво Богданов започва със заминаването му за гръцки остров. Работи като бояджия, за да помага на семейството си в България. Там се запознал с поляк, когото според властите Иво Богданов и брат му Константин са убили.   Двамата братя прекарали в затвора близо 7 години. Тялото на жертвата не е намерено. Години по-късно се оказва, че човекът починал от естествена смърт в болница. Трупът му е разпознат от близките.", "date": "2017.07.31", "title": "Мъж, който прекара 7 години в гръцки затвор за убийство, което не е извършил"}
{"url": "http://www.novinite.bg/articles/147876/100-metrovo-cunami-v-Grenlandiya", "text": "Датски и американски сеизмолози установиха, че 100-метровото цунами, което помете миналия месец гренландското рибарско селце Нугатсиак, е било предизвикано от свлачище, съобщава сп. \"Нейчър\", цитирано от ДАРИК.    На 17 юни огромната вълна се стовари върху споменатото поселище в северозападната част на Гренландия, като разруши 17 къщи и отне живота на 4 души. Първоначално се считаше, че цунамито е възникнало вследствие на земетресение, тъй като приборите са реагирали на трус с магнитуд 4,1 по скалата на Рихтер. Но учените бяха смутени от факта, че никаква тектонична активност не е била регистрирана нито преди, нито след раздвижването на пластовете.   Едва когато специалистите изследвали бреговата линия на Гренландия, те си дали сметка какво всъщност се е случило. Голямо свлачище на скали било рухнало във фиорда Карат от височина 1000 м и предизвикало гигантската вълна.  ", "date": "2017.07.31", "title": "100-метрово цунами в Гренландия"}
{"url": "http://www.novinite.bg/articles/147896/Kosi-za-prodan", "text": "За последователите на хиндуизма е акт на отдаденост, а за храма Тирутани Муруган и други религиозни обекти в Индия става дума за печалба от милиони, носена от косите, които остават след като вярващите обръснат главата си и я намажат с паста от куркума.Има дни, в които стотици последователи стоят на опашки отпреди зазоряване пред храма западно от Ченай, за да участват във вековното традиционно даряване на коса на бога. /БГНЕС/Вярващите се молят за късмет и здраве, а служителите на храма събират кичурите коса, които ще бъдат продадени, за да се използват за направата на перуки или за удължители на коса.Индия е най-големият износител на човешка коса и печели годишно няколко стотин милиона долара от това. Най-големите клиенти са в Европа, но косата се търси и в Азия, САЩ и дори в Африка.Има 10 големи храма и няколко по-малки, които имат ниша на пазара.В някои села също събират коси за продан. Най-скъпа е косата, обръсната от скалпа на един човек. В някои храмове изискват от вярващите да сплитат косата си преди да бъде отрязана, което улеснява транспортирането й.Косата, събирана в храма Тирутани Муруган се продава на предприятия, които път продават готовата продукция от перуки или удължители.Бизнесът в храма върви с пълна сила. Той е един от шестте, посветени на бог Муруган.От четири часа сутрин до залез бръснарите не спират да режат коси. Поклонниците чакат с часове, по време на празници и повече, за да дарят косатата си на бога.Десетки хиляди, между които жени и деца, бръснат главите си всяка година и мажат главите си с ярко жълта паста от куркума на прах преди да кажат молитвите си.Поклонниците изкачват 365 стъпала, за да стигнат до храма, който е отворен целогодишно. Печалбата от продажбата на коса се използва за издръжката му.", "date": "2017.07.31", "title": "Коси за продан"}
{"url": "http://www.novinite.bg/articles/147902/Raneni-sled-kato-mikrobus-blasna-grupa-peshehodci", "text": "\r\n9 души бяха , след като микробус блъсна  в Лос Анджелис. Един човек е в критично състояние, информйира бТВ.\r\nПолицията определя случилото се като \"стопроцентов инцидент\", а не като терористичен акт. След сблъсък с пикап, шофьорът на буса загубил управление и нахлул с превозното средство в закусвалня на открито.\r\n44-годишен мъж е в критично състояние, а други трима са със сериозни наранявания.\r\n39-годишният шофьор е в добро състояние.\r\n", "date": "2017.07.31", "title": "Ранени, след като микробус блъсна група пешеходци"}
{"url": "http://www.novinite.bg/articles/147915/Avtomobil-padna-v-berlinska-metrostanciya-sled-gonka-s-policiyata", "text": "Кола падна по стълбите в берлинското метро по време на полицейска гонка. При необичайния инцидент, станал късно снощи на метростанция „Ратхаус Шпандау” в западната част на Берлин, няма пострадали при необичайния инцидент, информира бТВ.Един мъж обаче се е хвърлил настрани, за да не бъде блъснат от автомобила, посочи полицията.Катастрофиралият автомобил – старичък „Форд Фиеста” е бил преследван от полицейска патрулка, защото е бил вписан в регистрите като откраднат.25-годишният му шофьор е бил арестуван, но по-късно е освободен. Той е признал, че е карал след като е пушил марихуана и не е имал шофьорска книжа. Колата му пък била без застраховка.Двамата му спътници, които след инцидента са избягали, все още се издирват, пише „Берлинер цайтунг”.", "date": "2017.07.31", "title": "Автомобил падна в берлинска метростанция след гонка с полицията"}
{"url": "http://www.novinite.bg/articles/147929/Sreshta-na-Organizaciyata-za-islyamsko-satrudnichestvo-zaradi-konfliktite-okolo-Al-Aksa", "text": "Турският президент Реджеп Ердоган свиква на извънредно съвещание външните министри на 57 страни, членуващи в Организацията за ислямско сътрудничество заради конфликтите около джамията Ал Акса в Йерусалим, съобщава БГНЕС.Срещата е насрочена за утре в Истанбул, целта е с обща реакция ислямският свят да се противопостави на „ционистския гнет на Израел“.„Ционистите си разиграват коня, когато пожелаят затварят Ал Акса за мюсюлманите и се облагодетелстват от разделението на ислямската общност. Без да се установи стабилно партньорство и солидарност в ислямския свят от 1,6 млрд. души, Израел ще продължи с окупацията на свещените земи и няма да има възмездие за убийствата там. Ционисткото правителство избива мирни хора в Палестина, то праща групи от еврейски фанатици в Ал Акса. Това е третата по големина джамия в исляма, до която седмици наред мюсюлманите нямаха достъп за петъчната молитва и бяха принудени под охраната на израелската полиция да се молят по улиците около храма. Ционистите се подиграват с мюсюлманите, затова утре в Истанбул ще вземем решение за общи действия срещу израелския режим“, коментира Ердоган.Съвещанието трябва да одобри декларация от името на ислямския свят и призив към Израел и световната общественост, както и решение за запазване на статута на Ерусалим. Утре преди обед първо ще заседава Изпълнителният комитет на Организацията за ислямско сътрудничество, а след това е съвещанието на външните министри. През изтеклата седмица турският външен министър Мевлют Чавушоглу е провел телефонни разговори с всичките си 56 колеги от страните членки в организацията и ги е уверил в необходимостта от обща категорична реакция за събитията в Йерусалим.", "date": "2017.07.31", "title": "Среща на Организацията за ислямско сътрудничество заради конфликтите около Ал Акса"}
{"url": "http://www.novinite.bg/articles/147892/Razgranichavanena-srabski-i-albanski-rajoni-v-Kosovo", "text": "Разделението на територията на непризнатата република Косово на сръбски и албански райони може да стане дългосрочен компромис за решаване на конфликта. Това заяви първият вицепремиер и външен министър на Сърбия Ивица Дачич в авторска статия, публикува /БГНЕС/.Според него разграничаването на сръбско и албанско е „единственото дългосрочно компромисно решение“ в предстоящия диалог с Косово. „В договора между сърби и албанци това е единственото възможно компромисно решение при запазването на особения статут на нашите църкви и манастири и Общността на сръбските общини в Южно Косово. Ако стана ясно, че това е невъзможно или неприемливо, ще продължа да се опитвам да допринеса за намирането на стабилно и реално решение“, пише сръбският външен министър.Според оценката на Дачич общественият диалог за Косово и Метохия, обявен от президента Александър Вучич в неговата програмна реч като един от приоритетите, дава отговор „доколко зрели сме ние“. „Косово е наше богатство, но само до такава степен, в която ние се отнасяме към него като такова. Ние сами определяме неговата цена, но само при едно условия – че тази цена няма да бъде кървава“, посочи министърът.Предложението да се „подели“ сръбската автономна област Косово и Метохия по национален признак, т.е. северните части, в които все още има сърби, да отидат към Сърбия, а останалата част да остане в ръцете на косовските албанци, не е нова. Но в Прищина в отговор на подобни предложения настояват подобен териториален подход да бъде приложен не само към Косово, но и към Южна Сърбия, където албанците са мнозинство в три общини.След неофициалните преговори между сръбските и албански лидери в Брюксел, които се проведоха на 3 юни с посредничеството на външния министър на ЕС Федерика Могерини, косовският президент Хашим Тачи обяви, че диалогът между двете страни скоро ще приключи с приемането на „историческо споразумение“. В тази връзка Тази призова всички политически сили в Косово да се присъединят към процеса на диалог. Сръбският президент Вучич след разговорите също отбеляза, че е договорено възстановяването на диалога.Според сръбския президент въпросът за Косово забавя напредъка на Сърбия, включително за членство в ЕС. По тази причина е необходимо да се избегне замразяването на конфликта. Вучич помоли Брюксел и за ускорено приемане на Сърбия в Евросъюза. Едни от условията за това са признаването на независимостта на Косово и прекратяването на приятелските отношения с Русия.", "date": "2017.07.31", "title": "Разграничаванена сръбски и албански райони в Косово"}
{"url": "http://www.novinite.bg/articles/147942/SASht-shte-izbira-koi-svoi-slujiteli-da-otzove-ot-Rusiya", "text": "Вашингтон има думата да реши кои точно служители от дипломатическите му мисии в Русия да бъдат съкратени. Това заяви пред журналисти прессекретарят на Кремъл Дмитрий Песков, предаде ДарикРуската федерация взе ответни мерки, след като миналата седмица Конгресът на САЩ гласува нови санкции срещу нея. Москва уведоми Вашингтон, че общият брой на служителите в американските дипломатически и консулски учреждения в Русия трябва да бъде съкратен до 455 души - колкото според федерацията са общо оставащите руски дипломати в САЩ.Според говорителя на Кремъл в момента целият персонал в мисиите на САЩ в Русия е \"около 1200 души, включително дипломатите, недипломатите и наетите на място\". Съкратени ще бъдат и дипломати, и технически служители, изборът е на САЩ, каза Песков. По-рано бе съобщено, че Москва е решила да експулсира от страната до 1 септември 755 служители в американските мисии.От хуманни съображения им бе предоставено бе достатъчно време, за да напуснат Русия, заяви Песков. Според него би било \"нехуманно и некоректно\" да се искат мащабни съкращения в рамките на срока, даден на 35-те руски дипломати, изгонени през декември от САЩ \"в навечерието на Нова година\" - 72 часа.Кремъл няма представа дали съкращенията може да се отразят на сроковете за издаване на американски визи за руски граждани - \"за това трябва да питате посолството на САЩ\", посочи говорителят на президента Путин.Щом е приет от Конгреса, законопроектът \"предстои автоматично и де факто да приеме формата на закон, дори ако президентът на САЩ не го подпише\", каза говорителят. Той обърна внимание и на изявлението на Белия дом, че ако Тръмп върне проекта, то ще е само, за да го направят още по-строг. \"Всичко бе достатъчно очевидно\", обясни той.За нормализиране на отношенията между Русия и САЩ ще са необходими \"проява на политическа воля\", \"рехабилитация от изостряне на политическата шизофрения\" и \"отказ от опити за диктат чрез санкции\", добави говорителят на Владимир Путин.", "date": "2017.07.31", "title": "САЩ ще избира кои свои служители да отзове от Русия"}
{"url": "http://www.novinite.bg/articles/147943/Promeni-v-imigracionnite-pravila-kogato-Velikobritaniya-napusne-ES", "text": "Свободното движение на хора между Великобритания и Европейския съюз ще приключи през март 2019 г., когато бъде финализиран Brexit. Това заяви днес говорител на премиера Тереза Мей, предаде Нова.Миналата седмица финансовият министър Филип Хамънд каза, че няма да има незабавни промени в имиграционните правила, когато Великобритания напусне блока.„Други подробности за имиграционната система на острова след Brexit ще бъдат оповестени, когато му дойде времето. Погрешно е да се спекулира какви ще бъдат те или да се внушава, че свободното движение ще продължи, както е сега”, каза говорителят на Тереза Мей.След като членове на екипа на Мей направиха противоречиви изказвания последните дни за правителствените планове за Brexit, говорителят каза, че позицията на Лондон е тази, която бе изложена през януари от премиера.", "date": "2017.07.31", "title": "Промени в имиграционните правила, когато Великобритания напусне ЕС"}
{"url": "http://www.novinite.bg/articles/147914/Policiyata-e-poluchila-signal-za-bomba-v-sada-v-Bryuksel", "text": "Всички хора, които са били в двореца на правосъдието в белгийската столица, са евакуирани тази сутрин заради опасност от взрив след откриване на подозрителен микробус, съобщи телевизионният канал РТБФ, цитиран от РИА Новости и БГНЕС. Полицията е получила сигнал, че в паркиран пред съда бял автомобил има взривно устройство.Електронното издание на в. „Либр Белжик” съобщи, че микробусът са намира в частта от паркинга, където оставят колите си адвокатите.Съдебният комплекс, който е разположен в каре между две пресечки, е изолиран, а сапьори проверяват превозното средство.  ", "date": "2017.07.31", "title": "Полицията е получила сигнал за бомба в съда в Брюксел"}
{"url": "http://www.novinite.bg/articles/147925/Temperaturite-prez-avgust-shte-badat-po-visoki-ot-obichajnite-za-meseca", "text": "Средната месечна температура през август за равнините е между 21° и 24°, за високите полета – между 18° и 20°, а за планините – между 13° и 17°. Тази година се очаква средните температури да бъдат над нормата. Най-ниските температури през месеца ще бъдат между 10° и 15°, а най-високите – между 35° и 40°. Такава е прогнозата за времето през август, съобщиха за Агенция „Фокус” от Националния институт по метеорология и хидрология (НИМХ). Месечната сума на валежите през август за равнините и високите полета е между 30 и 50 л/кв.м, за Черноморието – между 20 и 35 л/кв.м, а за планинските райони – от 50 до 80 л/кв.м. Тази година се очаква валежите да са средно около нормата. През повечето дни от първата половина от месеца ще бъде предимно слънчево. В началото температурите ще са близки до обичайните, но ще се повишат и в периода 4-10-и ще бъде горещо. Вероятност за превалявания, придружени от гръмотевици и временно усилване на вятъра, и последвани от слабо и краткотрайно захлаждане, има около 10-и и около 15-и. През втората половина от месеца ще преобладава слънчево и спокойно време, с температури около и над нормата. В следобедните часове ще се развива купеста облачност, вероятността за валежи е малка.", "date": "2017.07.31", "title": "Температурите през август ще бъдат по-високи от обичайните за месеца"}
{"url": "http://www.novinite.bg/articles/147906/Pochina-Jana-Moro", "text": "Френската актриса Жана Моро, добила световна известност с ролята си във филма „Жул и Жим” на Франсоа Трюфо (1962), участвала в някои от най-харесваните от критиците филми на 20 в., почина на 89-годишна възраст./БГНЕС/Актрисата, чийто дрезгав глас и завладяваща красота очароваха кино публиката, е открита мъртва в дома си в Париж, съобщи агентът й.Жана Моро е родена в Париж. Тя е видна фигура във френското кино и една от водещите актриси на театър „Комеди Франсез“. Дебютира като актриса в киното с филма „Последна любов“ (1949), а като режисьор е известна с филма „Девойката“ (1979). Първият филм, който режисира, е „Светлина“ (1976), а общият брой на филмите, в които участва е над 115.Носителка е на „Сезар“ за най-добра актриса, както и на БАФТА и на награда от филмовия фестивал в Кан. Има и няколко награди за цялостна кариера.„Вървя към смъртта. Когато обичаш литературата, книгите и големите поети, дори най-циничните, има нещо, което те тегли нагоре. Като спирала, като стълбата на Яков. Изкачваш се, докато изчезнеш... Имаш известно време. Имам време, колкото да живея, колкото да свърша нещо, което трябва да направя\", признава малко преди да почине Жана Моро.Името й нашумява със зараждането на френската „нова вълна\" в киното. Тогава нейният бивш съпруг, вече покойният режисьор Луи Мал, я заснема в емблематичните си филми „Любовници\" (1958) и „Асансьор за ешафода\" (1958). Веднага след премиерата им Моро се превръща в символ на независимото кино, каквото по онова време с необикновен ентусиазъм правят младите Клод Шаброл, Франсоа Трюфо, Жан-Люк Годар.В епохата на авторското кино тя участва в етапни творби на века – „Жюл и Жим\" на Трюфо, „Дневникът на една камериерка\" на Луис Бунюел, „Валсиращите\" на Бертран Блие. Знаменитият моделиер Пиер Карден я нарича „великата жена на френското кино\", а титанът Орсън Уелс я нарича най-великата актриса в историята на киното.Моро е единствената актриса в света, която два пъти е била шеф на журито на фестивала в Кан. Тя обожава киното. В Париж дори има киносалон с нейното име. Неслучайно нарича седмото изкуство „оръжие, което не пролива кръв\". Облечена от глава до пети в „Шанел\", звездата е от най-известните арт хулиганки, в чиито уста попържването звучи чаровно.Казвала е, че е могла да стане готвачка, за да „достави удоволствие на хората”. Както и икономка, защото се научава да прави всичко, когато е малка: да подрежда, да чисти праха, да оправя леглата, цветята.Жана Моро е от много скромно семейство. Всяко лято й се налага да работи. Майка й е англичанка и танцьорка във „Фоли Бержер”. Жана успява да спечели бързо пари в „Комеди Франсез” и да даде пари на майка си, за да си тръгне от вкъщи, където е тормозена от съпруг и свекърва.Дикцията си дължи на майка си. Жана е самоука, не е взела матура. Работи и чете. Четенето е нейния наркотик и свобода. Научава се да чете и да пише на 4-годишна възраст, с помощта на чичо й Арсен... Така на девет години прочита „Грехът на абат Муре” на Емил Зола.Когато една актриса има талант, това ме трогва, признава Жана.Според нея, „поканата за флирт се пише с очи”, а „жената трябва да бъде толкова умна, колкото да се хареса на глупавите мъже и дотолкова вулгарна, че да се харесва от умните”. Ако иска да живее живота си до край, човек трябва да живее опасно, смята актрисата.Да бъдеш актриса означава да си във фантазиите на мъжа. Коя жена не е мечтала за това?, пита риторично Моро.Лицето ми се промени с годините и смятам, че има достатъчно история в него, за да даде на публиката нещо, над което да размишлява. За мен възрастта е цифра, просто цифра. На кого му пука, обобщава Моро. ", "date": "2017.07.31", "title": "Почина Жана Моро"}
{"url": "http://www.novinite.bg/articles/147932/Turisticheski-avtobus-napadnat-ot-chlenove-na-Arran", "text": "Автобус с туристи бе нападнат в Барселона от членове на младежката организация Arran, която е свързана с партията \"Кандидатура на народното единство\", изповядваща независимост на Каталония от Испания./БГНЕС/Организацията разпространи видео, на което се вижда как четирима младежи с маски на лицата спират на улицата туристическия автобус с пътници, пукат му гумите и пишат на челното стъкло „Туризмът убива регионите“. Нито туристите, нито шофьорът са пострадали. Произшествието е станало в четвъртък, но за него стана известно едва сега.В разпространено съобщение Arran заявява, че туризмът \"унищожава територията и обрича на нищета работническата класа\". „Сегашният туристически модел, от който страдаме във всички Каталонски земи, унищожава възможността на работническата класа да живее достойно. Ние действаме като законна защита срещу модела, който иска да ни превърне в роби, а страната в атракционен парк, от което печели само буржоазията и капиталът\", казва се в съобщението.Съветникът по туризма на каталонската столица Агусти Колом окачестви нападението като „единичен случай“, който не изразява отношението на местните жители към туризма.Това обаче е само една от акциите срещу туризма. Миналата седмица Arran проведе аналогична акция в град Палма де Майорка (Балеарските острови), а във Валенсия нейни членове символично окупираха апартаменти, за да демонстрират незаконното им предоставяне на туристите.Крайно лявата младежка организация Arran се появи през 2012 година, тя е замесена в редица гръмки акции, свързани с искането за независимост на Каталония. През март нейни активисти извършиха нападение срещу каталонския клон на управляващата Народна партия в Барселона, а и отцепиха Борсата на Барселона. Целта и на двете акции бе да се стигне до референдум за независимост на региона.Междувременно в Барселона може да се видят надписи срещу туристите. Освен това в града съществуват няколко организации на местни жители, които искат от властите да решат въпросите, възникващи от огромния туристически поток, по-специално с нелегалното даване на жилища под наем.", "date": "2017.07.31", "title": "Туристически автобус нападнат от членове на Arran"}
{"url": "http://www.novinite.bg/articles/147923/Uchenicheskiya-institut-na-BAN-v-Blagoevgrad", "text": "Споразумение за създаване на филиал на Ученическия институт на БАН /УчИ-БАН/ в Благоевград бе подписано днес в сградата на Ректората на Югозападния университет „Неофит Рилски”, лятна школа по математика и информатика заработи, предаде БГНЕС.Подписите под споразумението положиха заместник-председателят на Българската академия на науките член-кореспондент Костадин Ганев и ректорът на ЮЗУ „Неофит Рилски“ доц. д-р Борислав Юруков, председателят на УчИ-БАН акад. Петър Кендеров и проф. д-р Петър Миланов-началник отдел „Научни практики” в ЮЗУ.Документът предвижда създаване на условия и възможности за развитие и изява на изследователските заложби в областта на математиката и информатиката на ученици от региона.Малко по-късно в зала „22-ри септември“ в Благоевград официално бе открита Седемнадесетата лятна изследователска школа по математика и информатика на Ученическия институт по математика и информатика на БАН. В международната школа участват 50 ученици с изявени интереси в областта на математиката, информатиката и информационните технологии. Участниците са от Аржентина, България, Индия, Иран, Италия, Китай, Македония, Нова Зеландия, САЩ и Южна Корея. Тя бе открита от проф. Емил Колев, директор „Математика и информатика” в Ученическия институт.„За 17 години през Ученическия институт са преминали над 1 000 ученици, като почти всички завършват образованието си в чужбина, радва ни фактът, че след това голяма част от тях се завръщат в България”, каза проф. Емил Колев. Според него тези факти показват, че инвестициите и полаганите усилия в организирането на летните школи дават добри резултати.„Всяка година изпращаме двама ученици на лятна школа в САЩ и много често разработките им се класират между първите пет-десет”, похвали се проф. Колев. Според него това е показателно за нивото на което се намират.По време на Лятната изследователска школа по математика и информатика ще бъдат изнесени лекции от водещи специалисти в областта. Всеки ученик ще работи самостоятелно или в съавторство под ръководството на ментор върху проект по конкретна тема. Ученическите разработки ще бъдат представени на семинара през последната седмица на школата. По същото време ще се проведе и традиционният семинар за учители по математика и информатика. Международната изследователска школа в Благоевград ще продължи до 19 август, занятията и лекциите се провеждат в кампуса на Американския университет/АУБ/. ", "date": "2017.07.31", "title": "Ученическия институт на БАН в Благоевград"}
{"url": "http://www.novinite.bg/articles/147859/Jiteli-na-Asenovgrad-otnovo-na-protest", "text": "Жители на Асеновград се заканиха пред NOVA протестите в града да продължат, докато не бъдат удовлетворени исканията им. В неделя вечерта те блокираха за половин час пътя за Смолян. Протестът премина мирно и завърши с искане на оставки пред сградата на общината.Жителите на Асеновград подновиха протестните си действия, дни след като изтече ултиматумът към местната власт и държавата за справяне с проблемите с ромските махали и престъпността.Според тях държавата ги е излъгала като не е изпълнила голяма част от обещанията си.  ", "date": "2017.07.31", "title": "Жители на Асеновград отново на протест"}
{"url": "http://www.novinite.bg/articles/147857/Slanchevo-vreme-s-maksimalni-temperaturi-mejdu-30-35", "text": "Атмосферното налягане е по-високо от средното за юли. Ще остане почти без промяна. Днес ще е слънчево. Ще духа слаб, в източните райони – до умерен изток-североизточен вятър. Максимални температури предимно между 30°-35°, малко по-хладно по Черноморието. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков.  Над Черноморието ще бъде слънчево. Ще духа до умерен изток-североизточен вятър. Максималните температури на въздуха ще са 26°-28°. Температурата на морската вода е 23°-24°. Вълнението на морето ще бъде около 2 бала, след обяд по южното крайбрежие ще се усилва. Над планините ще е слънчево. Вятърът ще е слаб до умерен от североизток. Максимална температура на височина 1200 метра около 25°, на 2000 метра – около 17°.", "date": "2017.07.31", "title": "Слънчево време с максимални температури между 30°-35°"}
{"url": "http://www.novinite.bg/articles/147861/Posleden-den-v-kojto-sofiyanci-shte-mogat-da-se-poklonyat-pred-na-Sv-Pantalejmon", "text": "Днес е последният ден, в който  ще имат възможност да се поклонят пред мощите на , информира НОВА.Те ще бъдат пренесени тази сутрин в руския храм „Св. Николай” на бул. „Цар Освободител”, където ще ги посрещне патриарх Неофит.След столицата, мощите ще бъдат отнесени във Враца, където ще останат до 2-ри август. ", "date": "2017.07.31", "title": "Последен ден, в който софиянци ще могат да се поклонят пред на Св. Панталеймон"}
{"url": "http://www.novinite.bg/articles/147862/Naj-uspeshniyat-balgarski-alpinist-Boyan-Petrov-si-idva-na-rodna-zemya", "text": " български алпинист  си идва на , след като изкачи деветия си осемхилядник. Петров покори връх Гашербрум II в Каракорум, информира НОВА.Целта на алпиниста е да постави българско знаме на всички 14 осемхилядници.Успехът му с Гашербрум II идва от втория опит. Първият беше през 2009 г., когато той се отказа на двайсетина метра преди върха, заради липса на въже и партньор. ", "date": "2017.07.31", "title": "Най-успешният български алпинист Боян Петров си идва на родна земя"}
{"url": "http://www.novinite.bg/articles/147867/Na-dneshniya-den-carkvata-pochita-Bogorodichni-zagovezni", "text": "На 31-ви юли православната църква отбелязва Богородични заговезни. От този ден започват Богородичните пости, които продължават две седмици - до 15 август, информира НОВА.На днешния ден църквата почита и паметта Свети Евдоким, роден в Кападокия. Имен ден празнуват Евдоким, Евдоки, Дочо.  ", "date": "2017.07.31", "title": "На днешния ден църквата почита Богородични заговезни"}
{"url": "http://www.novinite.bg/articles/147860/Bezplatni-uroci-za-sedma-poredna-godina-saz-Zaedno-v-chas", "text": "За седма поредна година „Заедно в час” организира безплатна лятна академия за ученици от първи до 12-ти клас, информира НОВА.Целта на академията е да повиши мотивацията за учене на учениците и да подобри подготовката им по изучаваните предмети. ", "date": "2017.07.31", "title": "Безплатни уроци за седма поредна година съз  \"Заедно в час\""}
{"url": "http://www.novinite.bg/articles/147866/Karvavi-sblasaci-na-izborite-vav-Venecuela", "text": "Във  те за учредително събрание, което трябва да изработи новата Конституция на страната, бяха белязани от  и кървави сблъсъци, информира НОВА.Опозицията не признава изборите и обяви, че най-малко 15 души са загинали в изборния ден.Президентът Николас Мадуро насрочи вота за учредително събрание, за да промени Конституцията и да промени държавното управление. Опозицията призова за нови протести днес. А Съединените щати, Аржентина, Перу, Колумбия и Панама заявиха, че няма да признаят изборните резултати.  ", "date": "2017.07.31", "title": "Кървави сблъсъци на изборите във Венецуела"}
{"url": "http://www.novinite.bg/articles/147875/Borisov-gol-do-krasta-na-korta", "text": "Забавен кадър с премиера Бойко Борисов се появи в социалната мрежа. На снимката, правена на тенис корта, министър-председателят е по къси панталони и с голи гърди, съобщава НОВА.  Снимката беше публикувана от Георги Харизанов, който я придружи с неглижиращ присъствието на първия в държавата, текст: \"Нямам никаква представа за какво сме се ухилили така с Наско, при положение че /пак/ паднахме\".Кадърът с голия Борисов се появява седмица след като снимка на президента Румен Радев и съпругата му направи фурор в социалните мрежи. На фотото държавният глава и първата дама позират с Лили и Митко - децата от Вълчан дол, които са в много трудно социално положение.   Братчето и сестричето въртят сами цялото домакинство и се грижат за болните си родители. Десислава Радева лично отиде в селото, за да се срещне с децата и дори ги покани на гости в резиденция \"Бояна\". Снимката е именно от тяхното гостуване, твърдят запознати.   Кадърът показа президента Радев в непозната светлина - не облечен с обичайния костюм и вратовръзка, а с потник, къси панталони и бос. Той топло е прегърнал малката Лили, а на лицето му е изписана усмивка. Първата дама Десислава Радева пък е прегърнала Митко.", "date": "2017.07.31", "title": "Борисов гол до кръста на корта"}
{"url": "http://www.novinite.bg/articles/147873/SASht-izpitaha-uspeshno-sistemata-si-za-prehvashtane-na-balistichni-raketi", "text": "САЩ изпитаха успешно системата си за прехващане на балистични ракети със среден обсег, предадоха световните агенции, пише ДАРИК.   Изпитанието става броени дни, след като Северна Корея извърши ново ракетно изпитание. В американското изпитание на противоракетната система балистична ракета със среден обсег бе изстреляна от товарен самолет С17 над Тихия океан и прехваната от противоракетната система ТААД, базирана в Аляска. Това е петнадесетият успешен тест на системата от общо 15 опита.САЩ започнаха да разполагат елементи на системата ТААД в Южна Корея, но новият президент Мун Дже-ин реши да замрази този процес след критики от страна на Китай. Тогава президентът аргументира своето решение с необходимостта от нова оценка за въздействието върху околната среда на системата ТААД.   След като в петък Пхенян изпита за втори път за един месец междуконтинентална балистична ракета, Южна Корея каза, че разполагането на американския противоракетен щит ще бъде ускорено.  Системата ТААД включва шест установки за изстрелване на ракети, от които две са разположени на около 300 км южно от Сеул. Тя обаче не е проектирана, за да може да прехване междуконтитентална балистична ракета. За това САЩ разчитат на друга система, базирана в Аляска и в Калифорния.", "date": "2017.07.31", "title": "САЩ изпитаха успешно системата си за прехващане на балистични ракети"}
{"url": "http://www.novinite.bg/articles/147874/Indiya-zalovi-1500-kg-heroin-na-stojnost-35-mlrd-rupii", "text": "Индийската брегова охрана вчера е заловила 1500 кг хероин на стойност 35 млрд. рупии (546 млн. долара) на търговски кораб във водите край западния щат Гуджарат, предадоха Ройтерс и ДПА, цитирани от ДАРИК.   Говорителят на министерството на отбраната го определи като най-голямото количество наркотици, залавяни наведнъж в страната.   Плавателният съд днес е бил докаран в основния пристанищен град Порбандар. Няколко души от екипажа са задържани за разпит. Води се съвместно разследване на бреговата охрана, полицията и други служби.  Индия отдавна се смята за транзитен маршрут за наркотрафиканти, пренасящи хероин, кокаин и морфин от Афганистан, Пакистан, Мианма и Непал до останалата част на света.", "date": "2017.07.31", "title": "Индия залови 1500 кг хероин на стойност 35 млрд. рупии"}
{"url": "http://www.novinite.bg/articles/147889/Vremenno-shte-prekasne-vodosnabdyavaneto-v-nyakoi-chasti-na-stolicata", "text": "„Софийска вода” временно ще прекъсне водоснабдяването в някои части на столицата на 1 август, съобщиха от дружеството. Във вторник във връзка с изграждане на уличен водопровод в жк. „Студентски град“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Акад. Борис Стефанов“ от ул. „Проф. Атанас Иширков“ до ул. „Проф. д-р Иван Странски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Акад. Борис Стефанов“ пред „Зимен дворец“, информира ФОКУС. Във вторник във връзка с подмяна на сградно водопроводно отклонение на ул. „Альовица“ с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Борова гора“, ул. „Васил Левски“, ул. „Половраг“, ул. „Караджин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Караджин“ ъгъла с ул. „Иван Пешев“ Във вторник във връзка с изграждане на сградно водопроводно отклонение на ул. „Силиврия“ жк. „Гоце Делчев“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Попниколов“ ъгъла с ул. „Силиврия“. Във вторник във връзка с прекъсване на сградно водопроводно отклонение на ул. „Буката“ с. Панчарево се налага спиране на водоподаването от 10:00 до 12:00 часа на клиентите на „Софийска вода”, живеещи в района на: ул. „Буката“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Буката“ ъгъла с ул. „Ела“. Във вторник във връзка с подмяна на пожарен хидрант до бензиностанция „Лукойл“ кв. „Суходол“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: по ул. „3-ти март“ от ул. „Кирил Христов“ до бензиностанция „Лукойл“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „3-ти март“ №28.", "date": "2017.07.31", "title": "Временно ще прекъсне водоснабдяването в някои части на столицата"}
{"url": "http://www.novinite.bg/articles/147872/Trafikat-na-GKPP-Makaza-e-izklyuchitelno-natovaren", "text": "Трафикът на българо-гръцката граница на ГКПП Маказа е изключително натоварен, пише ДАРИК.   На вход за страната ни на ГКПП Маказа има образувала се 5-километрова колона от автомобили, съобщиха от Гранична полиция. На изход от страната ни колоната е 2 км. Трасетата работят на максимален капацитет.   ГД \"Гранична полиция\" препоръчва, да се използват и ГКПП Ивайловград и ГКПП Златоград, където към момента преминаването на държавната граница става нормално.  ", "date": "2017.07.31", "title": "Трафикът на ГКПП Маказа е изключително натоварен"}
{"url": "http://www.novinite.bg/articles/147858/Reshavat-sadbata-na-izostavenoto-bebe-v-Mladost", "text": "Социалните решават съдбата на 4-месечното , което беше изоставено вчера на детска площадка в София, информира НОВА.След като от полицията обявиха, че издирват родителите на детето, майка му го потърси. Пред органите на реда тя обясни, че няма пари да се грижи за момченцето и затова го е оставила.Детето е в добро здравословно състояние и е настанено в болница. Ще бъде ли върнато на майка му?  ", "date": "2017.07.31", "title": "Решават съдбата на изоставеното бебе в Младост"}
{"url": "http://www.novinite.bg/articles/147885/Bolki-v-stavite-ne-yajte-tezi-hrani", "text": "Ставите са разположени там, където се извършва движение. Затова е от изключително значение да ги поддържаме в добро здраве, пише ДАРИК. Проблемите със ставите се задълбочават с годините. Все пак можем до голяма степен да неутрализираме влиянието им с помощта на здравословно хранене. Съществуват харни, които помагат за облекчаване на болката. Има обаче и такива, които я стимулират. Доматите са основна причина за развитие на подагра. 20% от изследваните болни се оплакват от засилване на болезнените усещания при честата им консумация. Избягвайте царевица и слънчоглед, ако имате оплаквания. Те съдържан Омега -6 мастни киселини, които засилват болката. Шафранът, соята, и маслото са другите продкукти, които трябва да избягвате. Те също съдържат Омега-6 мастни киселини, които в големи количества причинява астма и възпаления. Избягвайте газираната вода и подсладените напитки. Изследвания сочат, че газираното има пряка връзка с артрита. Вредни хранителни продукти за ставите са още чай, шоколад, кафе, тлъсто свинско месо, леща, черен дроб - в тези храни се съдържат пурини, които предизвикват изменения на ставната капсула- основна причина са и за развитието на подагра.", "date": "2017.07.31", "title": "Болки в ставите-не яжте тези храни"}
{"url": "http://www.novinite.bg/articles/147897/Ucheni-vyarvat-v-izvanzemni-VIDEO", "text": "Голяма част от хората, които вярват в извънземни, са най-обикновени любители на интернет конспирациите. Но не са малко и хората със сериозно научно и професионално реноме, които са убедени, че Земята е посещавана и наблюдавана от представители на извънземни цивилизации още от древността. Част от тях даже твърдят, че лично са наблюдавали НЛО и смятат, че това най-вероятно са апарати на извънземни посетители.  Уважавани американски астронавти са говорили открито за своите убеждения, че извънземни съществуват и посещават Земята редовно. Част от тях твърдят, че лично са виждали НЛО и са убедени, че това са обекти с извънземен характер. Астронавтът Едгар Мичъл е шестият човек, разходил се по повърхността на Луната през 1971 г. След преживяването той до края на живота си твърди, че извънземните ни наблюдават и са сред нас от доста време. В едно свое интервю той дори твърди, че извънземните са успели да предотвратят ядрена война. Той също така е убеден, че Ватиканът знае истината за съществуването на извънземни цивилизации.   Това негово твърдение се споделя и от монзина вонени служители, които са преки свидетели на подобни случки. Мичъл е сигурен, че американското правителство крие истината по случаят Розуел от 1947 г., когато НЛО се разбива край малкия град в щата Ню Мексико. Друг астронавт - Гордън Купър е взел участие в проект „Меркурий”, първата програма за пилотирани космически полети на НАСА. Купър твърди ,че още преди космическата мисия е имал шанса да види НЛО над Германия през 1951 г. А по-късно той казва, че е виждал НЛО и над секретна база, в която са се провеждали тестове на експериментален самолет. През 1984 г на среща на ООН, Купър заявява следното: “Ние първо трябва да им покажем, че можем да решаваме проблемите си по мирен начин, преди да ни приемат във вселенското общество”. Астронавтът Доналд Слейтън също е част от проекта „Меркурий”. Той свидетелства, че през 1951 г. е видял с очите си НЛО, докато е извършвал тестов полет с експериментален самолет над военна база в щата Минесота. Според него то се приближило и го следвало известно време. След това ускорило с много по-висока скорост от свръхзвуковия самолет и изчезнало в небето. Брайън О'Лиъри е друг американски учен и астронавт, който е убеден в съществуването на извънземни цивилизации. Той не е бил на космическа мисия, но е бил сред избраниците за полет до Марс, който НАСА планувала още през 1967 г. Той смята ,че извънземните цивилизации ни следят от много време, но тяхната поява е далеч от материалното разбиране за срещи, което ние имаме. Подобни необикновени срещи в небето и в Космоса са имали и част от руските космонавти. Някои от тях също вярват, че НЛО, които са видели, са с извънземен характер.", "date": "2017.07.31", "title": "Учени вярват в извънземни (ВИДЕО)"}
{"url": "http://www.novinite.bg/articles/147901/Mit-ili-praktika-e-restorantite-ol-inkluziv-da-predlagat-stara-hrana", "text": "Мит или практика е ресторантите \"ол инклузив\" по морето да предлагат останала от предходните дни храна, продукти с изтекъл срок на годност и некачествен алкохол, информира бТВ.От началото на лятото инспекторите от Агенцията по безопасност на храните са извършили близо 2900 проверки по Южното Черноморие, при които са съставили 100 акта.Услуги с по-ниско от договореното качество и опити за прилагане на различен тип нелоялни практики са сред оплакванията от туристите и сред констатираните от Комисията за защита на потребителите (КЗП) нарушения по морето, съобщи председателят на комисията Димитър Маргаритов.Най-често срещаното нарушение продължава да бъде разминаването между обещаното и това, което клиентът получава на място. Има случаи на некоректно обявяване на цените на услугите на плажа.Маргаритов даде пример и с неработещи климатици в хотели с 3 и над три звезди, което освен, че допълнително нажежава лятото на туристите, е и нарушение на Наредбата за категоризацията.По-рядко се установява липса на категоризация. От началото на сезона комисията е затворила 12 заведения по морето. Това обаче е временна мярка и ако те предприемат необходимите действия и приведат дейността си в съответствие, ще могат да работят.Маргаритов каза, че чрез виртуалните приемни на КЗП са постъпили над 70 сигнала.По отношение на алкохола той обясни, че до момента и през изминалите сезони при проверките опасен алкохол не е установяван. Инспекторите обаче са се натъквали на различни несъответствия. Например на случаи, в които алкохолът е бил разреден или още при производителя липсват съставки, които съгласно изискванията за физико-химичния състав трябва да ги има, за да може една напитка да се казва бренди, водка или уиски.Едва три са базите с \"ол инклузив\", при които е установена храна с изтекъл срок на годност.  Глобите за предлагане на храна с изтекъл срок на годност са от 1000 до 3000 лева.", "date": "2017.07.31", "title": "Мит или практика е ресторантите \"ол инклузив\" да предлагат стара храна"}
{"url": "http://www.novinite.bg/articles/147907/Sluchayat-s-padnaliya-asansor-e-savsem-normalen-komentira-Rumen-Stoyanov", "text": "„Това е нормална аварийна ситуация, в метрополитена работят 161 асансьора. Пътниците не трябва да въздействат върху съоръженията,защото ги повреждат”, коментира случаят с пропадналия асансьор на станция „Младост 1” инж. Румен Стоянов от столичния „Метрополитен”, информира бТВ.„Това е асансьор с две спирки, няма предвидена вентилация съоръжението. Случаят е съвсем нормален”, каза още той.„Причината за инцидента предстои да бъде изяснена, но няма пропадане, а просто асансьорът е подминал спирката”, заяви пък Борис Велев, адвокатът на фирмата, която поддържа съоръжението. „Технически изключено е (да има свободно падане – както твърди мъжът, чието семейство е било в асансьора – б.ред.) Става въпрос за това, че асансьорът бил в т.нар. зона за сигурност, щом господинът твърди, че асансьорът е пропаднал и е могъл да го отвори саморъчно. Чисто технически само там асансьорът може да се отвори саморъчно. Тази зона за сигурност е 15 сантиметра”, посочи той.„Най-вероятно става дума за токов удар. Съоръжението е било инспектирано редовно и е в пълна техническа изправност”, подчерта адвокатът.", "date": "2017.07.31", "title": "Случаят с падналия асансьор е съвсем нормален, коментира Румен Стоянов"}
{"url": "http://www.novinite.bg/articles/147908/Mnogo-narusheniya-na-Borshosh-v-NDK", "text": "\r\nВ работата си като директор на Националния дворец на културата Мирослав  грубо е погазвал  (ЗОП) и Търговския закон. Това е заключението след проверките на Главния инспекторат към Министерски съвет, Дирекцията за национален строителен контрол (ДНСК) и на външната одиторска фирма \"Семпер Фортис” ООД, които откриха много нарушения в НДК.\r\nДокладът на комисията, назначена от премиера Бойко Борисов, е от 47 страници. В него е посочено, че в близо 100 договора за доставки и услуги, възлагането е извършено без прилагане на съответните процедури по ЗОП. Дадени са примери с договори за ПР-услуги.   През 2016 г. са подписани два такива договора за 30 393 лв., след това през същата година още четири на стойност 46 672 лв., а през 2017 г. - шест за 80 896 лв. \"Сключването на отделни договори за предоставяне на идентични услуги създава условия за заобикаляне на ЗОП\", пише в доклада.   Проверяващите са установили, че в нарушение на чл.20, ал.2 от ЗОП за извършените строително-ремонтни работи в кино \"Люмиер\" не е проведена обществена поръчка.\r\nВ нарушение на правилника за упражняване правата на държавата в държавните търговски дружества, вместо 3-годишен договор за управление, Мирослав  и Съвета на директорите са били с петгодишни договори.\r\nПак в нарушение на същия правилник НДК е управлявано без бизнес програма. От констатациите ставя ясно, че  е сключвал договори за наем без разрешение на едноличния собственик на капитала на дружеството. Нямало и щатно разписание, назначавани са хора без професионален опит за съответната длъжност. Таванът на основната зала в НДК, където ще се провеждат заседанията по време на българското председателство на Съвета ан ЕС, е излязъл близо 650 000 лв., пише \"Труд\", позовавайки се на документи, с които разполага.Тези пари е можело да не се платят, ако не се е действало прибързано, твърдят проверяващите.\r\nПо време на заседанията на временната комисия за НДК в парламента, новият изпълнителен директор на НДК Ангел Митев призна, че след като работниците свалили модулната италианска система, се оказало, че не могат да я монтират отново. Това наложило доставка на нов \"Окачен черен таван със скрита спомагателна конструкция и на жалузен таван със стъкленоватови бафъли\". Демонтажът и окачването на новия таван струват 644 354 лв.\r\nИнженери твърдят, че новият таван крие сериозен риск при силен вятър в залата да има сериозен шум. Причината била \"побългаряването на модулната конструкция\". Оригиналът е американски, но проектантите решили да спестят пари, като дадат на наша фирма да произведе елементите. Все още се очаква одобрение на работните проекти от НАГ-София, за да започне основният ремонт на сградата за председателството.\r\nИзпълнителният директор Ангел Митев призна, че главният архитект на София е поискал от ръководството на двореца да се решат проблемите с авторските права на екипа, който е проектирал НДК. И едва след това главният архитект на столицата щял да пристъпи към одобрение на договорите. Срокът, който е предвиден по договор за основния ремонт, е 120 дни.\r\n", "date": "2017.07.31", "title": "Много нарушения на Боршош в НДК"}
{"url": "http://www.novinite.bg/articles/147891/Stvolovi-kletki-direktno-vliyayat-varhu-skorostta-na-stareene", "text": "Стволови клетки директно влияят върху скоростта на стареене на човешкия организъм и последствията от този процес, съобщи сайтът Лайф, цитирани от ДАРИК. Учени от медицинския колеж \"Алберт Айнщайн\" в Ню Йорк установиха, че стволови клетки в хипоталамуса определят колко бързо старее организмът. Извършените експерименти с мишки могат да доведат до разработване на стратегия за защита от свързаните със стареенето болести и до удължаване на живота. Поддържането на количеството стволови клетки в хипоталамуса у мишки се оказва ключът към изследването на стареенето у гризачите. Те били разделени на две групи. Получените резултати в едната група се различавали съществено от тези в другата. В едната група с понижаването на количеството стволови клетки в хипоталамуса с възрастта било регистрирано намаляване на реакциите и активноста, докато в другата група количеството стволови клетки в хипоталамуса било поддържано в границите, характерни за тийнейджърска възраст, и гризачите продължили да показват предишните резултати в реакциите си към дразнители. Поддържането на определено количество стволови клетки може да има значим ефект и при хората - със специални \"инжекции\" на стволови клетки средната продължителност на живота може значително да превиши 100 години. Резултатите от изследването са публикувани в сп. \"Нейчър\".", "date": "2017.07.31", "title": "Стволови клетки директно влияят върху скоростта на стареене"}
{"url": "http://www.novinite.bg/articles/147895/Uran-vav-vodata-v-blagoevgradsko-selo", "text": "Заради завишено съдържание на уран жителите на благоевградското село Палатик в община Белица от близо месец са без питейна вода, информира ДАРИК.   Замърсяването е установено от експерти на Регионалната здравна инспекция в Благоевград. Проверката показала трайно високи стойности за съдържание на естествен уран (0,0476 mgU/l) и на контролно ниво на обща алфа активност (1,70 Bq/l), поради което е издадено предписание за спиране и заповед за спиране експлоатацията на централния водоизточник, каптаж в местност Робева махала.   Населеното място се намира близо до някогашни уранови мини и вероятно замърсяването идва от тях.   „Заделихме 45 000 лева от общинския бюджет, за да докараме вода в село Палатик от друг водоизточник. Направени са проби, които категорично доказват, че водата от него е годна за пиене. Чакаме съгласуване на проекта от компетентните институции, за да решим този проблем”,  увери кметът на община Белица Радослав Ревански.   \"Осигурена е водоноска за 250-те жители за неотложин нужди, а за пиене хората разчитат на минерална вода\", заяви кметът на селото Мустафа Сатев.", "date": "2017.07.31", "title": "Уран във водата в благоевградско село"}
{"url": "http://www.novinite.bg/articles/147911/Mladej-blasna-i-ubi-peshehodec-v-Plovdiv", "text": "20-годишен шофьор уби на място пешеходец на пътя между градовете Септември и Ветрен, информира ДАРИК. Младежът опитал да заобиколи спряла на платното каруца, но при маневрата блъснал пресичащ 78-годишен човек, който е починал от удара. Междувременно при друга катастрофа на магистрала \"Тракия\" \"Волво\" с турска регистрация удари движещ се пред него \"Опел\", управляван от 37-годишен мъж от София. Той е настанен в МБАЛ-Пазарджик със счупена ръка. Катастрофа в дефилето Варвара-Велинград пък причини множество тежки травми на 31-годишен мотоциклетист, също от София. На остър десен завой той навлязъл в насрещното, където се ударил в джип „Ауди“, управляван от 22-годижен младеж от Гълъбово.", "date": "2017.07.31", "title": "Младеж блъсна и уби пешеходец в Пловдив"}
{"url": "http://www.novinite.bg/articles/147916/Daritelska-kampaniya-Koleda-po-nikoe-vreme", "text": "В разгара на лятото фондация „За Нашите Деца“ започва кампанията „Коледа по никое време“, която цели да насърчи индивидуалното дарителство у нас. Чрез програмата  всеки може да подкрепи децата в риск./Дарик/Малките, но регулярни дарения могат да създадат стабилна и щастлива среда за всяко дете. Данните показват, че само 10 лева, дарявани ежемесечно в продължение на една година, биха могли да осигурят 6 посещения при рехабилитатор на дете с увреждане или трудности в развитието.В каузата са убедени и много от популярните български лица, които обявиха своята подкрепа за проекта и станаха нейни посланици. Сред тях са Ана Пападополу, Благой Цицелков, Георги Тошев, Захари Бахаров, Йоана Буковска, Йоанна Драгнева, Калин Вельов, Магдалена Малеева, Орлин Павлов и Сесил Каратанчева.Всеки, който иска да се включи в кампанията , може да го направи онлайн. През сайта на фондация „За нашите деца“ може сами да определите каква сума бихте искали да дарите и дали да бъде ежемесечно или еднократно.", "date": "2017.07.31", "title": "Дарителска кампания „Коледа по никое време“"}
{"url": "http://www.novinite.bg/articles/147879/Asansor-na-metrostanciya-Mladost-1-propadna", "text": "Асансьор на метростанция „Младост 1” пропадна, докато в него е имало семейство с 18-дневно бебе. За инцидента сигнализира бащата Асен Стоилов, информира бТВ.По думите му снощи около 20 ч. той се качил със съпругата си и с бебешка количка в асансьора, за да пресече булевард „Андрей Сахаров”. От втория етаж обаче той пропаднал рязко в шахтата.Наложило се Стоилов сам да отваря вратата, а от асансьорния сервиз отговорили на спешното повикване чак след третото натискане на аварийния бутон.„Имаше поне метър и половина свободно падане в шахтата. Беше много задушно, съпругата ми щеше да припадне вътре от жегата, аз избутах вратата, за да излезем, защото вътре беше страшен задух, нямаше вентилация. Никъде не видях да има метрологична проверка на асансьора или поне, че е в изправност! Нямаше никаква реакция от никого. Нито от аварийния бутон, нито от служителите на метростанцията”, коментира Стоилов.„Реакцията на персонала от метростанция „Младост 1” бе само да повдигат рамене и да ми обясняват че те не отговарят за асансьорите. Дежурният полицай, вместо да помогне, започна да ми обяснява, че това била техника и можело по всяко време да се развали и ме посъветва да се оплача в офиса на „Метрополитен” ЕАД”, казва още Стоилов.", "date": "2017.07.31", "title": "Асансьор на метростанция „Младост 1” пропадна"}
{"url": "http://www.novinite.bg/articles/147886/Nameriha-nad-16-000-kasa-cigari-v-Dimitrovgrad-i-Haskovo", "text": "Близо 16 000 къса цигари са открили полицаите в Димитровград и Хасково през почивните дни. От полицията съобщиха, че първите 12 020 къса цигари бяха иззети след извършена проверка на територията на \"Неделен пазар\"-Димитровград. Цигарите са открити в складово помещение – метален павилион, стопанисван под наем от димитровградска фирма, собственост на 56 годишна жена и 57 годишен мъж, живущи в гр.Димитровград. Стоката е предадена с протокол, пише ДАРИК. Другите 4000 къса цигари са открити в лек автомобил Форд Транзит, управляван от 72 годишен хасковлия. Автомобилът е спрян за проверка от служители на сектор „Пътна полиция“ при ОДМВР-Хасково на бул. „Освобождение“. В хода на проверката е установено,че в багажното отделение на МПС се превозват заготовки за изработка на цигари. В тази връзка МПС е съпроводено до двора на ОДМВР, където  в двигателния отсек са открити цигарите.", "date": "2017.07.31", "title": "Намериха над 16 000 къса цигари в Димитровград и Хасково"}
{"url": "http://www.novinite.bg/articles/147920/Ivo-NikodimovVeche-sam-izpisan-ot-VMA", "text": "Журналистът и водещ на сутрешния блок на БНТ  вече е изписан от болница, информира НОВА.   Той беше настанен във Военномедицинска академия на 25 юли, след като беше нападнат от трима мъже в Борисовата градина.   \"Вече съм изписан от Военномедицинска академия - \", написа той в профила си във фейсбук. \"Благодаря на целия екип на тази болница. На лекарите в реанимация, които в първите часове положиха всички необходими грижи за мен. Благодаря на д-р Катя Асенова и проф. Венцислав Цветков за перфектната операция и лечение в Клиниката по УНГ на Военномедицинска академия - ВМА. Благодаря на полк. проф. д-р Венцислав Мутафчийски, началник на Военномедицинска академия -  за професионалното и приятелско отношение\", пише той.   \"Благодаря и на всички Вас, приятели, за подкрепата и загрижеността, която ми оказахте. Голямо благодаря\", пише накрая във фейсбук той.  ", "date": "2017.07.31", "title": "Иво Никодимов:Вече съм изписан от ВМА"}
{"url": "http://www.novinite.bg/articles/147918/Dvijenieto-na-Hemus-e-ogranicheno-zaradi-tejka-katastrofa", "text": "Жена е загинала в тежка катастрофа на магистрала \"Хемус\". Инцидентът е станал около 12:30 часа, съобщават от полицията, информира ДАРИК. Движението на автомобили по АМ \"Хемус\" в посока София временно е ограничено в участъка до пътен възел Слънчево. Обходният маршрут е по стария път за столицата.  ", "date": "2017.07.31", "title": "Движението на Хемус е ограничено заради тежка катастрофа"}
{"url": "http://www.novinite.bg/articles/147928/Jivko-Martinov-i-direktorat-na-BABH-sa-privlecheni-kam-nakazatelna-otgovornost", "text": "Специализирано звено „Антикорупция“ при Софийска градска прокуратура повдигна обвинение на Живко Мартинов – бивш народен представител от 44-то Народно събрание. Мартинов е привлечен към наказателна отговорност за шест отделни престъпления, съобщиха от пресцентъра на Прокуратурата, цитирани от ФОКУС. Първото обвинение касае упражнена от него принуда спрямо А.П. с цел последният да се разпореди със сумата от 15 500 лв. - престъпление по чл. 213а, ал. 3, т. 2, вр. с ал. 1 от НК. За това престъпление се предвижда наказание „лишаване от свобода” от пет до петнадесет години, както и глоба от пет хиляди до десет хиляди лева.  Второто обвинение е за отправена закана за убийство - престъпление по чл. 144, ал. 3, вр. с ал. 1 от НК, за което се предвижда наказание „лишаване от свобода” до шест години.  Той е обвинен и за това, че е упражнил спрямо св. А.П. принуда, като в периода от началото на 2012 г., до началото на 2013 г., в гр. Добрич, при условията на продължавано престъпление Мартинов като го е заплашил с тежки последици за него – да бъде арестуван, че ще му прати данъчни проверки на дружествата за да „смачка фирмите му“, го е принудил да се разпореди безвъзмездно с общо 4 тона суров суджук от телешко, еленско и свинско и 60 килограма филе елена и телешка пастърма - престъпление по чл. 213а, ал. 3, т. 2, вр. с ал. 1, вр. с чл. 26, ал. 1 от НК. Живко Мартинов е привлечен към наказателна отговорност и за това, че през 2014 г., при условията на продължавано престъпление е направил опит да спомогне на лице да бъде осуетено спрямо него наказателното преследване и да остане ненаказано, без да се е споразумял с това лице, преди да е извършило самото престъпление, като изпълнителното деяние е било довършено, но не са настъпили предвидените от закона и исканите от дееца общественоопасни последици - престъпление по чл. 294, ал. 1, вр. с чл. 18, ал. 1, вр. с чл. 26, ал. 1 от НК. Извършеното от лицето престъпление е причиняване на смърт по непредпазливост на две лица при нарушаване на правилата на ЗДвП. Ако бъде признат за виновен по това обвинение, Мартинов може да получи наказание „лишаване от свобода” до пет години.  Наказателната отговорност на Мартинов е ангажирана и за това, че през 2015 г., при условията на продължавано престъпление е употребил заплашване, с цел да принуди органи на властта – заместник директор на ОДМВР – Добрич и Началник на РУ на МВР - Балчик , да извършат действия по служба - престъпление по чл. 269, ал. 1, вр. с чл. 26, ал. 1 от НК.  Според Наказателния кодекс за това престъпление се предвижда наказание „лишаване от свобода” до шест години. Живко Мартинов е с обвинение и за това, че през април 2017 г. е направил опит да принуди Директора на ВИК - Добрич, да извърши нещо противно на волята му – да уволни конкретен служител, както и да спре назначения и уволнения в дружеството за известен период от време, като злоупотребил с властта си като народен представител и употребил заплашване, като изпълнителното деяние е било довършено, но не са настъпили предвидените от закона и исканите от дееца общественоопасни последици на това престъпление - престъпление по чл. 143, ал. 1, вр. с чл. 18, ал. 1 от НК. За това престъпление законът предвижда наказание „лишаване от свобода” до шест години. Спрямо Живко Мартинов е определена мярка за неотклонение „парична гаранция“ в размер на 45 000 лева, вносима в 10 - дневен срок.  В хода на провежданото разследване прокурорите от СЗА са събрали доказателства и за извършено престъпление по служба от Розалина Брайкова, заемаща длъжността Директор на Областна дирекция по безопасност на храните – Добрич. Днес тя е привлечена към наказателна отговорност затова, че на 13.07.2017 г. в град Добрич, в качеството си на длъжностно лице, заемащо отговорно служебно положение, с цел да причини вреда на конкретно дружество, е нарушила служебните си задължения като издала Заповед за спиране на експлоатация на обект на дружеството.  Дружеството е собственост на лицето, което е сигнализирало СЗА за извършваната престъпна дейност от Живко Мартинов и по чийто сигнал е започнало настоящото разследване. Това лице е и свидетел по делото срещу него.  Заповедта е издадена без да са налице доказателства за оплаквания от храната, предлагана в обекта, направени от потребители, без да са налице данни за вредни за здравето последици от консумираната в обекта храна, без да са налице допуснати от търговеца нарушения, свързани с негодна за консумация храна.  В резултат на деянието са настъпили значителни вредни имуществени и неимуществени последици за дружеството, изразяващи се във финансови загуби и пропуснати ползи за периода, в който обектът не е могъл да извършва дейност.  Действията на Брайкова се определят като престъпление по чл. 282, ал. 2, вр. с ал.1 от НК, за което се предвижда наказание „лишаване от свобода” от една до осем години.  Спрямо Брайкова е наложена мярка за неотклонение „парична гаранция” в размер на 5 000 лева, вносима в 10 - дневен срок.", "date": "2017.07.31", "title": "Живко Мартинов и директорът на БАБХ са привлечени към наказателна отговорност"}
{"url": "http://www.novinite.bg/articles/147883/Avstraliya-zasili-proverkite-na-patnicite-i-bagajite-po-svoite-letishta", "text": "Австралия засили проверките на пътниците и багажите по своите летища, след като полицията обяви, че е разкрила заговор за бомбена атака срещу самолет. Тези засилени мерки за сигурност ще останат в сила за неопределен период, заяви австралийският министър на имиграцията Питър Дътън, предаде Ройтерс. Властите призоваха пътуващите да идват на австралийските летища два часа преди вътрешните полети и три часа преди международните полети заради засилените проверки, информира БНТ.При полицейски операции в предградия на Сидни, извършени в събота, бяха арестувани четирима души, за които се предполага, че са били замесени в заговора, припомня Асошиейтед прес. Те са двама бащи от ливано-австралийски произход и техните синове. Предстои да им бъдат повдигнати обвинения. Днес австралийският федерален полицейски комисар Андрю Колвин каза, че те могат да останат в ареста за седем дни без обвинения според австралийските закони за борба с тероризма.Според австралийски медии заговорът предвиждал да се качи самоделно взривно устройство на полет от Синди за близкоизточен град, вероятно Дубай. Взривното устройство щяло да е в ръчния багаж. Според австралийски медии ставало дума за нетрадиционно взривно устройство, което щяло да изпусне токсичен газ на основата на сяра и да убие или парализира всички в самолета. Според някои медии бомба е била открита при претърсването на жилище в Съри хилс в Сидни, намиращо се близо до местна джамия.Австралийският премиер Малкъм Търнбул отказа да каже дали задържаните във връзка със заговора са били направлявани от някой зад граница. Той каза, че заговорът е бил в напреднал стадий, когато полицията го е осуетила, допълва ДПА. Премиерът спомена за предположение, че може би има ислямистки, екстремистки терористични мотиви за планираната атака.Австралийският министър на правосъдието Майкъл Кинан пък определи заговора като \"много усъвършенстван план, който е щял да изисква голямо планиране\".", "date": "2017.07.31", "title": "Австралия засили проверките на пътниците и багажите по своите летища"}
{"url": "http://www.novinite.bg/articles/147940/Premierat-posreshtna-delegaciya-ot-Kongresa-na-SASht", "text": "Доброто партньорство в отбраната в рамките на НАТО, както и ползите от провеждането на съвместни учения в тази сфера бяха част от темите, които министър-председателят Бойко Борисов обсъди по време на срещата си с делегация от Конгреса на САЩ. /БГНЕС/Енергийната сигурност също беше сред дискутираните теми по време на разговора. Акцент беше поставен върху развитието на проекта за изграждане на европейски газоразпределителен център „Балкан“, както и проучването за енергийни ресурси в Черно море.В Министерския съвет премиерът разговаря с Джо Уилсън, Мадлен Бордало, Пол Кук, Джон Гараменди и Джаки Валорски, които са в София във връзка с обиколката си в Източна Европа, съобщиха от правителствената пресслужба. Конгресмените подчертаха значението на стабилността и сигурността в региона, както и на сътрудничеството по тези теми.Обсъдени бяха и основни макроикономически показатели на България. Премиерът Борисов отбеляза, че икономическият растеж се ускорява до 3,9% през първото тримесечие на 2017 г. в сравнение със същия период на предходната година. Същевременно, по данни на Евростат безработицата в страната е под 6 на сто. Като добър знак министър-председателят посочи също, че все повече млади квалифицирани българи се връщат у нас, за да работят. Борисов обърна внимание и на работата с европейските програми, с помощта на които се реализират редица проекти от голяма обществена полза.Засегната беше и културната тема във връзка с провеждането на инициативата „Европейска столица на културата 2019“ в България.", "date": "2017.07.31", "title": "Премиерът посрещна делегация от Конгреса на САЩ"}
{"url": "http://www.novinite.bg/articles/147926/Detsko-sastezanie-za-video-blogove", "text": "Популярният детски ТВ канал Cartoon Network организира състезание по влогърски умения за деца.ВЛОГНИ цели да стимулира талантливите деца от 6 до 16-годишна възраст да покажат колко добри видео-блогове могат да създадат. Конкурсът ще продължи от днес до 19 септември т.г. и ще излъчи най-добър гостуващ влогър на детския ТВ канал. В него могат да участват начинаещи влогъри, както и всички, за които това досега е било само мечта, предава БГНЕС.Основната идея на състезанието е, че децата могат да развиват креативния си потенциал, което не само намалява рисковете онлайн, но и ги подтиква да станат активни дигитални граждани и творци на живота си. Именно затова партньор на състезанието е Центърът за безопасен интернет в България.Посланик на ВЛОГНИ е един от най-известните български влогъри - Крис Захариев, който е на 19 години и учи в НАТФИЗ „Кръстьо Сарафов” „Филмова и ТВ режисура”. Има 49 000 абонати в YouTube канала си, а най-добрите му клипове са гледани 3.5 млн. пъти. Крис ще бъде ментор на начинаещите влогъри и ще им помага да направят канала си успешен.В рамките на месец и половина състезателите ще покажат уменията си и резултатите ще бъдат обявени на официалния сайт на състезанието vlogni.cartoonnetwork.bg. Жури ще избере тримата най-добри, които ще участват във видеоуъркшоп с Крис Захариев, а един от тях ще стане официален гостуващ влогър на Cartoon Network.„Децата искат да станат влогъри, но често не знаят как”, заяви във видеобръщението си към българската публика Малгозия Чапман, вицепрезидент на „Бранд и съдържание” в Търнър за Централна и Източна Европа. Чрез ВЛОГНИ искаме да стимулираме подрастващите да покажат творчество и креативност, добави тя и изрази мнение, че родителите също могат да окуражат децата си в това смислено забавление.Според статистически данни от май месец т.г. на английска фирма 75% от децата /1000 души - бел.а./ искат да станат YouTube звезди, а много от тях - да изучават видеомонтаж.Днешните деца не са вчерашните и ако искаме те да не са агресивни, трябва да се премахне между 50%-60% от учебното съдържание, което е много претоварено, но това малко интересува Министерство на образованието и науката, заяви Георги Апостолов, координатор на Центъра за безопасен интернет.Според наше изследване – за последните 6 години имаме спад на възрастта на първото влизане в интернет, днес тя е паднала с 3 години, т.е. започва от 7-годишната им възраст. Стана ясно също, че в недалечното бъдеще основното съдържание, което ще се следи и споделя е видеосъдържанието в интернет - 82% от всичко, което съществува в мрежата. В социалните мрежи също преобладава видеосъдържанието, което се следи от децата, подчерта Георги Апостолов.Влогването е не просто да заснемеш нещо и да го качиш в интернет, необходими са умения - да измислиш сюжета, да имаш какво да кажеш, да знаеш как да го направиш, за да бъде интересно и атрактивно, но образователната система не им помага да направят това, коментира координаторът на Центъра за безопасен интернет.Време е да дадем думата на децата, които трябва да знаят как да изразят емоциите и мислите си, посочи той. ", "date": "2017.07.31", "title": "Детско състезание за видео-блогове"}
{"url": "http://www.novinite.bg/articles/147898/Klasaciya-na-Forbs-za-naj-visokoplatenite-ruski-muzikanti", "text": "Оперната певица Ана Нетребко е на първо място в класацията на американското сп. „Форбс” за най-високоплатените руски музиканти./БГНЕС/Годишният доход на Нетребко, според „Форбс”, е бил 7,5 млн. долара. Втори с доход от 7,4 млн. е поп изпълнителят Филип Киркоров.Посочва се че Киркоров е втори за трети път от появата на класацията през 2005.На трето място е рапърът Тимъти със 6,6 млн. долара.В първата десетка са още Дима Билан (6 млн.) и Земфира (5 млн.).", "date": "2017.07.31", "title": "Класация на „Форбс” за най-високоплатените руски музиканти"}
{"url": "http://www.novinite.bg/articles/147924/Plodove-zelenchuci-i-mlyako-v-uchilishtata", "text": "Новата схема на Европейския съюз за предлагане на плодове, зеленчуци и мляко в училищата ще влезе в сила на 1 август и вече може да се прилага в целия ЕС от първия ден на учебната 2017/2018 година. /БГНЕС/Тя има за цел да възпитава здравословни хранителни навици у децата и се състои в предлагането на плодове, зеленчуци и млечни продукти, както и в специални образователни програми, чрез които учениците научават значението на доброто хранене и как се произвежда храната. Единната схема обединява и оптимизира съществуващите проекти, от които през изминалата година са се ползвали над 20 милиона деца. Въпреки че участието не е задължително, всичките 28 държави членки са посочили, че ще участват в инициативата през учебната 2017/2018 година.„С новата схема ще се окаже безценна подкрепа на милиони европейски ученици и хиляди земеделци във всяка държава членка. Радвам се, че участвам в инициатива за възпитаване на здравословен начин на живот и съм убеден, че тази схема има ценен принос към това\", заяви Фил Хоган, комисар по въпросите на земеделието и развитието на селските райони.Децата в училищна възраст ще получават с предимство пресни плодове, зеленчуци и мляко за пиене. С одобрението на националните здравни органи могат да бъдат раздавани и преработени продукти, като супи, плодови пюрета, сокове, кисели млека и сирена. Не се допуска добавянето на захар, сол и мазнини, освен ако националните здравни органи разрешат ограниченото им използване.Държавите членки определят как точно да бъде прилагана схемата, дали да бъдат включени тематични образователни мерки и други селскостопански продукти, и могат също така да осигурят за финансираната от ЕС схема допълнителни национални средства.Изборът на продуктите зависи от здравни и екологични съображения, тяхната сезонност, разнообразие и наличност, като предимство се отдава на продуктите от ЕС. Държавите членки могат да отдадат предпочитание на закупуването на местни или регионални продукти, биологични продукти, на късите вериги на доставка, екологичните предимства, както и на схемите за качество на селскостопанските продукти.От 250 млн. евро финансиране от ЕС за периода 2017—2018 учебна година, около 150 млн. евро ще бъдат отпуснати за плодове и зеленчуци и 100 млн. евро за мляко.От 1 август 2017 г. двете съществуващи схеми за училищата — за предлагане на плодове и зеленчуци и за предлагане на мляко — ще бъдат обединени в единна правна рамка. Новите правила имат за цел повече ефикасност, по-целенасочена подкрепа и по-силно ударение върху образователния аспект.Понастоящем 24 държави членки участват в старата схема за предлагане на плодове и зеленчуци, а 28 - в старата схема за предлагане на мляко. През изминалата година около 20 милиона ученици са получили мляко, а около 11,7 милиона - плодове и зеленчуци. ", "date": "2017.07.31", "title": "Плодове, зеленчуци и мляко в училищата"}
{"url": "http://www.novinite.bg/articles/147894/Chistata-pechalba-na-britanskata-banka-HSBC-skochi-s-57", "text": "Чистата печалба на британската банка HSBC през второто тримесечие скочи с 57% до 3,87 милиарда долара от 2,47 милиарда, печалбата преди плащане на данъците се е повишила с 47% до 5,3 милиарда долара./БГНЕС/Приходите за тримесечие са нараснали с 4% до 13,2 милиарда долара. Чистият процентен доход на банката за април-юни се е увеличил до 7 милиарда долара, разходите са се понижили с 3%.През първото полугодие на 2017 г. чистата печалба на банката се е увеличила с 10% до 6,36 милиарда долара, приходите са намалели с 11% да 26,2 милиарда долара заради колебанията във валутните курсове.„Банката демонстрира отлични показатели през първото полугодие, с такива темпове ще достигнем до края на годината повечето от стратегическите си цели“, заяви главният изпълнителен директор на HSBC Стюарт Гъливер.Акциите на банката поскъпнаха с 0,9% по време на търговията в Хонконг. ", "date": "2017.07.31", "title": "Чистата печалба на британската банка HSBC скочи с 57%"}
{"url": "http://www.novinite.bg/articles/147882/Katastrofa-v-Turciya", "text": "Най-малко 26 души са ранени при автобусна катастрофа на туристи в Турция, предаде БГНЕС.Произшествието е настъпило в провинция Кайсери в централната част на страната.Туристите пътували от Адана до водопада Капузбаши. Не е уточнена националността на пострадалите. ", "date": "2017.07.31", "title": "Катастрофа в Турция"}
{"url": "http://www.novinite.bg/articles/147878/Proba-za-svetoven-rekord-za-naj-masovo-yadene-na-skara", "text": "Група бразилски авантюристи се опитаха да поставят нов световен рекорд за най-масово ядене на скара... във въздуха.102-ма души участваха в опита, който се проведе на 28 метра над земята, на мост в щата Сао Пауло, информира бТВ.От моста бе провесена голяма маса, оборудвана с грил и всичко необходимо за приготвянето за любимото на бразилците печено месо на скара, известно като \"чураско\".Според организаторите това е най-масовият обяд, в който участниците висят на въжета във въздуха.Сега остава от „Гинес” да признаят опита за световен рекорд.", "date": "2017.07.31", "title": "Проба за световен рекорд за най-масово ядене на скара"}
{"url": "http://www.novinite.bg/articles/147933/Razpuskane-na-33-politicheski-partii", "text": "Софийска градска прокуратура (СГП), след извършена проверка и въз основа на изискани материали от Централната избирателна комисия (ЦИК), Софийски градски съд (СГС) и Сметната палата, и в изпълнение на правомощията си по Закона за политическите партии (ЗПП), внесе искови молби в СГС за прекратяване (разпускане) на 33 политически партии. /Дарик/Партиите са следните: „Българска национално-радикална партия\", „Социалистически младежки съюз“, „Съюз на демократичните партии и движения ЕРА- 3“, „Отечествена партия на труда“, „Български бизнес блок“, „Алтернативно социалистическо обединение - независими“, „Движение „Народен юмрук“ за защита на пенсионери, безработни и социално слаби граждани“, „Българска християнска коалиция“, „Съюз България“, „Движение за единение на нацията“, „Движение кредитор на доверие“, „Политическо движение Заедно за Сливен“, „Роден край“, „Камара на експертите“, „Републиканско-демократическо движение на всички отрудени и обременени“, „Обединена партия на пенсионерите в България (ОППБ)“, „Съюз на националното достойнство Гранит“, „Българска национал-патриотична партия“, „Обединение Достойна България“, „Народняшка земеделска партия „Никола Петков“ “, „Политическа партия Дела“, „Партия на либералната алтернатива и мира (ПЛАМ)“, „Северна лига“, „Гражданско движение Глас“, „Черноморец“, „Партия Движение за социална солидарност“, „Българска индустриално аграрна партия“, „Единен пенсионерски съюз“, „Български граждани ЗБОРИМ“, „Нова Европа“, „Победа“, „Национално патриотично обединение“, „Движение за благоденствие и възход“. На прекратяване по реда на чл.40, ал.1, т.3 от ЗПП (неучастие в избори за народни представители, президент и вицепрезидент, общински съветници и кметове за период повече от 5 години от последната им съдебна регистрация) подлежат 31 политически партии. На основание чл.40, ал.1, т.4 от ЗПП, поради неподаване на задължителните по закон годишни финансови отчети пред Сметната палата за две последователни години, СГП е внесла искове за прекратяване против две политически партии - „Национално патриотично обединение“ и „Движение за благоденствие и възход“. СГП ще продължи да упражнява правомощията си по ЗПП при наличието на законовите основания за прекратяване на съответните партии и в защита на обществения интерес.", "date": "2017.07.31", "title": "Разпускане на 33 политически партии"}
{"url": "http://www.novinite.bg/articles/147930/Vazmojni-sankcii-sreshtu-Kitaj-ot-strana-na-SASht", "text": "Високопоставени съветници на американския президент Доналд Тръмп обсъждат възможни санкции срещу Китай, съобщава „Политико“, позовавайки се на два източника от администрацията във Вашингтон. /БГНЕС/Въпросът е бил обсъден през почивните дни и ще се обсъжда и днес. Окончателното решение трябва да бъде взето още тази седмица, заявяват източниците на изданието.Какво именно ще избере Тръмп не е ясно, но на масата са широк избор от възможности, включително ограничения в сферата на търговията и икономически санкции.Американският президент е убеден, че Китай не прави достатъчно, за да принуди КНДР да се откаже от своята ядрена програма и ракетни изпитания. Той неотдавна изрази своето разочарование по този повод. Според него Китай само говори, но нищо не прави, макар лесно да може да разреши този проблем. САЩ повече няма да търпят това положение.Тръмп разказа през април пред „Уолстрийт джърнъл“, че по време на срещата си във Флорида с китайския лидер Си Цзинпин е предложел да направи отстъпки в търговската политика в замяна на предотвратяване на заплахата от КНДР.САЩ смятат, че Китай имат уникални отношения със Северна Корея и само те могат да окажат влияние на режима в Пхенян, заяви в неделя вицепрезидентът Майк Пенс. Според него Поднебесната трябва да направи повече в тази посока, въпреки предприетите вече стъпки за изолация на Северна Корея. Пенс също така припомни, че Тръмп е дал на Си Цзинпин ясно да разбере това по време на техните разговори.", "date": "2017.07.31", "title": "Възможни санкции срещу Китай от страна на САЩ"}
{"url": "http://www.novinite.bg/articles/147893/Targoviyata-na-drebno-v-Germaniya-v-podem", "text": "Продажбите на дребно в Германия през юни 2017 г. са се увеличили с 1,1% спрямо предходния месец, когато техният ръст е бил 0,5%, показват данните на Федералното статистическо ведомство на страната /Дестатис/, цитира /БГНЕС/.Анализаторите очакваха повишаване на показателя само с 0,2%.Междувременно увеличаването на продажбите в сравнение с юни миналата година е достигнало 1,5%, докато експертите разчитаха повишението да е с 2,7%.Отбелязва се, че данните не включват продажбите на леки коли и бензин.Според прогнозите на Бундесбанк БВП на Германия през 2017 г. ще нарасне с 1,9%, а през 2018 – с 1,7%, през 2019 г. - с 1,6%. ", "date": "2017.07.31", "title": "Търговията на дребно в Германия в подем"}
