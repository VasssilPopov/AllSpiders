{"url": "http://www.novinite.bg/articles/150060/Deloto-sreshtu-akusherkata-prebila-novorodeno-na-finalnata-prava", "text": "Делото срещу акушерката, обвинена в побой над новородено - на финалната права.В съдебната зала се очаква да бъдат произнесени пледоариите на защитата и обвинението, съобщава НОВА.Преди дни техническа експертиза потвърди автентичността на записите от камерата в отделението на болницата. Вещите лица бяха категорични, че няма данни и възможност записите да са манипулирани.Преди две години и половина акушерката Емилия Ковачева беше обвинена в умишлен побой на 4-дневната Никол. Детето беше по спешност преместено в друга болница и за щастие, животът му беше спасен. ", "date": "2017.09.15", "title": "Делото срещу акушерката, пребила новородено на финалната права"}
{"url": "http://www.novinite.bg/articles/150062/Otvlecheniyat-burgazliya-e-bil-sistemno-prebivan", "text": "„В продължение на часове отвлеченият бургазлия е бил систематично пребиван. Спрямо него е оказвано голямо насилие. Бил е заплашван, че ще му бъдат отрязани пръстите с лозарска ножица”, съобщи пред NOVA заместник-ръководителят на апелативната прокуратура в Бургас Йовита Григорова, информира НОВА.Така похитителите му са взели от него 200 лева, два телефона и две банкови карти. „Технически проблем е осуетил изтеглянето на по-голяма сума от сметките му”, съобщи Йовита Григорова. В четвъртък стана ясно, че 30-годишен мъж от Бургас е бил отвлечен, бит и тормозен в продължение на близо две денонощия. Това се е случило в частен дом, където бил поканен на гости от жена, с която се запознали в интернет. За отвличането и насилието са обвинени двама - 30-годишната жена от Сливен -  Диана Куртева и малко по-възрастния Станислав Стоянов.  Ако бъде доказана вината им, могат да бъдат осъдени на до 12 години затвор. Диана Куртева и Станислав Стоянов засега остават в ареста. По случая има и трети задържан, но все още не е ясно дали ще му бъде повдигнато обвинение.  ", "date": "2017.09.15", "title": "Отвлеченият бургазлия е бил системно пребиван"}
{"url": "http://www.novinite.bg/articles/150089/12-godini-zatvor-za-akusherkata-Emiliya-Kovacheva", "text": "12 години затвор поиска прокуратурата за акушерката Емилия Ковачева за жестокия побой на 4-дневната Никол. Ковачева е подсъдима за опит за умишлено убийство на беззащитно новородено бебе, информира БНТ.\r\nСъдът изслушва финалните пледоарии. Преди това акушерката даде обяснения, като отказа да отговаря на въпроси на страните и съда. Тя разказа, че в нощта, за която е обвинена, е била на 24-часова смяна в болницата и е била много уморена, но заяви, че не помни да е удряла бебе и няма причина да го удря. В пледоарията прокурорът Николай Христов каза, че вината на Ковачева категорично се доказва от събраните в процеса експертизи и свидетелски показания, както и записите от камерите в стаята с новородените.\r\nСпоред него е категорично, че травмите на Никол са от побой, продължил няколко часа, при това те са получени по време но дежурството на Емилия Ковачева. Преди това бебето е било здраво и спокойно и се е развивало нормално. Обвинителят заяви, че Ковачева е проявила ярост и цинизъм. А без своевременна лекарска намеса, Никол е щяла да умре. Тя е приета в Токуда с тежка черепно-мозъчна травма.\r\nАдвокатът на родителите Мария Даскалова поиска от тяхно име най-тежкото наказание - като заяви, че те не искат други родители да страдат и други деца да бъдат подложени на подобно малтретиране. Тя каза, че случаят ангажира много силно емоцията на всички в съдебната зала и на цялото общество. Даскалова призова да не се спекулира с трудовите условия, които не могат да са оправдание за подобни действия. Следва да бъде изслушана и пледоарията на защитата.\r\n", "date": "2017.09.15", "title": "12 години затвор за акушерката Емилия Ковачева"}
{"url": "http://www.novinite.bg/articles/150070/Lazar-Vlajkov-prebi-oshte-edin", "text": "Името на бившия председател на общинския съвет в Септември Лазар Влайков, който в момента е подсъдим заради убийството във Виноградец , се оказва замесено във все повече случаи на агресия и предполагаем „чадър” над него от страна на правораздаването. Йордан и Лидия Бончеви, чийто син е бил пребит от Влайков преди три години.Как точно се е стигнало до инцидента, разказа Йордан Бончев, предаде бТВ.По неговите думи синът му влязъл в конфликт със служителка във винарна на Влайков, която обидил, псувайки – нея и самия Влайков.След това обаче Влайков му се обадил по телефона, за да се „разберат”, а после отишъл с джипа си към къщата му, където имало конфликт между двамата– но само вербален.Въпреки че Влайков отправил към сина му заплахи – да му почерни живота или дори живот въобще да няма, двамата стигнали до извинение, стиснали си ръцете и дори отишли заедно до центъра на селото.Конфликтът обаче не спира тук – за нова година синът на Бончев отново идва в селото, където е поканен от кума си да отиде в обувен цех, където се играело на карти.Там бил и Влайков, който като видял, че мъжът идва, се нахвърлил към него с думите: „Прасе, откога те чакам!” и двамата влезли в ръкопашен бой, при който Влайков бил повален на земята.В този момент двама от мъжете с него обаче бутнали и сина на Йордан Бончев върху него, докато самият Влайков успял да се отскубне и да вземе бутилка от уиски, която счупил в главата на своя опонент, докато двама души го държали. След това продължил да го удря със счупената бутилка.На въпрос защо не са се опитали да осъдят Влайков за това, Бончев заяви, че такива постъпления са били направени, но „въпросният човек се оказа общински съветник и зад гърба му стоеше прокурорче от село Церово”.Познат юрист на семейство пък им казал, че срещу Влайков имало и други дела, но са прекратени - по простата причина, че има „чадър” над него.", "date": "2017.09.15", "title": "Лазар Влайков преби още един"}
{"url": "http://www.novinite.bg/articles/150120/MVR-osajda-porugavaneto-na-nadgrobni-plochi-v-Sofiya", "text": "Министерството на външните работи осъжда поругаването на надгробни плочи в еврейското гробище в Централен Софийски гробищен парк. Оскверняването на религиозни паметни знаци е акт на вандализъм, който е посегателство срещу човешките принципи и добродетели, както и срещу най-ценните достойнства на българския дух, информира БНТ.Българското общество е пример за проява на търпимост, доброжелателство и уважение между хората с различен етнос, религия и култура. Подобни действия са в пълно противоречие с моралния избор на българското общество, доказало през вековете силите си в защита на принципите и ценностите на хуманизма, толерантността, върховенството на закона. Уверени сме, че извършителите на този акт ще бъдат разкрити от компетентните български институции и ще понесат своята отговорност. ", "date": "2017.09.15", "title": "МВР осъжда поругаването на надгробни плочи в София"}
{"url": "http://www.novinite.bg/articles/150086/Grigor-pecheli-70-ot-sreshtite-si-Federer-machka-nared", "text": "Невинаги тенисистите от топ 10 на световната ранглиста печелят своите двубои, както очакват всички фенове. Домининантите в играта би трябвало да размазват съперници с по-нисък ранкинг, но вече доста играчи са дори още по-мотивирани, когато се изправят срещу тенисист от челото на класирането. Това показват и статистиките на \"Infosys ATP Beyond The Numbers\" за играчите от топ 10, цитирани от специализирания сайт tenniskafe.com.Играчите в първата десетка, където е и първата ни ракета Григор Димитров, печелят средно 3/4 от мачовете си през календарната година. Деветият в света Гришо е малко под средния процент, като е побеждавал в 70% от двубоите си. Той има 35 триумфа срещу 15 поражения от общо 50 мача през годината. В интерес на истината, никой друг освен Роджър Федерер не води убедително на българина в тази статистическа категория.Швейцарецът е абсолютен хегемон на корта през този сезон, като е спечелил невероятните 91% от двубоите си. Той има 39 победи и само 4 поражения, а тази статистика му спечели два турнира от Шлема - \"Аустрелиън Оупън\" и \"Уимбълдън\". След него е номер 1 в света Рафа Надал с 86% и Новак Джокович с 80%. Младият немски талант Александър Зверев е триумфирал в 76% от случаите, което е показателно за великолепната му форма. Веднага след това е британецът Анди Мъри със 71%. Димитров и Стан Вавринка не отстъпват сериозно от останалите, като двамата имат еднакъв процент спечелени срещи. Най-слабо от топ 10 се представя Пабло Кареньо Буста с 65% победи, но той влетя в челото на ранглистата едва преди седмица, когато достигна до полуфиналите на US Open, но бе спрян от Кевин Андерсън.", "date": "2017.09.15", "title": "Григор печели 70% от срещите си, Федерер мачка наред"}
{"url": "http://www.novinite.bg/articles/150095/Masha-razkri-vsichko-za-romantichniya-Grigor-i-za-razdyalata", "text": "\r\nАвтобиографията на Мария Шарапова предизвика истински бум не само сред феновете на тениса по света. В нея се разказва за любовния романс на руската тенисистка с Григор Димитров, а в интернет изтече разказ на Маша за голяма част от тяхната връзка - началото, трудните периоди, красивите моменти и раздялата. Вижте как Гришо е спечелил сърцето на Шарапова и как са прекарвали времето си заедно преди да осъзнаят, че понякога в живота може да имаш правилното нещо, но в грешния момент.\r\n\r\nПрез октомври 2012, когато напусках корта след четвъртфинала ми в Пекин, проверих телефона ми и имаше съобщение от Макс (Айзенбърд, агент на шарапова - б. а.). \"Благодаря\", написах обратно, както всеки път. \r\n10 минути по-късно получих второ съобщение, което ме изненада. Макс бе в Маями и там бе 4 часа сутринта. Не трябва ли да спи?\r\n\"Григор Димитров иска твоя телефонен номер\". Погледнах телефона изненадана, а и мога ли да кажа развълнувана? Телефонът бе прибран в джоба ми и преминах през 10-минутно възстановяване на колелото, последвано от 15-минутен стречинг, докато моят треньор ми говореше за мача. Но умът ми не бе с него, което не е нещо ново, защото Томас Хьогщед, треньорът ми по това време, говори прекалено много след мач, повече, отколкото някой има нужда. Извадих отново телефона, сега имаше ново съобщение от Макс. Беше същото: \"Григор Димитров иска твоя телефонен номер\".\r\nЗащо две съобщения? Да не би Макс да мисли, че обхватът в Пекин е лош? Отговорих: \"За какво?\".\r\n\"За какво? Ти глупава ли си?\". Проверих името на Григор в \"Гугъл\", за да видя на колко години е. Беше ли изобщо пълнолетен? 21. Едва. \"Дай му имейла ми\".\r\nСпомням си как забелязвам едно разхождащо се дете из селцето на \"Уимбълдън\", високо, слабо, с изражение на добре изглеждащ тип, което казва, че той знае, че изглежда добре. Спомням си, че казах на моя треньор: \"Добре, че той не е от моята генерация, това щеше да бъде опасно. Опасно разсейващо\".\r\nСлед няколко разменени имейла Григор поиска моя номер. Правих се на недостъпна и му дадох кода за месинджъра на моето \"Блекбери\". След това телефонният ми номер. Нашите съобщения се превърнаха в телефонни разговори, нашите телефонни разговори във видеоразговори. Беше простичко и истинско. Не се замислях твърде много, докато след един от нашите разговори той ми звънна отново след 30 секунди и и каза: \"Съжалявам, но ми липсва гласът ти. Може ли да поговорим още няколко минути?\".\r\nНе знаех какъв е ранкингът му към този момент. Нашите скайп разговори продължиха. Майка ми започна да ги нарича терапевтични сесии, защото в края на всеки един от тях винаги бях усмихната. \r\nНещо в програмата на Григор ме озадачи - той отиваше в Париж прекалено рано за турнира в зала в Париж. Нямаше смисъл. Защо ще играе преди основната схема да започне? Набързо отворих апликация на телефона ми, наречена \"Резултати на живо\", където има резултати на живо от всеки тенис турнир, който се играе по света, включително и схемите на турнира. Прекарах твърде много на NBA.com през трите ми години със Саша (Вуячич - б. а.), търсейки изиграни минути, процент на точки. Не бях готова за нов рунд от това, не толкова скоро. И въпреки това го правех отново.\r\nПроверих основната схема. Името на Григор не бе там. Преминах към квалификациите. Там беше. Под номер 60 в света. Следващото нещо, което си спомням, беше, че следях резултатите от квалификациите. Всичко беше от разстояние, докато една вечер той не се появи на вратата ми с червени рози и огромен плюшен мечок. Прекарахме много време заедно в следващите няколко седмици. След дни той ме попита дали бих била негова приятелка. Хвана ме неподготвена. Не бях готова за нищо такова. Той каза, че ще чака, докато съм готова. \"Кой е този човек\", се запитах. Погледнах го учудено. Защо този красив мъж, който може да сваля всяка, чака жена, която не е готова за връзка? \"Ок\", казах аз. \"Но не знам кога ще съм готова. Може да минат месеци\". \"Ок\", каза той. \"Ще чакам. Знам какво искам от теб\".\r\nСедмиците станаха месеци и нищо не можеше да ни спре. Гледах как той расте, триумфира, претърпява разочарования, възстановява се. Нагоре и надолу. Обичах много да го гледам как играе. На Коледа стоях на гумен стол, гледайки го как тренира. Само аз, най-добрата ми приятелка Естел, той и неговият спаринг партньор в слънчев калифорнийски ден, който се усещаше като всичко друго, но не и Коледа.\r\n\r\nГледах го как се катери по ранглистата. Гледах го как отива от ужасни хотели на магистралата в Мадрид, хотелите, които дори плъховете избягват, до апартамент \"Четири сезона\" в Париж, Карлайл в Ню Йорк. Гледах го как от дете, което не искаше да даде малко повече пари за по-висока клада в самолета до Австралия, до мъж, който лети с частен самолет, осигурен от новия му приятел-милиардер. След един от моите мачове в Бризбейн той даде на всички от моя екип бели фланелки с бележка, пожелавайки си един ден да има екип като тях. И преди да се разделим той го направи. Гледах как расте в своята собствена личност, личност, която прави собствени решения. Гледах как се превръща в мъж. \r\n\r\nНаскор Григор ми каза, докато говорихме по телефона, след като бе стигнал полуфиналите на Аустрелиън Оупън, че едно от най-лошите неща в живота е, когато имаш правилното нещо в грешния момент. Това ме накара да се замисля за една вечер, която прекарахме заедно преди Уимбълдън през 2015. Той бе достигнал полуфиналите през предишната година, побеждавайки Анди Мъри и губийки в четири сета от Новак Джокович в този кръг. Той извади книга, която Уимбълдън подготвя за предишните турнири. Тихо разлисти страниците на книгата, докато намери моя снимка, в неговата ложа, гледайки неговия мач. Той ме погледна, тъжен, мисля, че имаше сълзи в очите му. \"Видя ли това? Това значи всичко за мен. Да те видя в моята ложа до майка ми\".\r\nТогава, в този момент, емоционалното привличане, с което се борих, стигна до своя край. Знаех, както и той, че не мога да бъда с този човек в този момент от своя живот. Трябваше да се фокусирам, да се подготвям за своите собствени мачове, моите собствени триумфи и загуби, на най-голямата сцена в кариерата ми. Гледах мача му този ден само защото бях загубила рано в тези турнири. Така че неговият хубав спомен бе лош мой. Това, което значеше всичко за мен, се бе случило само защото бях загубила. Както той каза, може да имаш правилното нещо, но може да дойде в грешно време.\r\n", "date": "2017.09.15", "title": "Маша разкри всичко за романтичния Григор и за раздялата"}
{"url": "http://www.novinite.bg/articles/150085/Atraktiven-futbol-no-suho-remi-kraj-Bosfora", "text": "\r\nЛудогорец започна с равенство похода си в Лига Европа, след като направи нулево реми 0:0 с Истанбул Башакшехир на стадион \"Фатих Терим\" в турския мегаполис. Двубоят бе изпълнен с множество положения от страна и на двата тима, но вратарите Волкан Бабаджан и Хорхе Броун бяха на ниво и не допуснаха топката да влети във вратите им. Българският шампион имаше шанс да спечели срещата, като най-опасното положение се откри пред Жоао Пауло в 49-ата минута, когато бразилецът излезе очи в очи с турския страж, но стреля много встрани от вратата. Мосоро от домакините можеше да донесе триумфа на своя тим след фрапантна грешка на Броун, но пропусна. SPORTA.BG проследи мача НА ЖИВО - вижте всичко по-интересно, \r\nИначе двубоят започна по-добре за домакините от Истанбул. Те потърсиха рано в мача първото попадение, но не сполучиха след няколко опита на Елиа и Адебайор. Постепенно Лудогорец пое контрола на събитията и затегна обръча покрай вратата на Бабаджан. Удар на Жоао Пауло с глава замалко не влетя в мрежата на домакините, но стражът им се намеси авторитетно. Вандерсон също имаше шанс да вкара от пряк свободен удар, но Бабаджан изби. Джоди Лукоки пропусна още една възможност за българския шампион, но отново вратарят на Истанбул ББ бе герой.\r\nПрез втората част възпитаниците на Абдула Авджъ се опитаха да наложат своето темпо в търсене на победата. Те успяха да създадат по-опасните ситуации, а Лудогорец едва излизаше от своята половина. Единствената по-опасна възможност се откри именно пред Пауло, но нелепият удар на бразилския нападател запази равенството. Мосоро можеше да поведе домакините в 61-ата минута. Броун искаше да подаде на Пластун, но сбърка и топката попадна в играча на Истанбул, който пробва да мине покрай аржентинския страж, но Броун скъси дистанцията и спаси. Удари на Гьокхан Инлер, Един Вишча и Мосоро също не застрашиха вратата на Лудогорец и мачът приключи съвсем справедливо при равен резултат.\r\nТака двата отбора поделят точката на старта на кампанията в Лига Европа. Голямата изненада в групата сътвори Хофенхайм. Немският тим загуби у дома с 1:2 от Брага и така остава последен в класирането след първите изиграни срещи.\r\n", "date": "2017.09.15", "title": "Атрактивен футбол, но сухо реми край Босфора"}
{"url": "http://www.novinite.bg/articles/150109/Teo-Ernandes-Lesno-e-si-biesh-kamshika-ot-Atletiko-shtom-te-iska-Real", "text": "\r\nЕдно от новите попълнения на Реал Мадрид Тео Ернандес призна, че е отказал редица оферти, за да приеме предложението на \"Кралския клуб\". През лятото 19-годишният талант напусна градския съперник на „белите“ Атлетико, за да премине на „Сантяго Бернабеу“. Според испанските медии един от отборите, проявяващи интерес към бранителя е бил и този на Барселона.\r\n„С моя агент обсъдихме различните варианти, но предложението на Реал Мадрид бе най-доброто. Тук мога да се уча, играейки редом до най-добрите футболисти в света и максимално да развия своя потенциал, заяви Ернандес. Определено изборът ми не бе труден, защото е лесно да кажеш „да“ на Реал. Исках да дойда тук, защото това е най-добрият клуб в света, с най-добрите играчи“, коментира още смятаният за предател от феновете на Атлетико талант.\r\n", "date": "2017.09.15", "title": "Тео Ернандес: Лесно е си биеш камшика от Атлетико, щом те иска Реал"}
{"url": "http://www.novinite.bg/articles/150096/Antani-Djoshua-ne-spira-da-govori-za-predstoyashtata-bitka", "text": "\r\nАнтъни Джошуа не спира да говори за предстоящата битка срещу нашия Кубрат Пулев на 28 октомври в Кардиф. Британецът се изказа много ласкаво за Кобрата и му отдаде нужното уважение в типично свой стил. Световният шампион в тежка категория все пак накрая се закани да окървави носа на своя опонент и да запази коланите си с 20-и нокаут от 20 мача.\r\n\"Това е бой за световна титла, знам, че Пулев иска да ми отнеме всичко, което съм постигнал. Примемам тази битка ужасно сериозно и се готвя за голям мач. Знам, че ще бъде трудно и го примемам\", започна Джошуа. И продължи:\r\n\"Пулев, поздравявам те. Ти си герой в своята страна, ти си олимпиец, бе в Пекин и си със статут на мит в България. Убеден съм, е на ринга срещу мен ще покажеш на сънародниците си, че си голям шампион. Очаквам с нетърпение да с еизправим един срещу друг - нека по-достойният победи накрая\", каза Антъни.\r\nВ завършек пред изданието \"Sport Bible\" обаче британецът си позволи закана към Кобрата: \"Не мога да знам дали боят ще завърши с нокаут или съдийско решение. Не очаквам да се бием всички 12 рунда, а да спечеля по-рано, да дам зрелище на стадиона и на хората пред телевизорите. В едно обаче съм уверен - Пулев ще бъде с окървавен нос\".\r\n", "date": "2017.09.15", "title": "Антъни Джошуа не спира да говори за предстоящата битка"}
{"url": "http://www.novinite.bg/articles/150065/Dneven-horoskop-za-15-septemvri", "text": "\r\n\r\nХората около вас ще бъдат доста изненадани от поведението ви днес, защото ще се държите доста по-различно от обикновено, за да постигнете нещата, които искате. За щастие, това ще ви бъде от полза, въпреки че хората не го разбират.\r\n\r\nКомуникацията и откровеността са двете най-важни неща за вас днес. През днешния ден вие ще се нуждаете от най-важните хора в живота си, така че се постарайте да ги съберете на едно място. Трябва да мислите какво говорите.\r\n\r\nВашата умствена енергия е малко размита днес, но това означава просто, че трябва да отделяте малко повече време за разсъждаване върху нещата. Денят е подходящ за правене на планове за бъдещето и също така е подходящ за изкуство.\r\n \r\nПредставителите на останалите зодиакални знаци могат да намерят своя дневен хороскоп на \r\n", "date": "2017.09.15", "title": "Дневен хороскоп за 15 септември"}
{"url": "http://www.novinite.bg/articles/150111/Katerichkite-sortirat-yadkite-si-pod9obno-na-horata", "text": "Катеричките сортират 10 000-те ядки, с които се запасяват годишно, както хората подреждат покупките си - по вид, качество и предпочитания, съобщи Скай нюз. Учени от Калифорнийския университет в Бъркли установиха, че катеричките подреждат запасите си, като използват същата когнитивна стратегия като хората - организират информацията в по-големи категории, съобщава БНТ.Най-често катеричките слагат в едно скривалище ядки само от един вид. Ако ги събират само в един район, крият отделно различните ядки. Ако шарят из няколко територии, избягват да складират на места, където вече са скрили храна. Учените са дали на катеричките, с които са работили, по 16 ядки - подредени на редове по четири еднакви, или разбъркани, и са ги наблюдавали какво правят с GPS навигатори.", "date": "2017.09.15", "title": "Катеричките сортират ядките си под9обно на хората"}
{"url": "http://www.novinite.bg/articles/150071/Prodavanite-lekarstva-po-internet-moje-da-sa-falshivi", "text": "До 60 процента от лекарствата, продавани по интернет, може са са фалшиви. Това информира директорът на Изпълнителната агенция по лекарствата доц. Асена Стоименова по време на заседание на парламентарната комисия по здравеопазване. Оказва се, че интернет продажбата на лекарства, които се предписват от лекар, всъщност е незаконна у нас. По време на заседанието на комисията стана ясно, че ежедневен контрол по отношение на фалшивите лекарства у нас няма и не може да има докато не се направят съответните законови промени, информира ДАРИК.   От догодина у нас се очаква да заработи система за верификация на лекарствата, внедрена по европейски регламент, с цел да се елиминират фалшивите лекарства. Въпросната система обаче предизвика недоволство у собствениците на аптеки заради разходите, които те трябва да направят за интегрирането й.   „Самата система има за цел да генерира информация, до която ще имат достъп и контролните органи. Продажбата на лекарства по интернет е незаконна, с изключение на лекарства в сайтове, създадени към реални аптеки, които носят лого, което ние разпространяваме. По отношение на интернет, тъй като са правени такива проучвания, е установено, че до 60% от лекарствата, продавани по интернет може да са фалшиви“, посочи Асена Стоименова, директор на Агенцията по лекарствата.   Според Николай Костов, който представлява Асоциацията на собствениците на аптеки, обаче, проблемите са в нелегалния бизнес, а не в легалния и аптеките нямат необходимост от внедряването на подобна система.   „Някакви шокиращи 60%, които мисля, че са верни, но те са за незаконните интернет аптеки. Те не касаят легалния бизнес. Искам да ви питам може ли нелегалният бизнес и статистиката, която касае нелегалния бизнес, да служи като аргумент за въвеждане на ограничения в легалния бизнес? Къде е логиката? Трябва да се купят четци. Средната им цена е над 2000 лева единия, но това не е нищо, защото е еднократно. Огромният разход е за труд. 180 млн. опаковки трябва да бъдат сканирани на входа и изхода. 360 млн. пъти - огромен, безсмислен, човешки труд. Защо?“, попита Костов.Като тревожен бе изтъкнат фактът, че 587 аптеки у нас не разполагат с аптечен софтуер. Само 58 са аптеките, които ползват софтуера за лекарства на свободна продажба.", "date": "2017.09.15", "title": "Продаваните лекарства по интернет, може да са фалшиви"}
{"url": "http://www.novinite.bg/articles/150115/Senzacionno-Ludogorec-napada-bijuto-na-Levski", "text": "\r\nРъководството на Лудогорец иска да привлече звездата на Левски Габриел Обертан. Шефовете на разградския клуб са очаровани от представянето на френското крило с екипа на \"сините\" и го включват в бъдещите си планове, разкриват пред колегите от \"Топспорт\" източници на българския шампион. Офанзивата на Лудогорец за Обертан ще бъде през зимата, пише \r\nГолямата звезда в атака Джонатан Кафу напусна Разград в посока Бордо, а сега се очертава и раздяла на \"орлите\" с холандското крило Върджил Мисиджан. Точно това е подтикнало шефовете на родния първенец да потърсят рано варианти за атаката на тима, а те са се прицелили в Обертан заради страхотната му игра от началото на сезона и факта, че няма да му е нужно още време за адаптация.\r\nТреньорът Димитър Димитров е бил впечатлен от Обертан по време на мача срещу Левски миналата сряда на \"Герена\". Херо е отчел, че 28-годишният играч може да бъде еднакво полезен на няколко поста в атаката. Видно е, че французинът е най-добрият чужденец в Първа професионална лига и отговаря на звездния статут на футболистите на \"орлите\".\r\nДо подобен трансфер обаче е малко вероятно да се стигне. Собственикът на \"сините\" Спас Русев разчита на бившия играч на Манчестър Юнайтед, който е основно звено в новия му проект, целящ Левски да се върне на върха в родния шампионат. Ако положи усилия и извади много пари от касата си обаче, Лудогорец може да отмъкне техничното 28-годишно крило.\r\n", "date": "2017.09.15", "title": "Сензационно: Лудогорец напада бижуто на Левски"}
{"url": "http://www.novinite.bg/articles/150106/Slojna-promyana-vav-volejbolnite-kvoti-za-Olimpiadata", "text": "\r\nМеждународната федерация по волейбол (FIVB) прие нова квалификационна формула за класиране на Олимпийските игри, която ще влезе в сила за Лятната олимпиада в Токио през 2020 г.\r\nФИВБ промени поредността на квалификационните турнири по важност за олимпиадата в японската столица в сравнение с предишния формат. Най-важният турнир ще бъде този, който ще се играе в началото на 2019 г. В него трите най-добри отбора ще си осигурят квота. След това ще се проведе интерконтиненталният квалификационен турнир през лятото на 2019 г. (за три места) и накрая - пет континентални първенства. Към домакините от Япония ще се присъединят 12 отбора, които да се състезават на Олимпиадата. Новата квалификационна система трябва да бъде одобрена от Международния олимпийски комитет (МОК), но това е само въпрос на формалност, посочва bgvolleyball.com.\r\nЗасега редът на олимпийската квалификационна система е този: Световна купа (две места), петте континентални квалификации (победителите от тях), първа световна квалификация (три места) и втора квалификация (едно място). Едно място се запазва по право за домакините на Олимпийските игри.\r\nНай-голямата промяна в новата квалификационна система дава важна роля на континенталните първенства. Тя предизвиква разширяване на целия квалификационен процес, който ще добави още мачове в международния календар и ще засили влиянието на Световната купа.\r\nРейтингът на ФИВБ също става изключително важен, тъй като ще определи участниците в квалификационните турнири - Световният квалификационен турнир ще включва 12 отбора (домакини, които все още предстои да бъдат определени, победителите в Световното първенство догодина и най-добрите 10 от всяка континентална федерация), докато интерконтиненталният квалификационен турнир ще включва 12-е най-добри отбора от класирането на ФИВБ, но без отбори, които са осигурили квотата си в предишния турнир. \r\n", "date": "2017.09.15", "title": "Сложна промяна във волейболните квоти за Олимпиадата"}
{"url": "http://www.novinite.bg/articles/150097/Arsenal-s-obrat-nad-Koln-v-noshtta-na-ludite-kozli", "text": "Арсенал направи пълен обрат и надви Кьолн с 3:1 на \"Емирейтс\" в първи мач за отбора от груповата фаза на Лига Европа. Двубоят обаче ще се запомни с огромните безредици, които предизвикаха привържениците на гостите от Германия. \"Артилеристите\" бяха осигурили само 3 хиляди билета за пътуващите фенове, но те бяха дошли в Лондон с армия от 20 хиляди души. Всички щурмуваха стадиона и пробиха охраната, за да влязат на трибуните преди мача, поради което той бе отложен с час - вместо в 22:05 започна в 23:05 часа.В крайна сметка полицаите се справиха с напечената ситуация и след като отцепиха съоръжението, успяха да извадят отвън феновете без билети.Те отпразнуваха завръщането на своя тим в Европа за пръв път от 25 години насам с гръмогласно изпълнение на химна на тима, палене на факли и мятане на бутилки по \"Оксфорд стрийт\".Иначе по време на двубоя охраната бе засилена и пред гостуващите фенове пазеха полицаи с кучета. Все пак, всичко мина перфектно за домакините и нямаше сериозни поражения.Арсенал изостана още в 9-ата минута след гол за гостите на Джон Кордоба. Чак през второто полувреме \"артилеристите\" пробиха дефанзивния вал на \"козлите\" с красиво попадение на Сеад Колашинац. Санчес изригна със страхотен гол в 67-ата минута, за да оформи обрата, а точка на спора сложи Ектор Белерин в 82-ата. В другия мач от групата Цървена звезда и БАТЕ Борисов направиха равенство 1:1 в Белград.Ето всички резултати от двубоите в Лига Европа от 22:05 часа:Група \"G\":Стяуа - Виктория (Пилзен) 3:0Апоел (Беер Шева) - Лугано 2:1Група \"Н\":Цървена звезда - БАТЕ Борисов 1:1Арсенал - Кьолн 3:1Група \"I\":Марсилия - Коняспор 1:0Витория Гимараеш - Залцбург 1:1Група \"J\":Херта - Атлетик (Билбао) 0:0Зоря (Луганск) - Йостерсундс 0:2Група \"К\":Витес - Лацио 2:3Зулте Варегем - Ница 1:5Група \"L\":Вардар (Скопие) - Зенит 0:5Реал (Сосиедад) - Розенборг 4:0", "date": "2017.09.15", "title": "Арсенал с обрат над Кьолн в нощта на лудите \"козли\""}
{"url": "http://www.novinite.bg/articles/150108/Rozberg-se-zavrashta-vav-F1", "text": "\r\nАктуалният световен шампион във Формула 1 Нико Розберг, който след края на миналия сезон прекрати кариерата си, ще се завърне отново в най-популярния моторен спорт. 32-годишният германец обаче ще го стори като мениджър на Роберт Кубица. Полякът наскоро проведе тестове за Рено на \"Хунгароринг\" в Унгария и се очаква през следващия сезон отново да кара болид от Формула 1. Между 2006 и 2009 година той се състезаваше за \"БМВ Заубер\", като стана първият пилот от Полша във Формула 1.\r\nРозберг ще работи заедно с Алесандро Алуни Брави, който е дългогодишен консултант на 32-годишния Кубица. \r\n\"Фантастично е, че ще работя с Нико. Познаваме се добре още от детска възраст, когато се борехме един срещу друг в картинг състезанията. Той ще ми помогне да се върна във Формула 1\", обяви намеренията си Кубица.\r\nНико Розберг пък сложи точка на своята приказка като пилот миналия сезон, защото искаше да се откаже, докато е на върха. Той спечели единствената си титла с \"Мерцедес\" и повтори постижението на баща си Кеке, който стана световен шампион през 1982 година.\r\n", "date": "2017.09.15", "title": "Розберг се завръща във Ф1"}
{"url": "http://www.novinite.bg/articles/150116/Dama-pika-na-Darjavniya-kuklen-teatar-v-Plovdiv", "text": "Диетична безалкохолна напитка вместо вода бликна от фонтана пред община Пловдив днес. В рамките на три дни, емблематичните пеликани ще бъдат в „Любовен скок”. Така е наречена инсталацията с която американския художник Майк Буше участва във фестивала „Нощ Пловдив 2017”, съобщава БНТ.Форумът започва тази вечер и предлага над 120 атрактивни събития. По традиция БН- Пловдив също ще се включи в програмата, пред сградата на телевизионния център на голям екран в реално време ще бъде показан спектакълът \"Дама пика\" на Държавния куклен театър в Пловдив, който актьорите ще играят в Русия. ", "date": "2017.09.15", "title": "\"Дама пика\" на Държавния куклен театър в Пловдив"}
{"url": "http://www.novinite.bg/articles/150066/Stranite-ot-ES-tryabva-da-predstavyat-merki-za-razselvane-na-migranti", "text": "Днес изтича срокът, в който страните от Европейския съюз трябва да представят своите ангажименти за 2018 година за разселването на мигранти от Северна Африка и Африканския рог, като същевременно продължават да приемат бежанци от Турция, информира БНТ.\r\nЗа да подпомогне разселването, Европейската комисия е осигурила повече от 377 милиона евро, като за тази сума нов дом трябва да намерят близо 38 000 души. В началото на септември комисията призова държавите членки да ускорят напредъка в управлението на незаконните миграционни потоци, защитата на външните граници и подпомагането на страните, подложени на натиск.\r\nДве години след създаването на механизма средно на месец се разселват по 2300 души. От февруари тази година досега в почти всички държави от съюза са били разселени близо 28 000 души.\r\n", "date": "2017.09.15", "title": "Страните от ЕС трябва да представят мерки за разселване на мигранти"}
{"url": "http://www.novinite.bg/articles/150073/Ispanska-obshtina-pusna-broshuri-s-ukazaniya-kak-se-smarka-kokain", "text": "Общината в испанския град Билбао пусна брошури с указания как се смърка кокаин. Подготвените от местната администрация инструкции как правилно да се употребява наркотикът предизвикаха остри критики, предаде ДАРИК.От Здравната служба в града обясниха, че брошурите са предназначени за наркозависими и имат за цел да намалят рисковете, свързани с употребата на дрога. Полемиката около екстравагантната общинска иницатива продължава. \"Стрий добре линията си\" и \"ако наркотикът не е добре стрит, може да увредиш носните си кухини\", пише на картички с размера на дебитна карта, които се раздават на потенциалните потребители в информационните центрове на общината за наркотиците и сексуалното здраве. Консерватори от Народната партия излязоха с комюнике, в което заявяват, че е пълна глупост е да се раздава нещо като \"комплект\" за употреба с толкова лек и фриволен надпис. Според тях има опасност инициативата да внуши, че употребата на дрога е нещо нормално. Говорител на службата по здравеопазване в баския град обясни за АФП, че материалите са били раздавани в Билбао по време на празниците на града от 19 до 27 август, когато служителите научели, че някой използва кокаин. Говорителят уточнява, че брошурите не са давани на всеки, който посещава центровете за сексуално здраве. Решението за раздаване на такива материали било взето след консултации с експерти по наркотиците и сексуалното здраве. Раздадени са били по-малко от 100 такива комплекта, уточнява говорителят на Здравната служба в Билбао. Съветникът по въпросите на здравеопазването в град Билбао Йоланда Диес заяви пред местната медия Europa press, че брошурите са предназначени за наркозависими и имат за цел да намалят рисковете, свързани с употребата на дрога. „Това е материал, като много други, които даваме в информационните центрове. Ако след прочитането на тази брошура  решите отново да вземете кокаин или каквато и да е друга субстанция, ние не споделяме това ваше решение и ще ви посъветваме да не го правите. Брошурата се дава, за да се намалят, ако можем така да се изразим нараняванията от тези субстанции”, коментира той.Различни испански региони, включително Мадрид и Каталуния, създадоха програми за наркозависимите, включващи доставка на нови игли. Целта е да се намали риска от заразяване с вируса на СПИН. През 2015 г. 9,1 на сто от испанците на възраст между 15 и 64 години признават, че са използвали кокаин най-малко веднъж през живота си. Това е вторият най-висок показател в ЕС след британските региони Англия и Уелс. ", "date": "2017.09.15", "title": "Испанска община пусна брошури с указания как се смърка кокаин"}
{"url": "http://www.novinite.bg/articles/150074/Maj-napadna-voenen-v-centara-na-Parij", "text": "Мъж, въоръжен с нож, нападна френски военен, който патрулирал в центъра на Париж, съобщава БТА.Нападението е извършено на метростанция \"Шатле\" в 06.30 местно време. Военният реагирал бързо и нападателят бил обезвреден и задържан. Няма ранени.Полицейски източник съобщава, че нападателят е споменал Аллах. Това е седмото нападение срещу военнослужещи, участващи в операцията \"Сантинел\", задействана след нападенията в Париж през ноември 2015 г., отбелязва Франс прес. ", "date": "2017.09.15", "title": "Мъж нападна военен в центъра на Париж"}
{"url": "http://www.novinite.bg/articles/150061/Severna-Koreya-otnovo-izstrelya-balistichna-raketa", "text": "Поредно предизвикателство на Северна Корея към света.Пхенян е изстрелял балистична ракета в източна посока. Тя изминала 3 700 км преди да падне в Тихия океан и прелетяла над северния японски остров Хокайдо, информира НОВА.Жителите на североизточните части на Япония са били призовани да потърсят укритие в здрави сгради и подземия.Според Съединените щати ракетата е със среден обсег на действие, но японските власти твърдят, че  може би става дума за междуконтинентална балистична ракета.Очаква се Съветът за сигурност на ООН да се събере по-късно в петък по искане на САЩ и Япония. След ядрения опит от 3-ти септември бяха засилени санкциите срещу Пхенян. ", "date": "2017.09.15", "title": "Северна Корея отново изстреля балистична ракета"}
{"url": "http://www.novinite.bg/articles/150072/Kriza-vav-Venecuela-prevarna-konsumaciyata-na-meso-v-luks", "text": "Задълбочаващата се икономическа криза във Венецуела превърна консумацията на месо в лукс за много хора, но правителството на левия президент Николас Мадуро смята, че е намерило решение на проблема с план за отглеждане на зайци като по-евтин вариант за набавяне на месо, пише ДАРИК. Президентът се пошегува по държавната телевизия, че е одобрен „заешки план” за животинските протеини, защото „зайците се размножават като зайци”. Мадуро съобщи, че планът е част от правителствена офанзива в „икономическата война” – определение, което използва за вътрешната криза, свързана с недостиг на храна и медикаменти. Проучване, оповестено по-рано тази година показа, че близо 75% от населението е отслабнало средно с 8,7 кг. заради недохранване. Държавният глава посочи, че е възложил проекта на ръководителя на правителствената програма по прехрана Фреди Бернал. Бернал каза, че венецуелците трябва да превъзмогнат любовта си към зайците, за да може планът да проработи. Според специалиста хората трябва да разберат, че „заекът не е домашен любимец, а е два и половина килограма месо, богато на протеин и без холестерол, сложено на трапезата на венецуелците”.Бернал каза в същото телевизионно предаване, че вече е доставил първите партиди зайци в бедни квартали, но хората веднага се привързвали към тях и „ги гушкали като домашни любимци”.„Заешкият план” предизвика гневни реакции в средите на опозицията. Опозиционният лидер Енрике Каприлес го отхвърли като „лоша шега” и обвини Мадуро, че смята венецуелците за глупаци.Растящата инфлация, която според МВФ тази година ще достигне 720%, означава, че венецуелците с минимална заплата трябва да отделят 10 на сто от дохода си, за да си купят килограм месо.", "date": "2017.09.15", "title": "Криза във Венецуела превърна консумацията на месо в лукс"}
{"url": "http://www.novinite.bg/articles/150077/Preduprejdavat-amerikancite-za-teroristichna-zaplaha-po-cyal-svyat", "text": "Държавният департамент на САЩ предупреди сънародниците си за терористична заплаха по целия свят и ги призова да бъдат бдителни.\"Като се има предвид, че терористичните атаки, политически преврати и актове на насилие често стават без предупреждение, се препоръчва на гражданите на САЩ да поддържат високо ниво на бдителност и да предприемат необходимите мерки за повишаване на сигурността им по време на пътуване\", се казва в съобщение на Държавния департамент. Подобен документ бе публикуван на 6 март 2017 г, информира ДАРИК. Препоръчва се на гражданите на САЩ да проучат информация за съответната страна, в която имат намерение да пътуват, на страницата на Държавния департамент, както и да се включат в специална програма, която позволява да получават съобщения и да бъде определено местоположението им в случай на извънредна ситуация.", "date": "2017.09.15", "title": "Предупреждават американците за терористична заплаха по цял свят"}
{"url": "http://www.novinite.bg/articles/150075/Tajfunat-Doksuri-vrahletya-Vietnam", "text": "\r\n връхлетя Централен  с ветрове със скорост 135 километра в час, предаде Асошиейтед прес, цитирана от бТВ. На места поривите на вятъра достигат 185 километра в час.\r\nСтихията, съпроводена с проливни дъждове, отнесе покриви на сгради, повали дървета и електрически стълбове. Засега няма данни за загинали и ранени.Метеоролози предупреждават за опасност от наводнения и свлачища в централните и северните части на страната.\r\n", "date": "2017.09.15", "title": "Тайфунът „Доксури” връхлетя Виетнам"}
{"url": "http://www.novinite.bg/articles/150084/Sloveniya-razbi-La-Roha-i-e-na-istoricheski-final", "text": "Националният отбор на Словения продължи да пише своята история на Евробаскет 2017, като се класира на финал за сметка на настоящия шампион Испания. Възпитаниците на Игор Кокошков смазаха \"Ла Фурия\" с 92:72 точки в полуфинала и ще се борят за първи трофей на Стария континент в своята история. \"Ла Роха\" пък изгуби шанса си да спечели четвърта титла на Европа. Словенците са единственият отбор на тазгодишното европейско, който няма загуба и са с актив от 8 победи. Така Горан Драгич и компания очакват в битката за златото победителя от сблъсъка Русия-Сърбия, пишеСлед равностойни първи минути Словения се задържа напред в резултата през втората половина на откриващата четвърт. Така след 10 минути словенците водеха с 25:19, а те удържаха инициативата, въпреки че преднината им рядко надвишаваше 3-4 точки през втория период. Все пак те останаха напред при 49:45 след първото полувреме.През третата четвърт словенците бяха много по-концентрирани и наложиха своето темпо, докато стрелбата на Испания бе под всякаква критика. Това доведе до сериозно увеличаване на разликата, като три минути преди края на третия период Словения водеше с 15 точки – 67:52. Те запазиха брилянтната си колективна игра до края на частта, когато вече водеха със 73:57. През последната част преднината скочи над 20 точки, а словенците се забавляваха на паркета, докато завършат успешно мача.Антъни Рандълф и Горан Драгич бяха с най-голяма заслуга, като нанизаха по 15 точки за победата. Клемен Препелич вкара 13, а Гашпер Видмар – 12 точки. До трипъл дабъл се доближи младата звезда Лука Дончич – 11 точки, 12 борби и 8 асистенции.За Испания братята Гасол бяха на висота, но не помогнаха на отбора си да преодолее словенската машина. Пау вкара 16 точки и добави 6 борби, а Марк наниза 12 и овладя 10 отскочили топки. Рики Рубио вкара 12 точки, но и той не успя да развали изключителната колективна игра на съперника, който вкара цели 14 тройки, за да си гарантира финал.", "date": "2017.09.15", "title": "Словения разби \"Ла Роха\" и е на исторически финал"}
{"url": "http://www.novinite.bg/articles/150083/Vzriv-v-metroto-v-London", "text": "Заради взрив във влак от лондонското метро, няколко души имат изгаряния на лицето, съобщава вестник \"Метро\", цитиран от \"Ройтерс\", цитирано от НОВА.От полицията съобщават за инцидент на гара \"Parsons Green\" в западната част на британската столица. На място са изпратени служители на реда.  ", "date": "2017.09.15", "title": "Взрив в метрото в Лондон"}
{"url": "http://www.novinite.bg/articles/150076/Monblan-se-e-smalil", "text": "Връх Монблан вече е висок 4808,72 м - с 1 см по-малко, отколкото преди две години, съобщи АФП, цитира ДАРИК.   Измерването е направено от 20-членна експедиция с приемници \"Лайка\", които регистрират GPS сигналите, излъчвани от спътник и коригирани от мрежата локационни антени \"Териа\".   Височината на Монблан е била 4808,73 м през 2015 г. и 4810,02 м през 2013 г. Тя варира в зависимост от ветровете и валежите. Така през 2003 г. върхът е бил висок 4808 м, а през 2003 г. - 4811 м.   Височината на скалистата основа е 4792 м.   Измерването на Монблан се организира от 18 години от камарата на експерт-земемерите на департамента Горна Савоя за промоция на професията и за предоставяне на събраните данни.", "date": "2017.09.15", "title": "Монблан се е смалил"}
{"url": "http://www.novinite.bg/articles/150069/Spirat-deloto-sreshtu-prezidenta-na-Braziliya", "text": "Абсурдни - така правителството на Бразилия определи обвиенията, повдигнати на президента Мишел Темер. Съдия от Федералния върховен съд реши че, долната камара на парламента няма да се занимава с казуса, докато не бъде взето окончателно решение за истинността на доказателствата срещу държавния глава. Към обвиненията в корупция, се добавиха и две нови за ръководство на престъпна група и опит за възпрепятстване на правосъдието. Мишел Темер категорично отхвърля твърденията и не признава вината си, информира БНТ. ", "date": "2017.09.15", "title": "Спират делото срещу президента на Бразилия"}
{"url": "http://www.novinite.bg/articles/150099/Generalniyat-sekretar-na-NATO-poiska-globalen-otgovor-na-opitite-na-Phenyan", "text": "\r\n Йенс Столтенберг отново призова за \"глобален отговор\" на последното изстрелване на ракета от Северна Корея. Според думите му извършеният сега пореден опит на Пхенян е \"безразсъдно нарушение на резолюциите на ООН\". За глобален отговор на действията на Северна Корея Столтенберг призова и при предишния опит.\r\n\"Изстрелването на ракетата от Северна Корея е поредното безразсъдно нарушение на резолюциите на ООН и сериозна заплаха за международния мир и сигурност, което изисква глобален отговор\", написа той в Twitter, предаде БГНЕС.\r\n", "date": "2017.09.15", "title": "Генералният секретар на НАТО поиска глобален отговор на опитите на Пхенян"}
{"url": "http://www.novinite.bg/articles/150087/Ruski-raketi-poraziha-obekti-na-Islyamska-darjava", "text": "Руски крилати ракети поразиха обекти на \"Ислямска държава\" в Сирия. Атаката е била в района на град Дейр аз Зур. Седем ракети бяха изстреляни от подводниците \"Велики Новгород\" и \"Колпино\", информира БНТ.Целта им е била командни пунктове, комуникационни възли и складове с боеприпаси на джихадистите. В Астана продължават преговорите за мир в Сирия. Съобщава се, че Русия, Турция и Иран са близко до споразумение за четири зони на деескалация в Сирия.", "date": "2017.09.15", "title": "Руски ракети поразиха обекти на \"Ислямска държава\""}
{"url": "http://www.novinite.bg/articles/150102/Tereza-Mej-svika-izvanredno-zasedanie", "text": "Британският премиер Тереза Мей свика среща на извънредния правителствен комитет COBRA във връзка с терористичната атака в лондонското метро, съобщи „Скай нюз”, цитирана от БГНЕС. Заседанието ще се състои в 13:00 ч. местно време (15:00 часа българско време), информира НОВА.По-рано министър-председателят изрази съчувствие към пострадалите при инцидента.\"Моите мисли са с тези, които са ранени в станция „Парсънс грийн”, и службите за спешна помощ, които смело реагират на тази терористична атака\", написа тя в Twitter.Припомняме, че взрив избухна в лондонската метростанция „Парсънс грийн”. Вестник „Метро” съобщи за хора с изгаряния по лицето. Станцията е затворена, районът е отцепен. Полицейски и медицински екипи са на мястото. Лондонската пожарникарска служба съобщи, че сигналът за експлозията е получен в 08:21 ч. местно време.От март до този момент Великобритания бе обхваната от вълна от терористични атаки, при които са загинали десетки души. Нивото на терористичната заплаха сега е определено като \"сериозно\".Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството на България в Лондон: + 442075813144 и + 442075849400.   ", "date": "2017.09.15", "title": "Тереза Мей свика извънредно заседание"}
{"url": "http://www.novinite.bg/articles/150105/18-raneni-sled-vzriva-v-londonskoto-metro", "text": "Осемнадесет човека са настанени в болница след взрива в метрото на Лондон, който полицията в британската столица определи като терористичен инцидент, предаде Асошиейтед прес, като се позова на службата за бърза помощ, съобщава БНТ. ", "date": "2017.09.15", "title": "18 ранени след взрива в лондонското метро"}
{"url": "http://www.novinite.bg/articles/150068/Kosmicheskata-sonda-Kasini-zavarshi-misiyata-si-po-izsledvaneto-na-Saturn", "text": "Космическата сонда \"Касини\", която изследва планетата Сатурн, ще приключи своята мисия в следващите няколко часа. Двигателите на апарата няма да могат повече да поддържат ориентацията му в пространството, така че антената да бъде насочена към Земята и връзката с него ще бъде изгубена, информира БНТ.\r\n\"Касини\" ще се разпадне на части и ще изгори в атмосферата на втората по големина планета в Слънчевата система. Така ще бъде сложен край на 13-годишната мисия, която е струвала около 4 милиарда долара. Учените обаче се надяват, че до последните си мигове сондата да им бъде полезна, защото при горенето ще може да се разбере повече за химическия състав на газовете около Сатурн.\r\nПрез последния месец \"Касини\" извърши пет обиколки около Сатурн, като всеки път преминаваше на все по-ниска орбита. По време на финалния етап на \"Касини\" ще работят 7 от 12-те научни уреда на борда, които ще предават информация до НАСА в реално време.\r\n", "date": "2017.09.15", "title": "Космическата сонда \"Касини\" завърши мисията си по изследването на Сатурн"}
{"url": "http://www.novinite.bg/articles/150078/Dvama-balgari-sa-arestuvani-za-krajba-na-dareniya-ot-carkvi-v-Germaniya", "text": "Двама граждани на Българя са арестувани от германската полиция за кражба на дарения, съобщава седмичното издание Das Wochenblatt. Мъжете на 43 и 47 години са задържани при опит да разбият кутия със събрани средства за бедните, поставена в близост до църква, пише Агенция \"Фокус\", цитирано от ДАРИК. При претърсването полицията е открила около 2 хиляди евро и инструменти в автомобила им. Съобщава се, че двамата българи са заподозрени за извършването на серия грабежи от църкви. Уточнява се, че двамата нямат разрешение за постоянен престой в Германия.", "date": "2017.09.15", "title": "Двама българи са арестувани за кражба на дарения от църкви в Германия"}
{"url": "http://www.novinite.bg/articles/150110/Evropejskata-komisiya-predlaga-promeni-vav-finansiraneto-i-dejnostta-na-partiite", "text": "Европейската комисия представи днес предложенията си за промени, свързани с дейността и финансирането на партиите, информира НОВА.Предложените промени целят да увеличат прозрачността, така че хората да знаят за кого гласуват, да повишат демократичната легитимност, така че финансирането по-добре да отразява подкрепата, дадена от европейските избиратели, както и да подобрят правоприлагането, така че да може да се противодейства на злоупотребите и да се възстановяват средства. Това се посочва в съобщение на комисията. Предложенията следва да бъдат приети и да влязат в сила преди изборите за Европейски парламент през 2019 г. В някои случаи отделни членове на една и съща национална партия спонсорират създаването на различни европейски партии. Действащият подход за разпределяне на финансирането от ЕС за европейските партии не е достатъчно съразмерен на равнището на представителство, постигнато в изборите за Европейски парламент. Партиите изпитват трудности при изпълнението на изискването за съфинансиране, с което е обвързано получаването на въпросното финансиране, пише в съобщението.С предложенията на Европейската комисия се търси по-тясна връзка между действителното представителство и финансирането, като делът от финансирането, който се разпределя въз основа на истинския дял от получените гласове, бъде увеличен от 85 на сто на 95 на сто. При действащата система 15 на сто от финансирането се разпределят между всички партии, независимо от броя на представляваните от тях избиратели.С предлаганите промени се цели да се осигури повече прозрачност за европейските граждани за връзките между европейските и националните партии, като от националните партии ще се изисква да поместват ясно на сайтовете си логото и политическата програма на европейската партия, с която са свързани. Ще се посочва също съотношението между мъжете и жените сред евродепутатите от съответните партии. За да се управляват парите на данъкоплатците по-добре, с предложената реформа ще се отстранят пропуските в законодателството, които дават възможност на партиите да злоупотребяват със системата, като създават множество юридически лица по условията за допълнително финансиране.По действащите правила партиите и фондациите, които отговарят на определени условия, имат възможността да станат европейски юридически лица и така се увеличава достъпът до европейска финансова подкрепа. Тези условия включват изискване за представителство в достатъчно голям брой държави от ЕС и следване на ценностите на Европейският съюз.  ", "date": "2017.09.15", "title": "Европейската комисия предлага промени във финансирането и дейността на партиите"}
{"url": "http://www.novinite.bg/articles/150114/Vzrivat-v-London-neuspeshen-atentat", "text": "Взривът, който избухна малко след 8:00 ч. местно време в лондонското метро, официално се разглежда като атентат. Това съобщи пред телевизияSky News официален представител на \"Скотланд Ярд\". \"Към настоящия момент ние разглеждаме случилото се като терористичен акт. Антитерористичното подразделение на лондонската полиция поема разследването\", казва той, предаде ТАСС.Паралелно с това от телевизията отбелязват, че атентатът е бил неуспешен и като по чудо ситуацията се е разминала без жертви. \"По всичко личи, че оставеният във влака предмет не се е взривил както е било планирано, благодарение на което по всяка вероятност не се е стигнало до жертви\", отбелязва Sky News. Както стана ясно по-рано, взривът, разнесъл се от бяла кофа, поставена в един от вагоните на метрото, рани няколко души, като им нанесе изгаряния по лицата. Явно обаче заложеното устройство е трябвало да произведе значително по-мощен взрив, което е могло да доведе и до загинали хора.Късмет е, че няма пострадали и при създалата се непосредствено след инцидента паника. Според разкази на очевидци, веднага след инцидента хората в станцията \"Парсънс Грийн\" са започнали да се блъскат, и панически да бягат и да се опитват да излязат навън. Някои от тях твърдят, че е имало пострадали, на които дошлите междувременно медицински екипи са оказвали помощ.Във връзка с атентата британският премиер Тереза Мей свиква извънредно заседание на правителствения комитет за извънредни ситуации COBRA. Според информация на Sky News то ще се проведе в 13:00 ч. местно време (15:00 ч. българско).Междувременно тя изрази съпричастността си към пострадалите при атентата. \"Мислите ми са с онези, които бяха ранени на метростанция \"Парсънс Грийн\". Както и със специализираните служби, които реагираха мъжки на този терористичен акт\", написа тя в Twitter.Вече стана ясно и че 18 души са били настанени в различни болници в Лондон. Те са били ранени както от самия взрив в мотрисата, така и в последвалия хаос и блъсканица, предаде РИА \"Новости\". Засега обаче не се уточнява колко за ранените от бомбата.От нашето МВнР съобщиха междувременно, че към 12:00 ч българско време няма информация за жертви при инцидента в лондонското метро. Посолството ни в Лондон е отправило запитване към местните власти за пострадали български граждани при инцидента в метростанция \"Парсънс Грийн” в британската столица от тази сутрин. Към този момент полицейските власти не съобщават допълнителни детайли за инцидента. На мястото са изпратени екипи на лондонската полиция и линейки. Към 12.00 ч българско време няма информация за жертви при инцидента. Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: + 442075813144 и + 442075849400.", "date": "2017.09.15", "title": "Взривът в Лондон – неуспешен атентат"}
{"url": "http://www.novinite.bg/articles/150117/Stranite-garanti-se-dogovoriha-za-sazdavane-na-zoni-za-deeskalaciya-v-Siriya", "text": "Страните гаранти (Русия, Турция и Иран) се договориха за създаване на четири зони за деескалация в Сирия и разполагане на наблюдатели в тях, съобщи Ройтерс, цитира бТВ.Зоните ще включват – изцяло или частично – района Източна Гута край столицата Дамаск, провинциите Идлиб, Хомс, Латакия, Алепо и Хама, както и някои райони от Южна Сирия. Те ще са с мандат за шест месеца, който може да бъде удължен, се казва в обща декларация за тристранната среща в казахстанската столица Астана.Целта на създаването на зоните е да се гарантира спазването на режима на прекратяването на бойните действия, териториалната цялост на Сирийската арабска република, както и да бъде продължена борбата с тероризма, съобщи външният министър на Казахстан Кайрат Абдрахманов, цитиран от ТАСС.Наблюдателите ще са разположени в зони за сигурност по границите на зоните за деескалация. Мисията им ще е да предотвратяват сблъсъци между режима и опозиционните сили, както и всякакви нарушения на примирието.Освен общата декларация, са приети и четири документа, които включват мандат за разполагане на наблюдателите, правила за използване на военна сила, ред за функциониране на контролно-пропускателните пунктове, както и създаване на съвместен координационен център за съгласуване на действията по контрола на деескалацията в зоните, съобщи ТАСС.", "date": "2017.09.15", "title": "Страните гаранти  се договориха за създаване на зони за деескалация в Сирия"}
{"url": "http://www.novinite.bg/articles/150057/Otnovo-shte-bade-slanchevo-sled-obyad-goreshto", "text": "\r\nДнес отново ще бъде слънчево, след обяд горещо. В Дунавската равнина ще духа слаб северозападен, а в източните и южните райони югоизточен вятър. Максимални температури между 29 и 34 градуса, в София около 30.\r\nАтмосферното налягане ще бъде малко по-ниско от средното за месец септември и през деня ще се задържи почти без промяна.\r\nНад планините ще бъде слънчево, след обяд с незначителна купеста облачност. Ще духа слаб североизточен, а по най-високите върхове на Рила и Пирин до умерен югозападен вятър. Максималната температура на височина 1200 метра ще е около 24 градуса, на 2000 метра – около 17.\r\nПо Черноморието ще бъде слънчево. Ще духа слаб югоизточен вятър. Максималните температури ще са 25–29 градуса. Температурата на морската вода е 23–24, на север от нос Калиакра – около 20. Вълнението на морето ще бъде 1–2 бала.\r\n", "date": "2017.09.15", "title": "Oтново ще бъде слънчево, след обяд горещо"}
{"url": "http://www.novinite.bg/articles/150093/Antiteroristichnite-slujbi-Incidentat-v-londonskoto-metro-e-teroristichen-akt", "text": "Би Би Си цитира източници от антитерористичните служби, които приемат, че инцидентът в лондонското метро е терористичен акт. Експлозия избухна в метрото в Западен Лондон на метростанция \"Парсънс Грийн\". По непотвърдени данни, има пострадали хора. Броят им не се съобщава, но взривът е предизвикал паника, информира БНТ. ", "date": "2017.09.15", "title": "Антитерористичните служби: Инцидентът в лондонското метро е терористичен акт"}
{"url": "http://www.novinite.bg/articles/150118/Amerikanskiyat-prezident-kritikuva-kam-London", "text": "Американският президентът Доналд Тръмп разкритикува британските власти за недостатъчно твърда според него, борбата срещу тероризма, след експлозията в лондонското метро, информира БГНЕС, цитира НОВА.Той написа в Twitter: \"Още една атака в Лондон, извършена от терорист неудачник. Ето какви болни и слабоумни хора са в полезрението на „Скотланд Ярд”. Необходима е по-голяма активност! Интернет е основният им инструмент, с който те привличат поддръжници. Ние трябва да го използваме по-разумно\". Според него терористите трябва да бъдат третирани много по-строго.Припомняме, че взрив избухна тази сутрин в лондонската метростанция „Парсънс грийн” – една от ключовите точки в столичния транспорт. В резултат бяха ранени 22 души. „Скотланд Ярд” съобщи, че инцидентът се ще се разглежда като терористичната атака. Случаят вече е поверен на антитерористичното подразделение на столичната полиция.  ", "date": "2017.09.15", "title": "Американският президент критикува към Лондон"}
{"url": "http://www.novinite.bg/articles/150081/Zapochva-shestiyat-krag-ot-pregovorite-za-badeshteto-na-Siriya", "text": "Ще се открие шестата международна конференция за бъдещето на Сирия в Астана. Гарантите на примирието – Русия, Иран и Турция – проведоха предварителна среща във формат Съвместна работна група на 13-и септември в Казахстан. В първия ден на форума участниците ще проведат двустранни консултации, а за 15-и септември е планирано заключителното пленарно заседание. Руската делегация ще бъде водена от Специалния представител на президента на Русия за сирийското урегулиране – Александър Лаврентиев, иранската – от заместник-министърът на външните работи на Иран Хосеин Ансари, а турската – от заместник-министърът на външното ведомство на страната – Седат Онал. В качеството на наблюдатели на срещата ще участват специалният посланик на Генералния секретар на ООН за Сирия – Стефан де Мистура, съветникът на министъра на външните работи на Йордания по политическите въпроси – Науаф Уасфи Тел и изпълняващия длъжността помощник на държавния секретар на САЩ – Дейвид Сатърфилд. Делегацията на сирийското правителство ще бъде водена от постоянния представител на Сирия за ООН – Башар Джаафари, а въоръжената опозиция ще бъде представена от началника на Генералния щаб на „Сирийската свободна армия“ – Ахмед Берри. Идлиб Най-важната задача на преговорите е създаването на зона за деескалация в района на Идлиб и съгласуването на силите, които ще контролират областта и нейните граници. По предварителни данни, участниците в процеса имат политическата воля и готовността за достигането на финална договорка. Предстои да се доработят условията за присъствието на сили, които да осъществяват контрол, да се определи мандатът им, включително правото за използване на оръжия, като отговор за нарушения на примирието в първите три зони – Източна Гута, Хомс и югозападна Сирия (провинциите Дераа, Кюнейтра и ас Сувейда). В момента, сигурността по периметъра на тези райони е обезпечена от подразделения на руската военна полиция. Според думите на източника на ТАСС, в зоната на Идлиб, контролът може да бъде осъществяван и от трите страни-гаранти. „Основавайки се на меморандума от 4 май, се предвижда участието на всичките три страни-гаранти – Русия, Турция и Иран – за осигуряването на контрола по границите на зоната за деескалация“, сподели той. „Отделно внимание заслужава въпроса за присъствието на сили по периметъра на формиращата се четвърта зона в района на Идлиб.“ За продължаване на деескалациятаКакто заяви на 12 септември в Сочи министърът на външните работи на Русия Сергей Лавров, руската страна е настроена позитивно за изхода на преговорите. Предвижда се да бъдат приети разпоредби за координационния център на зоните за деескалция, в контекста на снижаването на напрежението между страните. От 23 август, в Аман (столицата на Йордания), действа Съвместен център за мониторинг, в който участват Русия, САЩ и Йордания. В неговите задачи влизат съблюдаването на режима за прекратяване на бойните действия, осигуряването на безпрепятствен достъп на хуманитарни мисии и оказването на медицинска помощ на населението в южната зона за деескалация. Освен това, ще бъде обсъден проект на документ за размяна на задържаните лица и разминирането на обекти, влизащи в списъка на историческото наследство на региона и света. Москва ще призове хуманитарните организации да не се бавят с доставката на помощи за освободените райони на Сирия.\r\n\r\n\r\n\r\n", "date": "2017.09.15", "title": "Започва шестият кръг от преговорите за бъдещето на Сирия"}
{"url": "http://www.novinite.bg/articles/150101/Nyama-danni-za-zaginali-balgari-pri-vzriva-v-metroto-v-London", "text": "Към 12:00 ч. българско време няма информация за загинали или пострадали блгари при взрива в метростанция „Парсънс Грийн” в британската столица, информират от външно министерство, информира НОВА.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: + 442075813144 и + 442075849400 ", "date": "2017.09.15", "title": "Няма данни за загинали българи при взрива в метрото в Лондон"}
{"url": "http://www.novinite.bg/articles/150119/Elizabet-II-se-zapozna-s-novata-kandidat-snaha", "text": "\r\n36-годишната Мегън Маркъл – любимата на 32-годишния принц Хари, най-после се срещна с неговата баба – британската кралица Елизабет II. Интересното е, че на Кейт Мидълтън й трябваха 5 години, за да представена на кралицата, а американската актриса и фотомодел само след година и половина от връзката си с Хари се срещна с Нейно Величество, отбелязва БГНЕС.\r\nСпоред западни издания, дългоочакваната среща се е състояла на 3 септември. Принцът завел любимата си в лятната резиденция на кралицата в Шотландия - в замъка Балморал. Макар че през изминалата година имаше много предположения, че Елизабет може да не одобри Мегън по различни причини – че тя е от обикновено семейство и вече е била омъжена - срещата между двете дами е преминала гладко. Запознаването е станало веднага след пътуването на принц Хари и неговата избраница в Африка. Там, според различни източници, принцът е направил предложение на Мегън Маркъл.\r\nЗа отношенията между двамата стана известно през пролетта на 2016 г., а през ноември двойката потвърди всички слухове. В началото на септември тази година Мегън разказа за отношенията си с принца. \"Ние сме двама души, които са щастливи, взаимно се обичаме. Тайно се срещнахме около половин година преди това да стане новина\", каза Мегън.\r\n", "date": "2017.09.15", "title": "Елизабет II се запозна с новата кандидат-снаха"}
{"url": "http://www.novinite.bg/articles/150063/Kak-darjavata-shte-zadarji-decata-v-klas", "text": "\r\nТрябва постоянно да се следи за присъствието на децата в училище, а не това да е еднократен акт. Това каза  бившият министър на образованието Сергей Игнатов по повод предвидените мерки от държавата за задържане на децата в класните стаи, информира бТВ.\r\nСпоред него в случаите с деца от рискови групи може да се създадат специални паралелки, където учебният процес да се преобърне. Игнатов даде за пример разговора си с ромски лидер, който обяснил, че ако децата бъдат събрани в класната стая административно, по-важният въпрос е как ще бъдат задържани там, и е дал пример с това, че техните деца имат афинитет към музиката и танците.\r\n„Когато има семейство, за което образованието не е особена ценност, от 1 до 4 клас трябва да зарибим тези деца и да знаят, че това е по-доброто място”, отбеляза бившият просветен министър.\r\nСпоред проф. Тодор Танев, също бивш министър на образованието, от гледна точка на заплащането трябва да се въведе разделение между училителите. „Има по-иновативни, по-смели, има и такива, които си гледат работата ден да мине, друг да дойде”, посочи той.\r\n„Вдигането на заплатите на учителите до голяма степен се дължи лично на премиера. То е политическо решение”, каза още той.\r\n„Учителите са основен инструмент за справяне с проблемите в страната – имаме демографска криза, отпадане на децата от училище. След 10 г. 47% от цялата икономика в света ще бъде автоматизирана, така че ние трябва да заложим на образованието”, допълни Сергей Игнатов.\r\n", "date": "2017.09.15", "title": "Как държавата ще задържи децата в клас?"}
{"url": "http://www.novinite.bg/articles/150092/Ministar-Krasimir-Valchev-pozdravi-uchenici", "text": "15-ти септември е! Днес в българското училище бие звънецът на първия учебен ден. Първокласниците тази година са близо 75 хиляди и 500. Министърът на образованието и науката Красимир Вълчев, областният управител на Враца Малина Николова, кметът на Враца Калин Каменов и директорът на НУ \"Св. Софроний Врачански\" Антоанета Сиракова откриха обновената сграда на училището, информира БНТ.Ремонтът е извършен със средства, отпуснати от министерството по проект на Общината „Въвеждане на мерки за повишаване на енергийната ефективност”. Книга с история на училище подариха деца на министър Вълчев и му показаха препис на \"История Славянобългарска\", направен от 100 възпитаници на школото по повод 100-годишнината му. В първия учебен ден 415 деца ще прекрачат прага на училището ", "date": "2017.09.15", "title": "Министър Красимир Вълчев поздрави ученици"}
{"url": "http://www.novinite.bg/articles/150080/Krepostta-Tuida-privlicha-vse-poveche-posetiteli", "text": "Една от забележителностите на Сливен е късноантичната и средновековна крепост „Туида\". Въпреки че е отворена за посетители едва от три години, тя се радва на голям интерес от страна на туристите, ИНФОРМИРА БНТ.ю ", "date": "2017.09.15", "title": "Крепостта \"Туида\" привлича все повече посетители"}
{"url": "http://www.novinite.bg/articles/150058/Otnovo-v-klas", "text": "Хиляди ученици и учители започват новата учебна година. Тя ще бъде открита официално в над 2 000 училища у нас.За първи път в класните стаи ще влязат над 75 000 първокласници. Тази година те са с около 8 000 повече от миналата, съобщава НОВА.По данните на регионалните управления учениците от 1-ви до 12-ти клас са над 720 000. Очаква се засилено полицейско присъствие и мерки за сигурност в цялата страна. Столичната община, съвместно с КАТ, засилва контрола в районите около учебните заведения в София.Преди дни се проведе и инициативата „Убий скоростта! Спаси дете!”, в която бяха пребоядисани пешеходните пътеки в близост до училищата. ", "date": "2017.09.15", "title": "Отново в клас"}
{"url": "http://www.novinite.bg/articles/150059/Poetapnoto-unishtojavat-yajca-v-koito-beshe-otkrit-fipronil", "text": "Започна поетапното унищожаване на яйцата, в които беше открит фипронил над допустимите нива.Очаква се в петък или най-късно в събота да излезе и официалният доклад на проверяващите от Агенцията по храните. От там обещаха да сезират за случая прокуратурата, информира НОВА.В четвъртък бяха затворени три ферми в района на Горна Оряховица, разпространявали яйца с фипронил. Цялата им продукция е спряна в складовете и проследена до магазините.Десетки хиляди яйца са стигнали до две големи търговски вериги в София и няколко по-малки магазина.От Агенцията по храните съветват да не купуваме от тези партиди. ", "date": "2017.09.15", "title": "Поетапното унищожават яйца, в които беше открит фипронил"}
{"url": "http://www.novinite.bg/articles/150094/Finalat-na-Igra-na-tronove-tajna-i-ot-aktorite", "text": "\r\nПродуцентите на култовия сериал \"Игра на тронове\" (Game of Thrones) ще заснемат няколко финала на поредицата, за да се предпазят от изтичане на последния епизод в интернет, предаде ТАСС.Агенцията цитира интервю на програмния директор на телевизионния канал HBO Кейси Бойлс пред в. \"Морнинг кол\". \"Известно ми е, че създателите на сериала снимат няколко версии на финала, за да не може никой да знае какво точно ще се случи накрая\", заяви Бойлс.Изданието отбелязва, че ще се наложи дори и на актьорите да изгледат последния епизод, защото и те няма да знаят с кой точно финал ще приключи поредицата.Снимките на осмия сезон на \"Игра на тронове\" ще започнат през месец октомври. Последната серия на предишния сезон беше излъчена на 27 август 2017 г. Тя стана най-популярната за цялата история на сериала.Излъчването на поредицата беше съпроводено с много предварителни изтичания в интернет на отделни епизоди. Хакери успяваха да проникнат в системите на HBO и да пуснат в мрежата или цяла серия, или нейното съдържание.\r\n \r\nЗа най-големия гаф обаче си беше виновен самият телевизионен канал -в случая HBO Spain. Той по погрешка пусна в ефир шестата серия няколко дни преди премиерата ѝ, припомня агенцията.\r\n", "date": "2017.09.15", "title": "Финалът на \"Игра на тронове\" - тайна и от актьорите"}
{"url": "http://www.novinite.bg/articles/150112/Nad-3000-roditeli-sa-zapisali-decata-si-otnovo-na-uchilishte", "text": "Вече са обходени 20 820 адреса на деца и ученици, които са отпаднали от училище. Над 3000 са тези, които са записали децта си обратно в системата. Останалите са взели решението след посещение на екип на МОН. Това показват междинните данни от работата на екипите на Министерството на образованието и науката, чиято цел е да убедят родителите децата им отново да посещават часовете в училище, информира НОВА.Най-често децата не са откривани на съответния адрес поради миграция на родителите, свързана основно със сезонна или постоянна работа в чужбина. Има деца и ученици, които са насочени към социални услуги, идентифицирани са и деца в риск, които са насочени към инспекторатите на детска педагогическа стая и местните комисии за борба срещу противообществените прояви на малолетни и непълнолетни лица.По време на посещенията са установени и деца без единен граждански номер (ЕГН). След като бъдат регистрирани, те ще бъдат насочени към социални услуги. За тези, които са на възраст за детска градина, ще бъдат отпуснати семейни помощи, които ще се използват за директно плащане на такса в детска градина. ", "date": "2017.09.15", "title": "Над 3000 родители са записали децата си отново на училище"}
{"url": "http://www.novinite.bg/articles/150067/Dvijenieto-po-chasti-ot-stolichniya-bul-Dondukov-e-vaztanoveno", "text": "Два участъка от ремонтирания столичен булевард \"Дондуков\" ще бъдат пуснати за движение днес. Това са участъците са от Министерския съвет до улица \"Раковски\" и от „Кракра\" до бул. „Васил Левски\", информира БНТ.Въпреки че отсечките ще бъдат отворени за автомобили, строителните дейности по булевард „Дондуков\" продължават, като се очаква движението по булеварда да бъде изцяло отворено в последния ден на октомври. В същото време се затваря движението по участъка от бул. „Васил Левски\" до „Раковски\", като там ще се извършва подмяна на тротоарна настилка, тръбни мрежи, контактни мрежи, релсов път, паважна настилка.", "date": "2017.09.15", "title": "Движението по части от столичния бул. \"Дондуков\" е възтановено"}
{"url": "http://www.novinite.bg/articles/150079/Vandali-oskverniha-evrejskite-grobishta-v-Sofiya", "text": "Вандали са посегнали на еврейските гробища в София, предаде БГНЕС, цитира ДАРИК. Членове на еврейската общност са се натъкнали на множество разрушени надгробни плочи в еврейското гробище, което се намира на територията на Централен Софийски гробищен парк. Те са сигнализирали за вандалския акт Организацията на евреите в България „Шалом“. Председателят на ОЕБ \"Шалом\" д-р Александър Оскар своевременно се обърнал към Столична община по въпроса и получи уверение от зам.-кмета доц. д-р Тодор Чобанов, който отговаря за гробищните паркове и погребално-обредната дейност на територията на общината, че ще се вземат всички необходими мерки за установяване самоличността на извършителите и техните подбуди. Доц. Чобанов е изразил искрено съжаление за този вандалски акт, особено в навечерието на три от най-важните и символични празници в еврейската религия - Рош а Шана, Йом Кипур (Денят на изкуплението) и Сукот. Надяваме се щетите скоро да бъдат възстановени и вярваме, че отговорните институции ще гарантират в бъдеще подобни действия да не се повтарят, призовават от ОЕБ „Шалом“.", "date": "2017.09.15", "title": "Вандали оскверниха еврейските гробища в София"}
{"url": "http://www.novinite.bg/articles/150091/Proverki-na-uchilishtnite-avtobusi", "text": "Заради началото на учебната година, ИА \"Автомобилна администрация\" започна проверки на училищните автобуси.Проверяващите ще следят за техническия преглед,  условията за безопасност и документацията на превозното средство. Проверките ще продължат до края на месеца, като ще обхванат също такситата и специализирания градски транспорт, съобщава НОВА. ", "date": "2017.09.15", "title": "Проверки на училищните автобуси"}
{"url": "http://www.novinite.bg/articles/150103/Bedstveno-polojenie-zaradi-nedostig-na-pitejna-voda-v-Panagyurishte", "text": "Кметът на Панагюрище Никола Белишки е обявил бедствено положение в средногорската община от днес до 21 септември, съобщават от пресцентъра на администрацията, информира ДАРИК От там уточняват, че продължителното засушаване и множество аварии на магистралния водопровод са довели до остър недостиг на вода за питейно-битови нужди. Магистралният водопровод е силно амортизиран, с множество течове по трасето и постоянни аварии, поради което по него не достига необходимото количество вода до град Панагюрище и околните села, посочват от пресцентъра. За последните последните 10 дни са станали общо 16 аварии по трасето.", "date": "2017.09.15", "title": "Бедствено положение заради недостиг на питейна вода в Панагюрище"}
{"url": "http://www.novinite.bg/articles/150088/Nyama-opasnost-za-zdraveto-na-horata-yali-yajca-s-fipronil", "text": "Няма опасност за здравето на хората, консумирали яйцата със завишени нива на фипронил - това заяви за \"По света и у нас\" ветеринарният лекар на двете ферми, в които вчера бяха открити нарушения - Ивайло Къдрев, информира БНТ.По думите му, проверките по случая продължават и днес, като все още не е ясен първоизточника, от който е тръгнало замърсяването с фипромил на яйцата. Той е категоричен още, че при дезинфекцията на животните не са използвани забранени препарати по нерегламентирани начини. На този етап от двете фирми категорично отказват да коментират и версията за умишлен саботаж, докато проверките не приключат. ", "date": "2017.09.15", "title": "Няма опасност за здравето на хората, яли яйца с фипронил"}
{"url": "http://www.novinite.bg/articles/150107/Visoka-smartnost-na-pcheli", "text": "Пчелари се оплакаха от 100% смъртност при пчелите в района на Гоце Делчев и Силистра. Причината според производителите е в употребата на силни пестициди в земеделското стопанство. От сектора ще информираха още, че в последните месеци са нараснали и кражбите на кошери в страната. „И това не се прави само от хора от малцинствата“, обяви председателят на Обединен български пчеларски съюз инж. Михаил Михайлов. Въпреки по-слабата реколта от мед тази година, производителите са категорични, че не се очаква поскъпване на килограм мед, информира ДАРИК. \"Има и още един сериозен проблем, за който ме е срам да говоря - това е за кражбите на пчелни семейства и на кошери. Обидно е България, българите, българският народ да се отъждествява с такива действия, който по същество са криминални - пчелари да им бъдат крадени пчелите. Преди мислехме, че се от малцинствата, сега все повече се убеждаваме че не е само от тях. Далеч съм от мисълта, че това ни е наследствена черта на нас българите.\", обясни Михайлов.Пчеларите не очакват поскъпване на меда: \"Тук сме пчелари и когато опират нещата до цената на меда сме много предпазливи. Защото от една страна искаме по-високо заплащане на нашия труд, от друга страна се съобразяваме с възможностите на пазара. Има отделни пчелари, дори в пчеларски обекти, където продават на много по-висока цена. Ако средната цена на билковия букет е 10 лева, те го продават на 12 лв.\" каза инж. Михайлов. Въпреки проблемите в сектора, пчеларите организират фестивал на меда, който ще стартира на 18-ти септември на площад Бански в столицата.", "date": "2017.09.15", "title": "Висока смъртност на пчели"}
{"url": "http://www.novinite.bg/articles/150121/Sindikatite-vav-VMZ-Sopot-organiziraha-miting", "text": "Синдикатите във ВМЗ-Сопот организираха митинг в подкрепа на политиката на правителството за отстраняване на посредниците при търговските сделки с Военно-промишления комплекс, информира БНТ.Пред работниците и служителите на завода председателите на двете синдикални структури КНСБ и \"Подкрепа\" посочиха, че за първи път от много години държавата показва ангажираност, целяща оздравяване и модернизиране на предприятието, както и по-достойно възнаграждение на работниците и служителите. На митинга излязоха над 300 души, тъй като предприятието има много договори и не е възможно да се прекъсва производствения процес.В позицията на двата синдиката, която бе изчетена пред работниците се посочва, че чрез редуциране или напълно отстраняване на посредниците при извършването на търговски сделки между държавните фирми от ВПК и други търговски организации ще доведе до редица преимущества и подобряване на условията на труд в предприятието.Иванка Иванова - председателя на СС КНСБ: Днес ние срещаме разбиране от страна на държавата в тази посока затова и ние приветстваме тази идея тяхна и настояване наистина даване на възможност за работа без посредници. Очакваме по този начин да бъде увеличена печалбата, в следствие на което ще има повече средства в предприятието, което ни дава възможност да модернизираме фабриката, да увеличим заплащането на труда. Димитър Атанасов - председател на СС \"Подкрепа\": В момента предприятието не набира нови работници, това си е тяхно решение ние не можем да се месим двата синдиката, но имаме уверение, че няма да мине много време и ще започнем да набираме отново нови работници.  ", "date": "2017.09.15", "title": "Синдикатите във ВМЗ-Сопот организираха митинг"}
{"url": "http://www.novinite.bg/articles/150122/Zemlishteto-na-Devnya-plamna-zaradi-choveshka-nebrejnost", "text": "Човешка небрежност предизвика пожар в землището на Девня. Горските стражари получават сигнал за инцидента около 15 ч. вчера. Пламъците тръгват недалеч от кв. „Повеляново” и бързо обхващат 10 кв. м борова гора. В потушаването им се включват и трима огнеборци с противопожарен автомобил, информира ДАРИК. Пожарът е низов, поради което не са нанесени щети на горския ресурс. Благодарение на бързата  реакция на пожарникарите и служителите на ДГС „Суворово” при инцидента са изгорели само сухи треви.", "date": "2017.09.15", "title": "Землището на Девня пламна заради човешка небрежност"}
{"url": "http://www.novinite.bg/articles/150098/V-Denya-na-Sofiya-obshtinskite-muzei-i-zooparka-shte-rabotyat-s-bezplaten-vhod", "text": "Традиционно, по повод Деня на София - 17 септември, с безплатен вход за посетителите ще работят парк-музей \"Врана\", Зоологическата градина, Регионалният исторически музей - София, археологическото ниво на базиликата \"Света София\", както и Софийската градска художествена галерия, съобщиха от общината, информира БНТ.\r\nРегионалният исторически  ще отбележи две години от откриването си. В празничния ден Столичният  предлага на всички посетители безплатно участие в демонстрационното хранене на животни. При желание, гостите ще могат да се включат в храненето на маймуните, хищните котки, видрите и хипопотама, като междувременно ще имат възможността да научат интересни факти, свързани с навиците животните.\r\nВ парк-музей \"Врана\" всички посетители ще могат да се докоснат до историята и да се потопят в атмосферата на един от най-богатите паркове. Безплатни обиколки с екскурзовод ще се провеждат през целия ден от 10.00 до 16.00 часа.\r\n", "date": "2017.09.15", "title": "В Деня на София общинските музеи и зоопарка ще работят с безплатен вход"}
{"url": "http://www.novinite.bg/articles/150104/Slavi-Trifonov-sas-zayavka-za-vlizane-v-politikata", "text": "Шоуменът Слави Трифонов започва да търси българи, които да управляват нашата страна. Ще ги намеря, ще ги представя, а хората сами ще решат дали искат тези българи да заместят сегашната политическа класа, заяви Трифонов в обръщение до всички съотечественици, информира НОВА.Ето и пълният текст на писмото му:Доказателствата за некадърността и неморалността на сегашната политическа класа са постоянни. За съжаление бих казал – ежедневни. Тъжна, тъжна, тъжна работа.Постоянната демонстрация на некомпетентност и арогантност, от страна на политическата класа са основателен повод, а пък има три милиона и половина основателни причини, да заявя следното: Референдумът продължава и това продължение неминуемо ще доведе до отвоюване от страна на народа на гражданските му права.Ние от инициативния комитет смятаме, че хората, които представляват държавата, родината и нас самите, не притежават нито необходимия капацитет, нито необходимите качества, нито необходимия морал за да бъдат наречени политици и държавници. Но това не означава, че няма такива българи. И в България, и по света със сигурност има талантливи, квалифицирани и морални българи, които могат да управляват нашата страна и да ни измъкнат от тази 27-годишна каша. И аз ви гарантирам, че ще направя всичко възможно и започвам от днес да търся такива българи. Ще ги намеря. Ще ви ги представя. И вие сами ще решите дали искате тези българи да заместят сегашната политическа класа. Защото няма такава държава, но има такъв народ. ", "date": "2017.09.15", "title": "Слави Трифонов със заявка за влизане в политиката"}
{"url": "http://www.novinite.bg/articles/150082/Rast-na-prihodite-ot-turizam-v-Plovdiv", "text": "Община Пловдив отчита ръст в постъпленията от туризъм, като приходите на хотелиерите за периода януари-август 2017 г. са с над 6 на сто повече в сравнение със същия период на миналата година. Това съобщиха от пресцентъра на общинската администрация, информира БНТ.Това е резултат от факта, че през последните години градът става все по-желана туристическа дестинация и среда за бизнес в сферата на туризма. Видимо е увеличен потокът от чуждестранни туристи, които се разхождат в града, посещават забележителностите и музеите или се забавляват в заведенията, коментират от общината.Приходите от туристически данък в общината до края на август възлизат на над 250 000 лева, което е с 8 процента повече от тези за същия период на 2016 г. Постъпленията от събрания данък от реализирани нощувки е 72 на сто от общия бюджет на Годишната програма за развитие на туризма през 2017 г.За осемте месеца на 2017 г. сериозно увеличение има и на средствата, събирани от такси за категоризиране на туристическите обекти. Техният размер е с 45 на сто повече от събраните за същия период на 2016 г.Експерти в ОП \"Туризъм\" предвиждат през септември и октомври на настоящата година да има още по-голямо увеличение на приходите от туризъм, в резултат на многобройните културни и събитийни прояви, които предстоят в града. Културната програма включва Празници на Стария град, Осмата международна среща по туризъм, Панаир на занаятите, Нощ на Пловдив и много концерти, спектакли, фестивали от програмата на Есенния салон на изкуствата.", "date": "2017.09.15", "title": "Ръст на приходите от туризъм в Пловдив"}
{"url": "http://www.novinite.bg/articles/150090/Naj-golyamata-premiera-na-Motorola", "text": "​Най-голямата Motorola премиера за този сезон беше на 12 септември в Букурещ. Фокус на събитието, което резонираше с цветната визия и дизайн на Motorola продуктите беше Moto Z2 Play, който излиза на пазара в България до края на месеца в комплект с модулен компонент Moto Mod по избор на клиента.               Мото Z2 Play разполага с функциите от висок клас, които очакваме от един междинен телефон в момента, включително ярък 5.5-инчов дисплей и феноменален капацитет на батерията, която е и с бързо зареждане. Модулната функционалност е нещо, което впечатлява и превръща това устройство в наистина иновативен продукт, който не можете да получите от друг производител. Някои от модулите представлявад геймпад, колонка JBL и 360-градусова камера за снимки и видео, а смяната им е удобна и лесна. Цените за горепосочените модули ще са съответно 169лв, 120лв и 449лв , а самият мобилен телефон се очаква да навлезе първоначално в специализирани магазини, а в последствие и в офисите на Българските мобилни оператори с цена около 1000лв.  Като спецификации трябва да се отбележи процесора Snapdragon 626 с 4GB RAM, 1080p AMOLED дисплей, основната камера е 12 MP, а потребителите ще имат изобр между 32 или 64 GB вградена памет.  На презентация в прес залата на  в офиса на Lenovo в Букурещ съобщиха, че стратегията за България ще включва отвърждане на телефоните в сериите от по-нисък и среден клас - Moto C, Moto E и Moto G  и постепенно навлизане на Moto Z и Moto X.   също, че до този момент в световен мащаб са продадени 4 милиона Moto Z, над 6 милиона Moto G и около 1 милион модулни приставки.  \r\n\r\n\r\n\r\n         ", "date": "2017.09.15", "title": "Най-голямата премиера на Motorola"}
{"url": "http://www.novinite.bg/articles/150100/Svetovniyat-gigant-v-proizvodstvoto-na-stomana-razshiryava-biznesa-si-u-nas", "text": "\r\nСветовният гигант в производството на стомана, компоненти за автомобилната индустрия, асансьори и др. ТhyssenКrupp планира разширение на операциите си в България. Това стана ясно на среща в централата на компанията в град Есен между заместник-министър Александър Манолев и Мартин Щилглер, изпълнителен директор за Източна Европа в направление \"Материали\" на концерна. На нея присъстваха и Михаел Ридер, ръководител за вътрешната и външна комуникация на ТhyssenКrupp, Румен Бонев, ръководител на Службата ни по търговско-икономически въпроси в провинцията и Стефан Димитров, ръководител на Консулството на Република България във Франкфурт на Майн.\r\nПрез 2005 г. Thyssen Krupp стъпва на българския пазар на метали, като се обединява с \"Юпитер-Стомана\". Със своите складово-производствени бази в София, Пловдив, Русе и Бургас заема водеща позиция на пазара на метали в страната ни. По време на срещата стана ясно, че компанията планира ситуиране на нов логистичен център като към момента се разглеждат различни локации в България. Зам.-министър Манолев представи съществуващите индустриални зони и проектите за обособяване на нови. \"България може да предложи редица стимули за подобни инвестиции, особено, ако изберете локация в регион с високо ниво на безработица\", подчерта заместник-министърът. Той отправи покана и делегация на немския концерн да посети България през месец октомври и на място да се запознаят с различни локации. \"Сигурен съм, че България е правилното място за инвестицията, която планирате и се надявам успешното ѝ реализиране да доведе до навлизането на производства на концерна и в други сектори\", подчерта Александър Манолев.\r\nВ рамките на посещението си в Германия, заместник-министърът проведе среща и с ръководителите на направлението за производство на компоненти за автомобилната индустрия на ТhyssenКrupp. Във Франкфурт той разговаря с д-р Карстен Кроос, главен изпълнителен директор за направление \"Компоненти и технологии\" и Фалк Нюсле, ръководител \"Пазар и развитие\". \"Aвтомобилната промишленост е един от най-бързо развиващите се сектори на българската икономика и през изминалата година се превърна в основен двигател за растеж\", посочи Александър Манолев. По думите му в сектора в България работят близо 13 хил. души, като съществува сериозен потенциал за разширяване на мощностите и разкриване на нови работни места. Той допълни, че през последните години успешни проекти в сектора са реализирали инвеститори от Германия, Франция, Япония, Турция, Великобритания, Швеция, Швейцария, САЩ и др.\r\nБезспорно откриването на толкова много предприятия в сектора позиционира много добре България на световната карта, подчерта д-р Кроос. Той допълни, че подобни дестинации, които могат да предложат множество подизпълнители в сектора, се разглеждат с предимство при планиране на нови инвестиции. Интерес представляват и резултатите, които постига икономиката на страната в областта на информационните технологии и аутсорсинга, стана ясно по време на срещата.\r\nThyssen Krupp AG е германска промишлена компания, работеща най-вече в областта на стоманодобива, но също и в автомобилния и корабостроителния сектор, както и в производството на промишлено оборудване, асансьори и др. Концерна има над 156 хил. работници в повече от 200 държави по целия свят. Годишните продажби на компанията са за над 39 млрд. евро.\r\n", "date": "2017.09.15", "title": "Световният гигант в производството на стомана разширява бизнеса си у нас"}
{"url": "http://www.novinite.bg/articles/150064/Obmislyat-po-strogi-merki-sreshtu-krajbite-na-tok", "text": "В Министерството на енергетиката се обсъждат по-строи мерки срещу кражбите на ток. Това казаенергийният министър Теменужка Петкова.Обсъжда се при промените в Закона за енергетиката да заложим много по-рестриктивни мерки, подчерта министърът, информир бТВ.„Във фактурата на всеки един от нас няма да видите графа или ред, който да отразява крадена електрическа енергия. Моделът така е структуриран, че тези разходи на практика би трябвало и се поемат от електроразпределителните предприятия. Но като цяло остава в обществото чувство на несправедливост по отношение на това, че някой краде електрическа енергия за сметка на всички останали, които са добросъвестни платци”, изтъкна тя.Петкова призова всички граждани, които имат подозрения, че някой се опитва да краде ток, да сезират веднага компетентните органи и съответното ЕРП.Тя даде пример с останалите страни в ЕС, където има много строги механизми за подобен род деяния. „Срокът, за който се заплаща електрическата енергия на много по-висока цена, се начислява не за 3 месеца, а за 1 г. Върху една такава мярка в момента водим дебати и в министерството, и с колегите от КЕВР”, обясни Петкова.От понеделник, 18 септември, Министерството на енергетиката започва проверки в трите електроразпределителни предприятия и в Електроенергийния системен оператор във връзка с готовността за есенно-зимния сезон, съобщи още министърът. Такива проверки се правят за трета поредна година.Новата мярка от средата на октомври ще е да проверим всички енергийни предприятия, които имат ангажимент да осигурят студения резерв за българската електроенергийна система, отбеляза още тя.„На практика увеличението на крайната цена на природния газ в резултат на увеличението на таксата за пренос и достъп ще бъде от 0,37% до максимум 3%”, увери Петкова в разговора в студиото на bTV.\r\n„Булгаргаз” поиска намаление на цената на природния газ със 7,29% и като цяло ще има намаление на цената на природния газ с близо 4%, допълни тя.До края на есента очакваме платените реактори за АЕЦ „Белене” да пристигнат у нас.В момента експерти от НЕК са в Русия, от понеделник започва финална проверка на оборудването. То ще бъде складирано на площадката на АЕЦ „Белене”, каза Теменужка Петкова.\r\n„Това, което ние смятаме, че трябва да бъде предприето като действия от страна на държавата, е да се обособят пасивите и активите за „Белене” и да бъде проведена процедура по приватизация, която да гарантира защита на националния ни интерес”, изтъкна енергийният министър.\r\nТя допълни, че един от сценариите, които се разработват, е ако процедурата по приватизация не приключи успешно, единият от реакторите да бъде построен като седми блок на АЕЦ „Козлодуй”.\r\n", "date": "2017.09.15", "title": "Обмислят по-строги мерки срещу кражбите на ток"}
{"url": "http://www.novinite.bg/articles/150113/Nash-uchen-otreche-Teoriya-na-otnositelnostta-i-ya-opredeli-kato-bezobrazie", "text": "Български учен отрече Теорията на относителността на Айнщайн и я нарече „обида за интелигентността на човека“. Тя трябва да бъде премахната, защото води до объркване на цялата съвременна физика. Това каза на пресконференция физикохимикът проф. Веселин Нонински, който живее в САЩ и е бивш университетски преподавател. Според него трябва да спре държавното финансиране на такива „абсурди в науката“, пише ДАРИК   „Теорията на относителността трябва да бъде премахната от физиката, защото това не е наука и теория, това е безобразие. Едно творение, което е наречено теория и то обявено за гениална теория, а това всъщност е обида за интелигентността на човека“.   Шокиращото твърдение направи физикохимикът проф. Веселин Нонински, който от 25 години живее в САЩ и е бивш преподавател в университети в Масачузетс и в Ню Йорк.   Според него тя е грешна, защото почива на иначе правилни математически изчисления, но пренесени във физиката, те водят до грешни, дори абсурдни изводи.   „Теорията на относителността е нещо, което идва вследствие на никаква логика, от небето пада и самата същност на тази теория е вътрешно противоречива, което я прави нетеория и я прави нефизична, ненаучна и псевдонаука“, каза той.На въпрос, ако светът се отрече от Теорията на относителността, до какви последици ще доведе това, проф. Нонински заяви, че ще се стигне до „излекуване и освобождаване от интелектуалното робство“, в което по думите му е света сега.   Според професора за такива теории не трябва да се харчат парите на данъкоплатците, а който иска, да търси частни източници на финансиране.", "date": "2017.09.15", "title": "Наш учен отрече Теория на относителността и я определи като безобразие"}
