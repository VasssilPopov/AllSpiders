{"url": "https://www.novinite.bg/articles/169585/Vtori-pretendent-za-91-ite-Oskari-na-Sofiya-Film-Fes", "text": "Броени дни, след като стана ясно, че „Джебчии“ на японеца Хирокадзу Корееда ще изгрее на голям екран у нас в рамките на София Филм Фест, българският форум добави в програмата си и друг основен претендент за чуждоезичния „Оскар“ през февруари.\r\n„Капернаум“ е четвърти режисьорски проект на ливанката Надин Лабаки. Той бе номиниран за „Златен глобус“, където загуби от „Рома“. За сметка на това си тръгна с наградата на журито от последното издание на фестивала в Кан (там голямото отличие отиде при „Джебчии“ - б.а.).\r\n„Капернаум“ проследява събитията в живота на 12-годишния Зейн, който живее заедно с деветте си братя и сестри в бедно ливанско семейство. Като отправна точка на сюжета служи решението на момчето да осъди родителите си за „липса на любов“. Той е категоричен, че са виновни за това, че са го дарили с живот, въпреки че са наясно, че не могат да се грижат за него.\r\nЧрез драматичната история на Зейн и неговата битка за справедливост Надин Лабаки, която е и сценарист на „Капернаум”, насочва вниманието към живота и съдбата на хората в най-бедните  квартали на Ливан, като поставя фокус върху уязвимия свят на децата там. Филмът действа като платформа за всички, които живеят без основните човешки права за образование, здраве и любов. Неслучайно Лабаки и кастинг-директора на филма Дженифър Хадад избират за ролите непрофесионалисти със съдби, близки до тези на героите.\r\nТази година София Филм Фест ще се проведе между 7 и 17 март.\r\n", "date": "2019.01.11", "title": "Втори претендент за 91-ите Оскари на София Филм Фес"}
{"url": "https://www.novinite.bg/articles/169572/Ninova-Svetat-raboti-s-izkustven-intelekt-GERB-ne-moje-s-elektronna-vinetka", "text": "БСП ще поиска актуализация на бюджета още сега заради доходите на хората, заяви в речта си за старта на новия политически сезон Корнелия Нинова.Тя изтъкна, че управляващите са наченали новата година със скандали, като наблегна на фалстарта с електронната винетка от 1 януари. \"Хвърлихте в хаос цялата страна заради своята некомпетентност\", възкликна соцлидерката.\"Светът и Европа вече разполагат с изкуствен интелект, правителството на Бойко Борисов не може да въведе електронна винетка\", заключи Нинова. И нахока ГЕРБ, че са уж най-европейската партия, а са обвинили за винетния фал австрийска фирма, която е помагала за въвеждането на електронната система в ред други страни в ЕС. \"В България е хаос не заради австрийския професионализъм, а заради българската некомпетентност на правителството на Бойко Борисов\", изригна Нинова.Тя обяви, че още следващата седмица соцпартията ще сезира Европейската комисия за предоставена държавна помощ на петте строителни фирми, които получиха 1,3 млрд. преди Коледа, както и за концесията на Летище София. И в двата случая е държавна помощ, категорична е лидерката на БСП.", "date": "2019.01.11", "title": "Нинова: Светът работи с изкуствен интелект, ГЕРБ не може с електронна винетка"}
{"url": "https://www.novinite.bg/articles/169574/Borisov-obsadi-razvitieto-na-situaciyata-okolo-paketa-Mobilnost-1-s-predsedatelya-na-Evropejskiya-parlament-Antonio-Tayani", "text": "Министър-председателят Бойко Борисов обсъди развитието на ситуацията около пакета „Мобилност 1“ с председателя на Европейския парламент Антонио Таяни. Двамата проведоха телефонен разговор днес. Предвид последното гласуване на текстовете по пакета в Комисията по транспорт и туризъм в Европейския парламент, на което два от трите доклада по пакета бяха отхвърлени, българският премиер настоя пред председателя Таяни да бъде обмислена възможността темата да бъде оставена за разглеждане от следващия парламент след евроизборите. Борисов определи като странен казуса, че има политическо споразумение между ръководителите на различните парламентарни групи в транспортната комисия, че трите доклада по пакета „Мобилност 1“ са неразделна част един от друг, но в същото време няма логика отхвърлените доклади да влязат за гласуване в пленарна зала. „Два пъти транспортната комисия и един път в пленарна зала евродепутатите отхвърлят спорните доклади по пакета „Мобилност 1“ и с това показват, че текстовете са небалансирани и предизвикват недоволство както у тях, така и у редица страни-членки на ЕС“, подчерта Борисов. ​За да изрази всички резерви по отхвърлените доклади по пакета „Мобилност 1“ и процедурите по гласуването им в пленарна зала на Европейския парламент, премиерът Бойко Борисов изпраща в Брюксел министъра на транспорта, информационните технологии и съобщенията Росен Желязков. Министърът ще представи всички аргументи на страната ни по темата на среща с председателя на Европейския парламент Антонио Таяни. По време на срещата Желязков още веднъж ще представи идеята на България разглеждането на пакета „Мобилност 1“ да бъде оставено на следващия Европейски парламент.", "date": "2019.01.11", "title": "Борисов обсъди развитието на ситуацията около пакета „Мобилност 1“ с председателя на Европейския  парламент Антонио Таяни"}
{"url": "https://www.novinite.bg/articles/169576/GERB-goni-izboren-rezultat-ot-minimum-shestima-evrodeputati", "text": "ГЕРБ си поставя изборната цел да спечели поне шестима евродепутати, а и повече. Това заяви в първата си реч за откриването на новата сесия лидерът на ПГ Цветан Цветанов.Всички да работим за по-силна, справедлива, устойчива Европа. Избирателите трябва да знаят какъв е залогът за вота им, бъдещето на ЕС, напомни Цветанов.Той се спря и на подхода на ГЕРБ относно местните избори и оповести, че кандидатурите няма да бъдат само партийни. Управляващата партия ще подкрепя и градончалници, с които е работила добре досега, независимо от кого са били издигнати преди това, стана ясно от декларацията на Цветанов.Ще подкрепим хората, които са подобрили живота в своите населени места, заяви вторият ГЕРБ. И подчерта, че ГЕРБ ще се вслуша и в обществените нагласи относно кандидатурите. Ще подкрепим и кметове, идигани от инициативни комитети, но с които сме взаимодействали добре, каза още шефът на депутатите от ГЕРБ.  Той изреди и законодателните промени, които предстоят през новия политически сезон и гарантира, че управляващите ще се съобразят относно Изборния кодекс и с докладите на ЦИК и БАН за електронното гласуване, но ще търсят и баланс за привличане на българите в чужбина към изборите, и за гарантиране на сигурността на вота.Цветанов разкритикува новогодишната реч на президента, като констатира, че тя отново провокира разделение и омраза. Той призова за повече прагматизъм в политиката и установи, че някои политици смятат, че хората харесват кресливия им тон.", "date": "2019.01.11", "title": "ГЕРБ гони изборен резултат от минимум шестима евродепутати"}
{"url": "https://www.novinite.bg/articles/169607/Vidri-po-burgaskite-ulici-ne-gi-gonete-zashtiteni-sa", "text": "Видра е забелязана на няколко места в Бургас - в района на плажа и около Морска гара. Репортер на БНР - Бургас видя с очите си как животното минава по ул. \"Филип Кутев\". Според Милена Ярмова, главен експерт в РИОСВ - Бургас те живеят в Атанасовско езеро и ако животното не бъде обезпокоявано от хората само ще се върне там от където е тръгнало.„а“, каза Ярмова.", "date": "2019.01.11", "title": "Видри по бургаските улици – не ги гонете, защитени са"}
{"url": "https://www.novinite.bg/articles/169565/Siderov-Da-sprem-da-koziruvame-i-da-si-prechim-po-balgarski-obichaj", "text": "През 2019 г. да спрем да изпълняваме и да козируваме, да сложим край на васалното поведение, пожела на \"политическото съсловие\" в пленарната зала лидерът на \"Атака\" в речта си за откриването на новия политически сезон.В името на това бил открит и отворен да помогне на всеки, който сподели консервативните му идеи за Европа на отечествата в ЕС.Волен Сидеров предупреди, че тази година ще е всичко друго, но не и скучна, предстои битката за бъдещето на Европа. Доживяхме САЩ, която ни даваше наставления да бъдем по-либерални, да казва - \"националисти, трябва да се обединим\", радостно констатира националистът. И призова партиите у нас: \"Нека да не си пречим по стар български обичай един на друг, ако това го преодолеем, ние сме непобедими\". Сидеров пожела и на българския народ да бъде на ниво, за да успее България. \"Не само да успее, но да бъде държава, която да докаже, че е създала европейската цивилизация\". Пожеланието за  депутатите в личен план пък беше \"дълги години живот, граничещи с безсмъртие\".", "date": "2019.01.11", "title": "Сидеров: Да спрем да козируваме и да си пречим по български обичай"}
{"url": "https://www.novinite.bg/articles/169561/Ninova-Iskame-predsrochni-izbori-i-kakvoto-narodat-reshi-shte-go-izpalnim", "text": "За нас 2019 ще сложи край на статуквото и начало на промяната в България и Европа. Нестабилност, несигурност, растяща бедност, корупция, некадърност на управлението във вътрешната и външната политика – и това само за първите 10 дни на 2019 г. Това заяви в декларация от името на БСП за България лидерът Корнелия Нинова, предаде репортер на БГНЕС. Увеличението на ток, вода, газ и парно изправят хиляди семейства пред невъзможност да оцелеят през зимата. Стигна се до там във Велико Търново българи да се отказват от топлата вода като услуга, просто защото не могат да си я платят, добави Нинова. 1,35 млрд. за строителство на магистрали получиха като подарък няколко фирми. Тези пари се раздадоха извън закона, извън правилата, без обществени поръчки, при това на някои фирми, срещу които текат разследвания за злоупотреба със средства. Тези фирми организираха протеста срещу БСП за съмнения за корупция при строителството на магистралите. Време е да се чуят поименно имената на тези обвързаности, а те са 1,35 млрд. извън законния ред за пътностроителна техника - Груп, Главболгарстрой, Трейс Груп, и др. Вярно ли е, че вече има преведени аванси на тези фирми, попита Нинова. Некадърност на управлението отбеляза началото на 2019 – винетките -хвърлихте в хаос цялата страна заради своята некомпетентност. Светът и Европа разполагат вече с изкуствен интелект, правителството на Борисов не може да въведе електронна винетка. Вкарахте страната и в международен скандал, подчерта Нинова. Тече процедурата за концесия на летище София. Няма аргументи за национална сигурност, за отговорност към националните ресурси не бяха чути никакви аргументи. И това само за 10 дни от началото на годината, какво ли ни чака по-нататък. По отношение на цените и помощта на българските малки и средни предприятия и домакинства, настояваме КЕВР да влезе в ролята си на истински регулатор, а не да обслужва олигарси. Иначе внасяме искане за оставка на цялата КЕВР, отбеляза още лидерът на БСП. Концесията на летище София заминава към ЕК със жалба за държавна помощ. Правителството на Борисов решава частни интереси, като нарушава европейските правила и българските закони. За цените ще внесем искане за актуализация на бюджета по отношение на доходите на хората, каза още Нинова. Тя се закани и с напускане на представителите на БСП от сдружението на общините. Искаме Европейската прокуратура да заработи най-бързо, да се конструира и да заработи в България, дано европейското законодателство даде справедливост на българския народ, каквато заслужава, допълни Корнелия Нинова. Тя за пореден път заяви, че този парламент е с изчерпано доверие и възможности. Искаме предсрочни парламентарни избори и каквото народът реши, ние ще го изпълним, подчерта още Нинова.", "date": "2019.01.11", "title": "Нинова: Искаме предсрочни избори и каквото народът реши, ще го изпълним"}
{"url": "https://www.novinite.bg/articles/169567/Djambazki-V-Bryuksel-stana-yuridicheski-precedent-zaradi-paketa-Mobilnost", "text": "В Брюксел се случи юридически прецедент заради пакета „Мобилност“, каза пред БНР евродепутатът от групата на европейските консерватори Ангел Джамбазки.Предложенията, които бяха направени от колегите от Западна Европа, не срещнаха подкрепа – това е третото гласуване на този пакет в Комисията по транспорт и всеки път биват отхвърлени. Те не приемат и нашите предложения, които са за смекчаване на тези изисквания, които налагат, но не минават и техните, каза той в предаването „Преди всички“ на програма „Хоризонт“.Според Джамбазки пакетът е бил блокиран, защото две предложения в него са били приети, а едно – отхвърлено.„Нашият политически интерес е този пакет да не се гласува, но ако се гласува - да бъде гласуван в един нов парламент“.Политикът припомни, че ЕП е към края на мандата си и част от хората в него са „изкушени“, защото няма да носят политическа отговорност.„Сега е времето, което българският народ е казал, че е „мътната вода“. Именно затова лобистите на пакета се опитват да го прокарат в момента. Няма логика законодателство, което настрои срещу себе си 8 държави и над 100 милиона жители, да бъде приемано от един парламент, който няма мандат“.Той обясни и ролята на координаторите на Комисията – човек  от дадена група, който води преговори от нейно име с останалите групи. Решението, което те предстои да вземат на 21 януари, е чисто консултативно.Ако все пак се стигне до разглеждане на пакета в този ЕП, то „вариант е по някакъв начин да се опитат да вкарат осакатения пакет“. „Но тук не ще възразим на процедурата, защото няма как 4 пъти да си гласувал един документ в пълния му състав, а сега 2/3 от него да не ги гласуваш. Няма такава логика.“„Най-големият хаос би бил, ако всички предложения – на Транспортната комисия, на евродепутатите и ЕК, бъдат вкарани в залата и всеки гласува „каквото му дойде и каквото му падне, което не е невъзможно, но ще бъде безпрецедентен скандал и практическо начало на края на ЕС“, обясни Джамбазки. Той допълни, че не би се ангажирал да прави прогнози за съдбата на пакета.", "date": "2019.01.11", "title": "Джамбазки: В Брюксел стана юридически прецедент заради пакета „Мобилност“"}
{"url": "https://www.novinite.bg/articles/169578/Maya-Manolova-poiska-ot-Evropejskiya-ombudsman-da-zashtiti-balgarskite-prevozvachi", "text": "Омбудсманът Мая Манолова изпрати писмо с настояване за съдействие до Европейския омбудсман Емили О‘Райли във връзка със спорните законодателни поправки в пакета „Мобилност 1“, известен още като плана „Макрон“, които са категорично в ущърб на българските превозвачи.  Общественият защитник се обърна с писма и към председателя на Европейската комисия Жан-Клод Юнкер и председателя на Европейския парламент Антонио Таяни с искане поправките да не бъдат гласувани от настоящия състав на Европейския парламент с оглед изтичащия му мандат. В писмата до тримата Манолова посочва, че „приемането на предложените поправки засяга сериозно основни права на превозвачите от всички източноевропейски държави, като същевременно грубо нарушава функционирането на общия пазар, конкурентоспособността, правото на достъп и свободното движение на хора“. По думите й новите изисквания, свързани със задължението на шофьорите да се връщат у дома на всеки 4 месеца, забраната на нощуват в кабините на тировете, при липса на изградени охраняеми паркинги и мотели, и новите правила за плащане, ще нанесат тежък удар на българските превозвачи и ще засегнат над 150 000 шофьори и техните семейства. „След проблема с двойния стандарт при храните от едни и същи марки, неравноправното и дискриминационно третиране на бизнес организации и български граждани е поредна проява на политиката „Европа на две скорости“ или както напоследък се оказва, „Европа на два стандарта“, посочва Манолова.   Омбудсманът подкрепя идеята за въвеждане на правила, но смята, че „този ограничителен и протекционистичен подход не съответства на принципите на ЕС и общия пазар и води до неравноправно третиране на някои от субектите на ЕС“. Тя настоява за категорична позиция от Европейския омбудсман срещу приемането на поправките в пакета „Мобилност 1“, които нарушават основни права и принципи на функционирането на общия пазар на ЕС.", "date": "2019.01.11", "title": "Мая Манолова поиска от Европейския омбудсман да  защити българските превозвачи"}
{"url": "https://www.novinite.bg/articles/169570/Cvetanov-iska-pragmatizmat-da-zaglushi-populizma", "text": "Нека прагматизмът да заглуши популизма, идват важни избори. За това призова шефът на депутатите от ГЕРБ Цветан Цветанов в първия работен ден на народните избраници от новата пленарна сесия.Той припомни, че през тази година политическият календар включва важни избори като евровота и гласуването за кметове и общински съветници, което гарантира активен политически дебат.\"Много ми се иска да сме прагматици, но сред нас има политици които още не разбират, че хората не приемат обвинително кресливия им тон, защото е неискрен\", обвини Цветанов опозицията, а след това нападна и президента Румен Радев.\"Той препотвърди нежеланието си да работи за хората, за какво единение говори той тогава\", риторично попита Цветанов.Зам.- шефът на ГЕРБ упрекна държавния глава за речта му в новогодишната нощ, която била опредена от анализатори и политици като израз на лични амбиции.От Европа пък се били чули гласове, че Радев, който трябва да е обединител на нацията, успявал единствено да провокира разделение на обществото.\"Бих искал през тази година в парламента да имаме повече общи за нас каузи за българите и нека да помним, че България е над всичко\", призова лидерът на ПГ на ГЕРБ.Според него е ясно отсега и е напълно логично, че след като за над половината от българите ГЕРБ е най - европейската партия у нас, а едва 11% смятат, че БСП проевропейска, левицата ще приеме евровота само като мерене на силите.За ГЕРБ обаче изборите за евродепутати били нещо повече и заради това си поставяли за цел да излъчат поне шестима представители в ЕП.Според Цветанов пред Европа остават остри предизвикателства, които не могат да бъдат решени от нито една старана поотделно, а само с общи усилия.Той се похвали, че по време на управлението на ГЕРБ икономиката е отбелязала растеж, а безработицата е намаляла.\"Сега ГЕРБ управлява 130 общини и искаме да тръгнем с повече оптимизъм и в тези общини, където нямаме кметове, ще подкрепим хората, които са доказали, че са успешни, ще се вслушваме и в обществените настроения и ще подкрепяме и кандидати издигнати от инициативни комитети\", каза още той. ", "date": "2019.01.11", "title": "Цветанов иска прагматизмът да заглуши популизма"}
{"url": "https://www.novinite.bg/articles/169571/DPS-I-2019-zapochva-sas-skandal-da-ya-prevarnem-v-konsensusna", "text": "ДПС призова политическите партии към постигане на съгласие по икономическите и политическите приоритети, за да дадат така своя принос за развитието на България.Това заяви в първата си декларация за 2019 от името на движението лидерът му Мустафа Карадайъ.Той обобщи, че 2018 се характеризира с три думи - \"Скандали, пропуснато време\". И констатира, че със скандал започна и новата година, очевидно визирайки фалстарта с винетната електронна система.", "date": "2019.01.11", "title": "ДПС: И 2019 започва със скандал, да я превърнем в консенсусна"}
{"url": "https://www.novinite.bg/articles/169553/Zapochva-noviyat-politicheski-sezon", "text": "Открива се новата сесия на Народното събрание след коледните и новогодишните празници. В началото на заседанието се очакват изявления от парламентарните групи за приоритетите през новия политически сезон. Заседанието започва в 9:00 часа. Проектът на дневен ред предвижда депутатите да обсъдят на първо четене промени в Закона за животновъдството. От 11:00 ч. е началото на редовния за петък парламентарен контрол. На въпроси и питания на депутати ще отговарят вицепремиерите Томислав Дончев и Красимир Каракачанов и министрите Нено Димов, Красимир Вълчев, Кирил Ананиев и Теменужка Петкова.", "date": "2019.01.11", "title": "Започва новият политически сезон"}
{"url": "https://www.novinite.bg/articles/169579/Siderov-Sblasakat-na-cennosti-e-klyuchov-prez-2019-g", "text": "За лидера на \"Атака\" и шеф на ПГ на Обединените патриоти Волен Сидеров сблъсъкът на ценности ще е ключов за 2019 г. на фона на предстоящите избори за европарламент.\"Ако през 2019 г. успеем да преодолеем порока да си пречим един на друг, съм сигурен, че България ще направи чудеса\", отсече той.Според него сега е моментът избирателите да решат дали да пратят в Брюксел двама представители, които да защитават националния ни интерес или група, която призна пети, шести пол и т.н.\"Годината, в която навлизаме ще бъде историческа за Европа – година на разместване на пластовете в Европа. Европа трябва да реши каква ще бъде - дали да бъде територия за незаконни емигранти, които да я прегазват\", каза Сидеров.Той смята, че лидерите на най-големите държави в Европа са се провалили в своята политика спрямо мигрантите.\"През 2019 г. в Европа ще стане сблъсък глобализъм – антиглобализъм, соросоизъм срещу здрави традиционни ценности, върху които са изградени нашите народи от хилядолетия. Тази битка ще изведе на преден план политически сили, които не са членове на сегашните алианси\", каза Сидеров.Според него въпросът сега е дали България ще прати в ЕП 17 души, от които само един-двама да застават на важни позиции, а другите да са съгласни с всичко или да има силно ядро.", "date": "2019.01.11", "title": "Сидеров: Сблъсъкът на ценности е ключов през 2019 г.!"}
{"url": "https://www.novinite.bg/articles/169587/Karakachanov-Vav-Vojvodinovo-e-spokojno-2-3-ot-getoto-e-premahnato", "text": "\"Ситуацията във Войводиново е спокойна, населението е спокойно. 2/3 от гетото е премахнато. Оттук нататък е въпрос на процедура по-трайните постройки да бъдат също премахнати, защото и те са незаконно построени\". Това заяви вицепремиерът по сигурността и министър на отбраната Красимир Каракачанов по повод напрежението в пловдивското село Войводиново, където на Богоявление роми пребиха командос.Каракачанов изрази увереност, че \"полицията ще си свърши работата\" на готвения в петък вечер протест, в който се очкава да се включат бивши и настоящи военни, както и футболни агитки.„Разговарял съм с ръководството на организацията на военните. Уверението е, че те отиват да изразят съпричастност с бития свой колега, а не да вършат незаконни действия. Аз им вярвам, защото все пак това са бивши офицери и генерали от Българската армия“, заяви вицепремиерът.Според него всяка община трябва да събаря незаконните постройки на своя територия, особено тези, които са направени от подръчни материали и са опасни.„Какво става с това население? Много просто – това, което прави всеки гражданин на Република България, който работи, изкарва си прехраната, наема квартира. В България има хиляди села, в които няма хора и има празни къщи. Отиваш, наемаш дом или го купуваш, спазваш законите, не биеш съгражданите си, плащаш си тока и водата. Това трябва да стане“, коментира още военният министър.", "date": "2019.01.11", "title": "Каракачанов: Във Войводиново е спокойно, 2/3 от гетото е премахнато"}
{"url": "https://www.novinite.bg/articles/169590/Ministar-Angelkova-provede-rabotna-sreshta-s-kmeta-na-Pernik-Vyara-Cerovska", "text": "Министърът на туризма Николина Ангелкова проведе работна среща с кмета на община Перник Вяра Церовска. Високо оценявам приноса на Вашия екип и перничани за развитието на културно-историческия туризъм, който заедно с останалите видове специализирани услуги в сектора може да утвърди страната ни като атрактивна и конкурентна целогодишна дестинация, подчерта министър Ангелкова. Тя обърна внимание на значението на Международния фестивал на маскарадните игри „Сурва“, който ще се състои в общината от 25 до 27 януари 2019 г. за 28-и път и се радва на голяма популярност далеч зад нашите граници. Колоритното събитие стана част от Списъка на ЮНЕСКО за нематериалното културно наследство на човечеството. Министър Ангелкова увери, че Министерството на туризма активно ще продължи да насърчава фестивалните прояви, разкриващи уникалния ни фолклор и типично българските традиции. Чрез тях страната ни става по-разпознаваема на туристическата карта със специфични продукти и маршрути и така привлича повече туристи от различни пазари. Фестивалните и другите културни събития са важен фактор за стимулиране на вътрешния туризъм, който е един от акцентите в рекламната и маркетинговата ни политика през тази и следващите години, заяви министърът. „Сурва“ е най-авторитетната за България и Балканите изява на традиционни народни игри и обичаи с маски. Във фестивалната надпревара участват обичайно около 6 000 души и близо 100 маскарадни групи от всички етнографски райони на България, както и много гости от Европа, Азия и Африка, поясни Вяра Церовска.", "date": "2019.01.11", "title": "Министър Ангелкова проведе работна среща с кмета на Перник Вяра Церовска"}
{"url": "https://www.novinite.bg/articles/169605/Turski-grajdanin-izdirvan-ot-Italiya-e-zadarjan-na-Kapitan-Andreevo", "text": "60-годишен турски гражданин е бил арестуван на ГКПП „Капитан Андреево“.Той е обявен за международно издирване от италианските власти с Европейска заповед за арест, издадена от съд във Венеция за изпиране на имущество, придобито от престъпление.Прокуратурата внесе искане за вземане на мярка за неотклонение „задържане под стража“ спрямо турския гражданин.", "date": "2019.01.11", "title": "Турски гражданин, издирван от Италия, е задържан на \"Капитан Андреево\""}
{"url": "https://www.novinite.bg/articles/169580/Partiite-obyaviha-prioritetite-si-za-noviya-politicheski-sezon", "text": "Зимната сесия на Народното събрание беше открита с декларации на политическите сили, които представят водещите си приоритети за новия политически сезон.Днес депутатите се събират след 20-дневната си коледна ваканция.Предстоящите избори за Европейски парламент и за местна власт са акцент в изявленията на парламентарните групи. Работата на парламента включва и обсъждане на първо четене на промените в закона за животновъдството, с които се прецизират условията за извършване на развъдна дейност у нас.В приветствието си към депутатите, председателят на парламента Цвета Караянчева призова за градивни усилия и общополезна дейност в услуга на гражданите. В годините на избори Караянчева настоя за конструктивен политически диалог:\"От нас, хората в тази зала зависи да превърнем вота не в повод за очерняне на опонента и за принизяване на постигнатото, а в оспорвано спортсменско състезание\".Председателят на групата на ГЕРБ в парламента Цветан Цветанов обяви, че стремежът на партията е да спечели 6 или повече евродепутати на предстоящия евровот. В законодателството водещите теми за ГЕРБ са промените в Изборния кодекс, въвеждането на по-строгите мерки срещу домашното насилие и реформата в здравеопазването. В изказването си Цветанов за пореден път критикува позициите на президента Румен Радев:\"Радев препотвърди  нежеланието си да работи за хората заедно с техните избраници начело на властта. Той успява единствено да провокира разделение и омраза. Ето защо, аз бих искал през 2019 година в парламента да имаме повече общи и спечелени за всички нас каузи в името на българите\".В остра политическа декларация лидерът на БСП Корнелия Нинова настоя за актуализация на бюджета, за да се повишат доходите на гражданите. Нинова отново призова за предсрочни парламентарни избори:\"За нас този парламент е с изчерпано доверие и с изчерпани възможности. Уважаеми българи, знаем, че имате сили, знаем, че можете, надяваме се, че имате и желание животът ви да се промени към по-добро. Начинът затова е само един -  предсрочни парламентарни избори\". От коалиционния партньор \"Обединени патриоти\" препотвърдиха подкрепата си за управлението. Председателят на групата Волен Сидеров също постави като акцент предстоящите европейски и местни избори:\"Това е  годината, в която ще се явим на изпит, става ме ли за политици или не и да ви кажа честно, този изпит сигурно няма да има поправителна сесия - да посочим на правителството кое е в правилната посока и кое не. Правихме го досега, ще го правим и през тази година. Това, което сме обещали и заложили като програма ще го следваме, но пак повтарям, ако не си пречим много един на друг\".ДПС и \"Воля\" призоваха за план за  ускорено развитие на страната. Лидерът на Движението Мустафа Карадайъ определи изминалата година като година на скандали и изгубено политическо време и призова:\"Призоваваме национално отговорните партии да превърнем 2019-а година в година на намиране и постигане на консенсус по политическите и икономическите приоритети нарепублика България\".Лидерът на \"Воля\" Веселин Марешки апелира:\"Както  казва народът ни, ножът е опрял до кокал. Ние от Воля ви призоваваме да направим екшън план за месеци до европейските избори, в  които приоритетно да заложим, за повишаване доходите на хората, подкрепа на малкия и среден бизнес, спешни мерки за преодоляване на демографската криза, за истинска и ефективна промяна на здравната система\".Новият политически сезон стартира в година на предстоящи избори за Европейски парламент и за местна власт.Като законодателни акценти се очертават окончателните промени в Изборния кодекс, в които се очаква мнозинството да отложи масовото въвеждане на машинното гласуване, но и да запази в крайна сметка номерацията в избирателната бюлетина.Предстои прокарването на по-строгите мерки срещу домашното насилие и важното обсъждане за мандат за преговори за нов тип боен самолет, а внесените за обсъждане днес изменения на закона за животновъдството предвиждат в разработването на развъдните програми да участват и научни специалисти, освен зооинженери, а в земеделското министерство да се води публичен списък на издадените разрешения за развъдна дейност.С промените се въвежда и възможност за частично отнемане на разрешението при констатирани нарушения.В рамките на редовния парламентарен контрол на депутатски въпроси ще отговарят вицепремиерите Томислав Дончев и Красимир Каракачанов и още четирима министри.За БНР Десислава Атанасова от ГЕРБ коментира данните за 8% одобрение на дейността на парламента. Тя изтъкна, че по традиция институцията не се радва на голямо обществено одобрение:„Жалко е! На първо място смятам, че това се дължи на реториката в него. Може би това е едно от първите неща, които прави впечатление - доста често липсва политическият дебат на парламентарната трибуна, а по-скоро има лични нападки или се преследват частни интереси. Често, разбира се, управлението е на прицел и то с доста груби и манипулативни твърдения“.Атанасова очаква предизборната подготовка през настоящия сезон да рефлектира върху работата на парламента и върху този тип реторика. Тя очаква още следващата седмица в пленарна зала да бъде разгледано решението за придобиване на нов тип боен самолет:„Ще бъде решение, което ще бъде натоварено с повече емоционален заряд, според мен, отколко с експертен или политически“.Първи приоритет за ГЕРБ е диалогът с хората. Но се очакват промени в Изборния кодекс и в редица процесуални закони, в Закона за животновъдството. Атанасова не се съгласи, че Народното събрание работи под диктат.Заместник-председателят на парламентарната група на „БСП за България“ Христо Проданов допълни в предаването „Преди всички“:„Тръгваме конструктивно настроени в новия политически сезон. Основните приоритети ще бъде, отново, справяне с най-ниските доходи. Искаме последователности промени в различните закони, които водят до увеличаване на благосъстоянието и доходите на най-бедните слоеве от населението“.Социалистът припомни, че от БСП са имали предложения по темата преди приемането на бюджета. При представянето на \"Визия за България\" социалистите са  обиколили всичките 265 общини в България. Предстои конгрес на партията на 26 януари, на който ще се определи и по-нататъшното ѝ поведение.", "date": "2019.01.11", "title": "Партиите обявиха приоритетите си за новия политически сезон"}
{"url": "https://www.novinite.bg/articles/169606/Uslovna-za-lekari-obvineni-za-smartta-na-rodilka-i-bebe", "text": "Условни присъди от 3 години с 5-годишен изпитателен срок произнесе Окръжният съд в Габрово за двама акушергинеколози, обвинени за смърт на родилка и бебето й през 2013 г., съобщава \"24 часа\".Ексначалникът на АГ отделението д-р Димитър Ангелов и дежурната лекарка, водила раждането, д-р Севдалина Колева са лишени от права за три години.Двама лекари от Габровската болница са обвинени в причиняване на смърт на 30-годишната Десислава Манолова и бебето й Александър, поради немарливо изпълнение на правно регламентирана дейност, представляваща източник на повишена опасност.На 26 септември 2013 г.в  неонатологията в Габрово издъхна новороденият син на Десислава, Александър, след дълбока аспирация на околоплодни води и неизвършено секцио. Майката разви сепсис от смъртоносен стафилокок и бе преместена в тежко състояние в болницата в Плевен, където издъхна на 4 октомври.Лекарите вече веднъж бяха признати за виновни, че нарушили разпоредби на Закона за здравето и други подзаконови актове, регламентиращи дейността им, с което причинили смъртта на бебето и майката. През 2016 г. Окръжният съд даде 5- годишна ефективна присъда на д-р Ангелов и 3 години условно за д-р Колева. Те бяха лишени от лекарски права за срок от 3 години. Подсъдимите обжалваха пред апелативния съд, който ги отмени и върна делото на прокуратурата.Така то се гледа за втори път в Габрово. Присъдите не са окончателни и могат да се атакуват пред Апелативния съд.", "date": "2019.01.11", "title": "Условна за лекари, обвинени за смъртта на родилка и бебе"}
{"url": "https://www.novinite.bg/articles/169609/Prokuraturata-se-samosezira-zaradi-videoklip-s-podbujdane-kam-omraza-v-selo-Vojvodinovo", "text": "Районна прокуратура-Пловдив се е самосезирала по публикации в електронни медии и разпространен към тях видеоклип с изказване на мъж, който сочи, че живее в чужбина, и прави изявление, съдържащо подбуждане към омраза и насилие във връзка с инцидента в село Войводиново, област Пловдив. Това съобщиха от пресцентъра на Апелативна прокуратура-Пловдив. Проверката е възложена по повод на установяване на данни за извършени престъпления по чл. 162, ал 1 от Наказателния кодекс – за подбуждане към насилие и омраза, основани на етническа принадлежност, и по чл. 320а от Наказателния кодекс – за закана с извършване на престъпление - палеж, както и по чл. 325 ал.2 във вр. ал. 1 от Наказателния кодекс – за хулиганство, което се отличава с изключителен цинизъм и дързост. Изказването е разпространено в медиите на 10 януари 2019 г. Проверката е възложена на отдел „Криминална полиция“ към ОДМВР-Пловдив и ще приключи в законния срок.", "date": "2019.01.11", "title": "Прокуратурата се самосезира заради видеоклип с подбуждане към омраза в село Войводиново"}
{"url": "https://www.novinite.bg/articles/169608/30-godishen-balgarin-ubit-na-myasto-v-katastrofa-v-Sarbiya", "text": "30-годишен български гражданин загина при тежка катастрофа в съседна Сърбия. Инцидентът стана на магистралата между Нови Сад и Суботица, в северната част на републиката, недалеч от пункта за плащане на пътните такси край Сириг.Българинът е пътувал с камион, който е напуснал магистралата. Той загинал на място. Екипът на Бърза помощ, който е пристигнал на мястото на инцидента, е констатирал смъртта на българина. Според лекарите той изхвърчал от камиона при катастрофата, която е станала около 5.00 часа сутринта.Шофьорът на камиона се отървал само с леки наранявания и няма опасност за живота му. Мъжът е пуснат за домашно лечение, след като е бил прегледан в Спешния център на Войводина.Според полицията камионът е напуснал магистралата поради замръзнал и хлъзгав участък. Камионът се е движел със съобразена скорост. ", "date": "2019.01.11", "title": "30-годишен българин убит на място в катастрофа в Сърбия"}
{"url": "https://www.novinite.bg/articles/169557/Specsadat-izslushva-SRS-ta-po-deloto-sreshtu-Desislava-Ivancheva", "text": "Продължава делото срещу отстранения кмет на район \"Младост\" Десислава Иванчева, заместничката й Биляна Петрова и считания за посредник при предаването на подкупа Петко Дюлгеров.Днес в Специализирания наказателен съд ще бъдат изслушвани СРС-та. При предишното разглеждане на записите от специалните разузнавателни средства Биляна Петрова заяви, че те са свалени на хартиен носител с много грешки, които променят смисъла на казаното.Следващото заседание е насрочено за 21 януари, тогава ще бъдат изслушвани свидетели.Преди дни Апелативният спецсъд потвърди домашния арест на отстранения кмет на „Младост” Десислава Иванчева и заместничката й Биляна Петрова. По този начин двете подсъдими за подкуп жени окончателно остават извън ареста, където прекараха над 8 месеца. До този момент апелативните съдии на два пъти отменяха наложения на първа инстанция домашен арест, а съдията по делото Иво Хинов дори изрази съмнения за съдебен произвол от страна на втората инстанция.Иванчева и Петрова бяха пуснати под домашен арест за първи път през октомври, но не излязоха на свобода, защото втората инстанция отмени решението. Впоследствие съдия Иво Хинов ги пусна повторно, като този път решението трябваше да влезе в сила веднага. Апелативният специализиран съд обаче безпрецедентно се събра още същия следобед и отмени незабавното изпълнение. Случаят накара Върховният касационен съд да извърши проверка на апелативните съдии. Тя установи многобройни нарушения, включително това, че съдебният състав дори не е имал редовни протоколи от решението на първоинстанционния съд. В крайна сметка и този домашен арест беше отменен от втората инстанция. През декември Хинов пусна Иванчева и Петрова от ареста за трети път. В мотивите си Хинов отново констатира, че няма опасност от укриване, извършване на повторно престъпление или повлияване на свидетели, тъй като голяма част от тях вече са разпитани в съдебна зала. Заради упорития отказ на Апелативния съд да пусне двете жени от ареста, Хинов дори изрази съмнения за съдебен произвол от страна на втората инстанция. В крайна сметка днес за първи път Апелативният съд потвърди решението на Хинов. В мотивите на съда обаче се твърди, че Специализираният съд е излязъл от позицията си на арбитър и е концентрирал усилията си за компрометиране на горната инстанция, а многословните критики и изкривените интерпретации на Хинов били крайно неуместни и не придавали на определението му по-голяма авторитетност.", "date": "2019.01.11", "title": "Спецсъдът изслушва СРС-та по делото срещу Десислава Иванчева"}
{"url": "https://www.novinite.bg/articles/169569/Amerikanskata-armiya-izteglya-tehnika-ot-Siriya", "text": "Американската армия започна да изтегля техника от Сирия, предаде Франс прес, цитирайки представител на американското министерство на отбраната.\"Мога да потвърдя изтеглянето на техника от Сирия. Поради причини, свързани със сигурността, за момента не мога да съобщя повече подробности\", заяви вчера представителят. Телевизия Си Ен Ен съобщи първа за изтеглянето на техника, без да уточнява какво точно съдържа каргото.През декември президентът на САЩ Доналд Тръмп обяви пълно и незабавно изтегляне на 2000-те американски войници в Сирия, които се борят срещу джихадистката група Ислямска държава. Това изненада и обезпокои съюзниците на Вашингтон.По-късно американското правителство отправи много послания, за да тушира първоначалното впечатление за прибързаност, което оставиха думите на Тръмп. Вашингтон постави като условия за изтеглянето пълното поражение на Ислямска държава и поиска уверения, че кюрдските бойци, били се срещу джихадистите редом с американците, ще бъдат защитени.Графикът за изтеглянето на американските сили остава неясен, отбелязва АФП.", "date": "2019.01.11", "title": "Американската армия изтегля техника от Сирия"}
{"url": "https://www.novinite.bg/articles/169568/Povdigat-obvinenie-na-bivsh-deputat-po-Sudjukgejt", "text": "Специализираната прокуратура повдигна обвинение за изнудване на бившия народен представител Живко Мартинов.Ексдепутатът не се яви в прокуратурата в петък по здравословни причини. Представен е болничен лист до 15 януари. Предявяването на постановлението за привличането му като обвиняем е насрочено за 16 януариМартинов ще отговаря пред Специализирания наказателен съд за това, че в периода от януари 2012 г. до януари 2013 г., в Добрич, с цел да набави за себе си имотна облага, принудил А. П. П. да му предостави четири тона суров суджук, 30 кг филе „Елена“ и 30 кг телешка пастърма. Така бившият депутат причинил значителни имуществени вреди в размер на повече от 36 000 лева.Отправените към потърпевшия закани са: „Ако не ми доставиш суджука, ще те съсипя. Ще имаш големи проблеми, защото съм те вкарал в списъка на фирми, които трябва да дават. И ако не се случи това нещо, ще ти изпратя данъчните да ти разбият бизнеса. Когато реша, ще те вкарам в ареста“; „Акъли не искам, действай по-бързо, че съм ти вдигнал мерника и гледай суджука да е пак хубав като предишния суждук. Ако не ми доставиш суджука, ще те съсипя. Айде давай, мятам те, няма да те чакам много, че си на ръба.“; „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.“; „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил.“Определената мярка за неотклонение на Мартинов е парична гаранция от 20 000 лева. Предстои в кратки срокове Специализираната прокуратура да внесе обвинителния акт в Специализирания наказателен съд. Ако бъде признат за виновен, Мартинов може да получи наказание лишаване от свобода от 5 до 15 години, глоба от 5 000 до 10 000 лева и конфискация на имущество.", "date": "2019.01.11", "title": "Повдигат обвинение на бивш депутат по \"Суджукгейт\""}
{"url": "https://www.novinite.bg/articles/169575/Tramp-otnovo-predupredi-che-moje-da-vavede-izvanredno-polojenie", "text": "\r\nАмериканският президент поднови предупрежденията, че може да въведе извънредно положение в страната. Подобен ход би му позволил да заобиколи Конгреса за изграждането на стена по границата с Мексико. Заради отказа на демократите в Сената да отпуснат средства за подобно съоръжение, американското правителство остава блокирано.\r\n\r\n\r\n\r\n\r\n\r\n\r\n\r\n", "date": "2019.01.11", "title": "Тръмп отново предупреди, че може да въведе извънредно положение"}
{"url": "https://www.novinite.bg/articles/169591/Yunker-za-Brekzit-Ne-mi-haresva-perspektivata-za-lipsa-na-sporazumenie", "text": "Европейският съюз и британската премиерка Тереза Мей търсят нови начини за избягване на Брекзит без споразумение, но председателят на Европейската комисия Жан-Клод Юнкер подчерта, че не може да има предоговаряне на проектоспоразумението за Брекзита, предаде Асошиейтед прес.Въпреки затрудненията, които Мей среща при опитите си да убеди британския парламент да подкрепи сделката, Юнкер изрази надежда, че те ще получи подкрепата на депутатите във вторник.\"Ние преговаряме с британското правителство какви могат да бъдат тези разяснения\", които да й помогнат да получи подкрепа за споразумението, заяви Юнкер. Той обаче подчерта, че това \"не трябва да се бърка с предоговаряне\". \"Не ми харесва перспективата за липса на споразумение. Това би било катастрофа\", добави Юнкер по време на посещението си в Румъния, която е новият ротационен председател на ЕС.", "date": "2019.01.11", "title": "Юнкер за Брекзит: Не ми харесва перспективата за липса на споразумение"}
{"url": "https://www.novinite.bg/articles/169564/Tayani-se-nadyava-da-priemat-Balgariya-v-Shengen", "text": "На церемонията в букурещката зала \"Атенеум\" по повод началото на румънското председателство на ЕС, председателят на Европейския парламент Антонио Таяни изрази надежда, че Румъния и България ще бъдат приети в Шенгенското пространство по време на румънското председателство, предаде ТАСС.Ръководителят на Европейската комисия Жан-Клод Юнкер също каза по време на церемонията, че Румъния трябва да се присъедини към Шенгенската зона. \"Мястото на Румъния е в Шенген. Пред Европейския парламент защитих идеята Румъния да стане част от Шенгенската зона и си оставам предан на тази идея. Румъния трябва да стане част от Шенген\", каза Юнкер.В Шенгенската зона влизат 22 страни от 28 страни от ЕС. Великобритания, Ирландия и Кипър не влизат в Шенген. Румъния, България и Хърватия са на пътя на присъединяването към зоната.\"Днес повече от когато и да е било вярваме, че Европейският съюз безспорно е успешен, силен и жизнеспособен проект\", заяви на церемонията румънският президент Клаус Йоханис. Държавният глава, който е центрист и представлява Румъния на срещите на върха на ЕС, отправи критики към социалдемократическото правителство за неговата подготовка за ротационното председателство, както и за неговите планове за реформи на съдебната система, породили безпокойството и на Брюксел.", "date": "2019.01.11", "title": "Таяни се надява да приемат България в Шенген"}
{"url": "https://www.novinite.bg/articles/169549/Valejite-spirat-idva-slance", "text": "Днес валежите навсякъде ще спрат, а в повечето райони над Южна България облачността ще се разкъса и намалее до предимно слънчево. Ще духа слаб до умерен вятър от запад-северозапад. Максималните температури ще бъдат предимно между 0° и 5°, в София около минус 1°. В планините облачността също ще се разкъса и намалее. Ще духа умерен до силен вятър от запад-северозапад, с който ще нахлува студен въздух и през деня температурите ще се понижават. Максималната на височина 1200 метра ще бъде около 0°, на 2000 метра – около минус 6°.Над Черноморието ще бъде предимно облачно, след обяд на места по северното крайбрежие с разкъсвания на облачността. Преди обяд все още с превалявания, но и там валежите ще спрат. Ще духа слаб до умерен северозападен вятър. Максимални температури между 3° и 8°. Температурата на морската вода е 5-6°. Вълнението на морето ще бъде 2-3 бала, но ще отслабва.", "date": "2019.01.11", "title": "Валежите спират, идва слънце"}
{"url": "https://www.novinite.bg/articles/169577/Spipaha-stotici-kilogrami-tyutyun-bez-banderol-kraj-Varna", "text": "Около 450 кг нарязан тютюн без акцизен бандерол са задържали служители на сектор \"Икономическа полиция. Това съобщиха от ОДМВР - Варна.На 10 януари т. г., по време на специализирана полицейска операция по линия на престъпления, свързани с търговия с акцизни стоки без бандерол, около 10.25 часа, в село Приселци, е извършена полицейска проверка на лек автомобил с водач Г. Г. (33 г.) от село Тръстиково, неизвестен на органите на реда.Установено е, че в автомобила има 29 черни чувала, съдържащи нарязан тютюн. Направената експертна справка установява, че тегло му е 450 кг.По случая е образувано досъдебно производство, материалите са докладвани в Районна прокуратура – Варна. Г. Г. е задържан за срок до 24 часа.", "date": "2019.01.11", "title": "Спипаха стотици килограми тютюн без бандерол край Варна"}
{"url": "https://www.novinite.bg/articles/169554/Izlojba-Nashata-jivopis-v-novi-nasoki-v-stolicata", "text": "Изложбата „Нашата живопис в нови насоки” представя една посока на развитие на българското изкуство в първата половина на ХХ век. През 30-те и 40-те години художниците обръщат поглед към натурата, към реалността и модерния живот. Някои жанрове (натюрморт, пейзаж, портрет) придобиват значителна популярност, а стилът се ориентира към реалистичната художествена пластика. Тези процеси в нашето изкуство са в унисон с общоевропейски тенденции, които проникват в България главно чрез училите в чужбина български автори. В произведенията им се откриват в една или друга степен влиянията на различни направления, а едно от тях е възникналата във Ваймарска Германия нова предметност. Трудно може да се каже, че новата предметност присъства категорично и добре обособено в изкуството от 30-те и 40-те години в България. Най-силно свързан с немското движение е Кирил Цонев. Много по-често новата предметност се появява в стиловите решения в отделни творби и мотиви, в творчеството на различни автори, които изразяват социална ангажираност и интерес към новия начин на живот, свързан с модерния град, състоянията и забавленията, които той предлага. Именно поради тази причина откриваме по-скоро нейни отражения и защото тя прониква в една периферна за европейския художествен живот зона, тези отражения, появили се далеч от центъра, се характеризират с една особена своеобразност.В изложбата са представени четири тематични кръга: „Новият живот на предметите”, „Модерният град”, „Пейзажът”, Лицата на града”.  Сред авторите освен добре познати художници като Кирил Цонев, Борис Елисеев, Вера Недкова, Васил Бараков, са и по-малко показвани творци като Асен Василиев, Тодорка Бурова, Карл Йорданов, Асен Дочев. Експозицията представя над 100 работи, две от които непоказвани и непубликувани досега, а също и слабо познати произведения.В изложбата участват творби от фонда на СГХГ, на Националната галерия, на художествени галерии в страната и на частни колекции. Научен консултат е проф. Красимира Коева. Към изложбата е издаден каталог, а програма от тематични лекции и срещи с кураторите дава възможност за допълнително задълбочаване на отделни теми от експозицията.", "date": "2019.01.11", "title": "Изложба „Нашата живопис в нови насоки” в столицата"}
{"url": "https://www.novinite.bg/articles/169588/Merkel-v-Atina-Poemame-otgovornostta-za-nacistkite-prestapleniya", "text": "Германия \"поема изцяло отговорността за престъпленията\", извършени от нацистите в Гърция.Това заяви федералният канцлер Ангела Меркел по време на първото си официално посещение в Атина от 2014 г. насам, предаде АFP.Претенциите за финансови репарации, искани от Германия като компенсация за престъпленията, извършени по време на окупацията на страната от нацистите (1941-1944), са тема на стар дебат в южната ни съседка.Те бяха съживени от дълговата криза през последните години, отбелязват агенциите.", "date": "2019.01.11", "title": "Меркел в Атина: Поемаме отговорността за нацистките престъпления"}
{"url": "https://www.novinite.bg/articles/169600/London-nyama-da-otlaga-izlizaneto-ot-ES", "text": "\r\nВ Лондон напрежението расте с наближаването на вота в парламента по споразумението за напускане на Европейския съюз след четири дни. Правителствен говорител отхвърли тиражирани във вестник твърдения, че излизането на Великобритания може да бъде отложено.\r\n\r\n\r\n\r\n\r\n\r\n\r\n", "date": "2019.01.11", "title": "Лондон няма да отлага излизането от ЕС"}
{"url": "https://www.novinite.bg/articles/169550/Dvijenieto-v-tunel-Topli-dol-na-AM-Hemus-shte-e-dvuposochno-v-edna-traba", "text": "Оот 10:30 ч. до 13:30 ч. движението в тунел „Топли дол“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София. От 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.11", "title": "Движението в тунел „Топли дол“ на  АМ „Хемус“ ще e двупосочно в една тръба"}
{"url": "https://www.novinite.bg/articles/169559/Na-Kapitan-Andreevo-izpusnaha-dva-kamiona-s-nad-130-kg-narkotici", "text": "Два тежкотоварни камиона са задържани в турския град Текирдаг с укрити в тайници 600 000 таблетки „Екстази“ с общо тегло 134 килограма. Арестувани са трима души, предаде агенция DHA.Ръководителят на дирекцията по сигурността Мустафа Айдън заяви, че тировете са преминали безпроблемно през Румъния и България, но за трафика на опасния товар предварително е постъпил разузнавателен сигнал и екипите са пристъпили към операцията, уточнява сайтът „ТрафикНюз“.Полицията е последвала камионите, веднага след като са напуснали турското ГКПП \"Капъ куле\" при Одрин, спряла ги на изхода на магистралата в района на Текирдаг, пише offnews.bg. Той коментира, че този удар е спасил поне 1 милион души и отбеляза, че това е първият за тази година товар с рекордно количество дрога.", "date": "2019.01.11", "title": "На Капитан Андреево изпуснаха два камиона с над 130 кг наркотици!"}
{"url": "https://www.novinite.bg/articles/169552/S-250-hil-dushi-se-e-uvelichilo-naselenieto-na-stolicata-za-10-godini", "text": "Населението на София се е увеличило с 250 000 души през последните 10 години по данни на Главна дирекция \"Гражданска регистрация и административно обслужване\" (ГРАО) към МРРБ.  Общо 1 229 324 души са имали постоянен адрес в столицата през 2008 г. За сравнение към 15 декември 2018 г. броят на постоянните регистрации показва доста по-голяма цифра - 1 478 045. Двадесет и три хиляди души са се преместили да живеят в столицата в рамките само на една година. Тези данни не са съвсем пълни, защото показват само гражданите, които са се регистрирали, но има и такива, които не са го направили.  Има обаче и много хора, които само работят в града и пътуват всеки ден до родните си места, твърдят от общината.  Това, което привлича българите да идват в столицата са по-високите заплати и по-голямата възможност за намира на работа.  Заплатите в София са с почти 50% по-високи от тези в другите области в страната според данни на националния статистически институт (НСИ). Средното възнаграждение в града е 1513 лв., което прави с 380 лв. повече от средното в цялата страна - 1135 лв.  София е областта с най-висок стандарт в България според изследване на Института за пазарна икономика. Брутният вътрешен продукт на човек е 28 465 лв. през 2016 г. Десет процента е делът на населението под линията на бедността, което в страната е 23 на сто. Безработицата е едва 2,8 на сто, пише ", "date": "2019.01.11", "title": "С 250 хил. души се е увеличило населението на столицата за 10 години"}
{"url": "https://www.novinite.bg/articles/169556/Zaradi-izkazvane-na-Karakachanov-Romi-izlizat-na-protest-pred-MS", "text": "Ромският активист Лилияна Ковачева е подала жалба срещу вицепремиера Красимир Каракачанов заради негово изказване във Войводиново, в което той нарече ромите \"нагли\". Именно това провокира организирането и на протест пред сградата на Министерския съвет в понеделник.„Това, което ми потвърдиха в социалните мрежи е, че очаквам 200 души да бъдат на протеста. Той е мирен, с лозунги и искаме да изразим недоволството си от това, че ни накърниха достойнството. Смятам себе си за успял човек, отговорна съм и съм изминала достоен път от ромското гето до висшата администрация на България”, каза Ковачева в ефира на „Здравей, България”.На въпроса какво смята за конкретния случай с нападението над командоса Валентин Димчев от двама братя роми, тя отговори: „Не искам да защитавам хора, които проявяват агресия, и се разграничавам от това. Нека законите да се прилагат с еднаква строгост към всички граждани”.Активистката разкри, че се чувства пренебрегната от нападките, но добави, че има и други като нея от ромското общество.Лилияна Ковачева обясни и защо някои роми имат различен живот от останалите.„Ако ние сме убедени и искаме нашите деца да бъдат образовани, трябва да в началото да бъде принудително, за да осъзнаят смисъла на образованието”, категорична бе тя.", "date": "2019.01.11", "title": "Заради изказване на Каракачанов: Роми излизат на протест пред МС"}
{"url": "https://www.novinite.bg/articles/169558/Komandosi-izlizat-na-protest-v-podkrepa-na-prebitiya-voenen-ot-Vojvodinovo", "text": "Командоси излизат на протест във Войводиново в подкрепа на пребития военен Валентин Димчев. Протестиращите се обявяват срещу насилието.Пострадалият командос все е още е в болница, а двамата му нападатели бяха задържани и обвинени в нанасяне на средна телесна повреда по хулигански подбуди.Инцидентът стана повод и за проверка и събаряне на незаконните постройки в ромската махала в селото.", "date": "2019.01.11", "title": "Командоси излизат на протест в подкрепа на пребития военен от Войводиново"}
{"url": "https://www.novinite.bg/articles/169551/181-mashini-pochistiha-snega-v-Sofiya", "text": "Общо 181 снегопочистващи машини са чистили снега в София тази нощ. Работата продължава и в момента, съобщават от Столичната община.  Направени са обработки със смеси срещи заледяване заради обилния снеговалеж в някои квартали. Всички трасета, по които се движи градския транспорт, общинските пътища, Южната дъга, Околовръстният път и основни улици и райони са обработени приоритетно. Опесъчаване и избутване на снежна маса са извършени в планината Витоша на пътищата Бояна - Златни мостове и Драгалевци - Алеко. Няма промени в маршрута и разписанието на обществения транспорт. Снегопочистващата техника започва обработка и в някои вътрешно-квартални улици, започва почистването на спирки и подходи към подлези и тротоари.  Обход на терен извършват екипи на Дирекция \"Аварийна помощ и превенция\" и следят обстановката заедно със Столичния инспекторат.  В Кризисните центрове в София са пренощували 160 души без дом. Те са с постоянен режим на работа заради ниските температури. Всеки гражданин, които види човек нуждаещ се от подслон може да сигнализира на 070017310 или на 112. Температурите продължават да са много ниски. От общината напомнят на столичани да почистят прилежащите площи към сградите. Напомнят и на шофьорите да изкарват автомобилите си, само ако са подготвени за зимни условия, пише ", "date": "2019.01.11", "title": "181 машини почистиха снега в София"}
{"url": "https://www.novinite.bg/articles/169560/Verijna-katastrofa-kraj-Kran-Udariha-se-pet-koli", "text": "Верижна катастрофа стана на път в Казанлъшко тази сутрин. Пет автомобила са се ударили край град Крън, вероятно заради заледяване, съобщи Нова тв.При инцидента леко ранени са шофьорите на два от автомобилите.От АПИ допълват, че временно е ограничено движението по пътя Казанлък - Шипка в района на Казанлък поради ПТП-то.Шофьорите да се движат с повишено внимание и съобразена скорост по обходен маршрут Казанлък – с. Енина – с. Крън – Шипка и обратно.", "date": "2019.01.11", "title": "Верижна катастрофа край Крън: Удариха се пет коли"}
{"url": "https://www.novinite.bg/articles/169563/Vzriva-sas-zaboleli-ot-trihineloza-lica-v-Malko-Tarnovo", "text": "В Министерство на здравеопазването постъпи информация за регистрирани два взрива със заболели от трихинелоза лица.Единият взрив е регистриран от РЗИ-Бургас. След консумация на луканки, приготвени от диво прасе, отстреляно в землището на гр. Малко Търново, заболяват 8 души, 6 от които са хоспитализирани. Издирени и изследвани са 7 контактни лица, като  резултатите им са отрицателни. Своевременно е уведомена Областна дирекция по безопасност на храните (ОДБХ)-Бургас. В РЗИ-Кърджали е постъпила информация от общопрактикуващ лекар (ОПЛ) от  Крумовград за лица с оплаквания след консумация на месо от диво прасе, преди да са готови лабораторните резултати за трихинелоза. Предприети са спешни противоепидемични мерки. Създадена е организация със съдействието на ОПЛ и председателите на ловните дружинки да се извърши издирване и изследване на всички лица, консумирали от заразеното месо. Междувременно в УМБАЛ „Св. Георги“, гр. Пловдив е хоспитализирано 3-членно семейство, консумирали от месото. На 10.01.2019 г. в МЗ постъпи информация и от РЗИ-Хасково за лабораторно потвърден случай на трихинелоза при мъж, консумирал пържоли от отстреляно диво прасе в района на община Крумовград. До момента е издирен един контактен.Епидемиологичното проучване продължава по населени места. Министерството на здравеопазването обръща внимание: Трихинелозата е тежко протичаща паразитна болест при хората. Причинителите на заболяването са малки кръгли червеи - трихинели. Заболяването започва най-често от 5 до 25 дни след консумация на заразено с трихинели месо. Оплакванията най-често са: стомашно-чревен дискомфорт, висока температура, мускулни болки при движение, при гълтане, дъвчене, както и отоци около очите.На вниманието на членовете на ловно-рибарските дружества: Задължително да се извършва изследване на месото от отстреляните диви свине в лабораториите на БАБХ по места.За да се избегне заболяване от трихинелоза е необходимо месото от домашна свиня, добито в личното стопанство или диво прасе да се консумира само след изследване за наличие на трихинели. Приготвените месни продукти (кайма, наденица, суджук, луканка и др.) да се консумират след много добра термична обработка. При поява на описаните оплаквания незабавно да се потърси медицинска помощ от личния лекар, както и консултация с паразитолог.           Пазаруването на свинско месо и месни продукти да се осъществява само от утвърдени магазини и фирми. Трихинелозата запазва своето място на една от водещите хелминтозоонози в България. През 2018 г. са регистрирани 44 заболели лица след консумация на непроверено свинско месо и сурови/полусурови месни продукти от диви и домашни прасета.      Ежегодно с настъпването на есенно-зимния и ловен сезон за едър дивеч, с цел предотвратяване възникването на случаи и епидемични взривове от трихинелоза, Министерството на здравеопазването съвместно с националния консултант по паразитология,  изготвя и изпраща на регионалните здравни инспекции напомнително писмо за прилагане на необходимите противоепидемични мерки, съгласно действащата нормативна уредба.Предвид факта, че в рамките на три поредни дни в Министерство на здравеопазването постъпи информация от РЗИ-Бургас, РЗИ-Кърджали, РЗИ-Пловдив и РЗИ-Хасково за регистрирани случаи на трихинелоза и за лица, консумирали заразено месо от отстреляни диви прасета на територията на община Крумовград, Регионалните здравни инспекции следва да приложат в пълен обем и да проконтролират изпълнението на разпоредените от МЗ мерки.", "date": "2019.01.11", "title": "Взрива със заболели от трихинелоза лица в Малко Търново"}
{"url": "https://www.novinite.bg/articles/169562/Edin-milion-leva-pomosht-za-mandri-na-jivotnovadite-tazi-godina", "text": "През 2019 година животновъдите ще получат 1 млн. лева държавна помощ за изграждане на мобилни и стационарни мандри, реши на първото си за годината заседание Управителния съвет на Фонд \"Земеделие\".С пари от бюджета ще се подпомогнат фермери и организации на производители, които искат да преработват и продават сами продукцията си на фермерските пазари, като премахнат посредниците и получат по-висока цена за труда си.Кандидатите трябва  да са регистрирани по Наредбата за директни доставки.С друго свое решение Фонд \"Земеделие\" насочва 150 хил. лева, като помощ за купуване на млекомати и хладилни витрини.", "date": "2019.01.11", "title": "Един милион лева помощ за мандри на животновъдите тази година"}
{"url": "https://www.novinite.bg/articles/169573/Zaradi-loshoto-vreme-Otmeneni-poleti-ot-germanski-letishta", "text": "Близо 90 от полетите, планирани за днес на международното летище в Мюнхен, са отменени заради сложните метеорологични условия. Това съобщи германският в. \"Билд\", позовавайки се на администрацията на авиовъзела, предаде ТАСС. Преглед на изображението в TwitterПреглед на изображението в TwitterПреглед на изображението в TwitterПреглед на изображението в TwitterСилните снеговалежи, които парализираха части от Германия, в момента са спрели, но някои авиокомпании решиха да отменят полетите си.Заради заледяване и снеговалеж бяха отменени около 120 полета и на летището във Франкфурт, което е най-голямото в страната. По данни на изданието лошото време е причинило смъртта на общо 12 души в Австрия и Германия.Двете страни бяха засегнати от силни снежни бури, които откъснаха отделни места от света. През следващата седмица се очакват още снеговалежи.", "date": "2019.01.11", "title": "Заради лошото време: Отменени полети от германски летища"}
{"url": "https://www.novinite.bg/articles/169566/API-Nyama-da-se-vrashtat-pari-za-vinetki-pri-sgreshen-nomer-na-kolata", "text": "От пътната агенция уведомяват, че за сгрешени по вина на потребителя символи от регистрационния номер на колата платени суми за винетки не се възстановяват.Отговорността за правилното деклариране на данните е на потребителите.На собствениците, платили неколкократно за електронна винетка с един и същ период на валидност, ще бъде възстановявана надвзетата сума.Необходимо е да се изпрати заявление в свободен текст, адресирано до председателя на Пътната агенция, в което да се опише казуса.Към него трябва да бъде приложена информация за регистрационния номер на автомобила; начина на плащане и документите за плащането. Искането ще бъде разгледано и сумата ще бъде възстановена до 30 дни.Посочва се и банкова сметка, на която да бъде преведена сумата.Документите трябва да се изпращат на адрес: гр. София, пл. “Македония” 3, Агенция “Пътна инфраструктура” или в Областните пътни управления.Днес е възстановена надвзетата сума на деветима потребители.", "date": "2019.01.11", "title": "АПИ: Няма да се връщат пари за винетки при сгрешен номер на колата"}
{"url": "https://www.novinite.bg/articles/169583/38-mln-lv-otdelya-Stolichna-obshtina-za-remont-na-kvartalnite-ulici", "text": "Столичната община е предвидила 38 млн. лева за ремонт на кварталните улици в София през 2019 г., съобщи столичният заместник-кмет Дончо Барбалов пред БНТ.  Той уточни, че увеличават средствата за основен ремонт на улици всяка година, защото един от основните проблеми на общината са малките квартални улици, които не са поддържани през последните години. Това, което предстои за осъществяване на ремонтните дейности е да се проведе диалог с районните кметове.  Барбалов поясни, че веднага щом времето се затопли, ще подновят ремонтните дейности, които бяха преустановени заради отрицателните температури. Сред тях са ремонтът по ул. „Каменоделска“ и изграждането на тролейбусното трасе от Лозенец. Над милиард и шестотин хиляди е общата сума на \"Проектобюджет 2019\", от които над 550 млн. са предвидени за инвестиции. Това ще се дискутира днес на публичното обсъждане. Освен кварталните улици с приоритет за общината са изграждането на 15 нови детски градини. Те ще бъдат в районите \"Подуене\", \"Лозенец\", \"Студентска\", \"Триадица\", \"Нови Искър\" и други. Целта е до 3 години да елиминират проблема с недостига на места. През тази година предстои и санирането на 26 училища и детски градини.  Около 450 млн. лв.  от бюджетаса предвидени за инвестиции в транспортния сектор, пише ", "date": "2019.01.11", "title": "38 млн. лв. отделя Столична община за ремонт на кварталните улици"}
{"url": "https://www.novinite.bg/articles/169555/Novak-Djokovich-idva-v-Balgariya-za-Sofia-Open", "text": "Новак Джокович идва в България за Sofia Open. „Ако не като участник, то ще даде няколко безплатни уроци на нашите деца, и също ще се включи в официалната част от турнира. Организацията до момента е перфектна. Чичо му Горан Джокович е директор на турнира, има огромен опит, справя се по блестящ начин. Също и БФТенис натрупа сериозен опит при организирането на турнири“, обяви пред БТВ министърът на младежта и спорта Красен Кралев.Кралев коментира още, че имаме с какво да се гордеем при младите ни тенисисти, защото при 16-годишните номер 1 в света е Пьотр Несторов от Варна, при 18-годишните Адриан Андреев е вицеолимпийски младежки шампион, който завърши 2018 г. като четвърти в света, а сега е номер 2.Изявленията на Григор Димитров относно участието му в турнира Sofia Open Красен Кралев коментира така:„Не приемам думите му като критика, защото е имало много futures-и преди това, по времето, когато той е трябвало да играе в тях – той не е играел. Да не изместваме темата от това, че в България се организира един прекрасен ATP турнир, за който всички фенове мечтаят. Това е годината, в която този турнир е най-силен, едни от най-големите световни звезди, които са и по-напред в световната ранглиста от Григор, са избрали да участват в София. Казал съм го хиляди пъти – когато иска, Григор е добре дошъл да участва в този турнир. Ние не правим турнир за един човек, който и да е той. Поканили сме целия световен елит, от топ 30 имаме 6 тенисисти, които сами си избират София, защото знаят, че условията тук са прекрасни, българските зрители ще могат да гледат тенис от най-високо ниво“.", "date": "2019.01.11", "title": "Новак Джокович идва в България за Sofia Open"}
{"url": "https://www.novinite.bg/articles/169586/Dvama-dushi-zaginaha-zatrupani-ot-lavina-nad-Bansko", "text": "Двама любители на екстремните зимни спортове предизвикаха днес, преди около час, свличане на лавина в западните склонове на вр. „Тодорка“ и попаднаха под огромна снежна маса. Те бяха открити от планинските спасители, за съжаление, мъртви.Въпреки многократните предупреждения на ПСС, продължава практиката да се пренебрегва информацията за утежнената лавинна обстановка, както и указанията на планинските спасители за безопасно поведение във високата планина.Във връзка с очакванията, че през почивните дни стотици граждани ще се отправят към националните зимни курорти, Пресцентърът на БЧК информира отново, че ПСС при БЧК призовава за стриктно спазване на правилата за поведение в планините - на пистите и извън тях.Отново напомняме, че Планинската спасителна служба при БЧК ще оказва помощ при подаден сигнал на тел 112, респективно в Централния денонощен пост на ПСС при БЧК на тел. 1470 и 9632000.", "date": "2019.01.11", "title": "Двама души загинаха, затрупани от лавина над Банско"}
{"url": "https://www.novinite.bg/articles/169589/Jena-beshe-pometena-ot-bus-i-zagina-na-myasto-v-Rusensko", "text": "Жена е починала, след като е била блъснала от бус в село Басарбово, Русенско.  Сигналът за бус, блъснал жена докато е пресичала е получен в 07:29 часа. При удара жената е починала на място, съобщават от ОДМВР-Русе.Екип на ЦСМП я е откарал в УМБАЛ-Канев. Местопроизшествието е запазено и се извършва оглед. Предстои изясняване на причините за произшествието.", "date": "2019.01.11", "title": "Жена беше пометена от бус и загина на място в Русенско"}
{"url": "https://www.novinite.bg/articles/169581/Bageri-prodaljavat-da-sabaryat-nezakonnite-kashti-vav-Vojvodinovo", "text": "Трети ден багери влизат в ромската махала в село Войводиново, където двама младежи от ромски произход пребиха командос в неделя – на Богоявление.\r\nАкцията по събаряне на незаконни постройки продължава и днес.\r\nА в селото тази вечер в знак на подкрепа към пребития военнослужещ се събират и командоси. По информация на bTV ще се включат и спортни агитки.\r\nОбщината още не е решила какво ще се случи с терена, на който доскоро бяха незаконните постройки, но местната управа е категорична, че няма да се допусне отново незаконно строителство.\r\nДоскорошните жители на махалата са приютени при приятели и роднини в съседни села.\r\nХората от селото са решени да протестират, докато не падне и последната керемида на незаконните постройки.\r\n", "date": "2019.01.11", "title": "Багери продължават да събарят незаконните къщи във Войводиново"}
{"url": "https://www.novinite.bg/articles/169584/Rajon-Bankya-organizira-sreshta-za-srachni-balgarki", "text": "Столичният район \"Банкя\" кани всички малки и по-големи дами да усетят магията на бродирането и плетенето с жените от Седянка Българка. Събитието ще се проведе от 11:00 до 13:00 часа в Туристическия информационен център на Банкя.  Жените от Седянка Българка пазят живи българските народни традиции. Преди около 60–70 години жените са тъкали, прели, везали, плели и шили не само облеклото на цялото семейство, но и украсата на дома си. Известен е фактът, че българската шевица съдържа закодирана информация. Тя е свидетелство за богатата душевност на нашите предци и техния стремеж към красивото. Те са били задължителна част от традиционната българска носия. Били разположени по ръбовете в кръг. Разположени по този начин те символизират житейския кръговрат. Девойките втъкавали в чеиза си своите пожелания с помощта на закодираните символи в шевицата. Ако искате да се докоснете до тайните на плетенето и бродирането можете да посетите събитието в район Банкя на 12 януари 2019 г., пише ", "date": "2019.01.11", "title": "Район Банкя организира среща за сръчни българки"}
{"url": "https://www.novinite.bg/articles/169594/Pojar-v-uchilishte-v-Kardjali", "text": "Професионалната гимназия по механотехника в Кърджали се запали днес по обед, съобщи \"24 часа\".Пострадали са две учителки и един ученик, учителките са леко обгазени, а ученикът е получил травма, падайки по стълбите по време на евакуацията.Сигналът за пожара е получен на телефон 112 в 13:20 ч. и веднага на място са изпратени няколко екипа на пожарната, спешна помощ и полицията. Те са отцепили района и са евакуирали всички в сградата.В момента на пожара в училището е имало около 60 ученици и 15 души учители, и персонал. Все още не е ясно каква е причината за пожара.Криминалисти извършват оглед.", "date": "2019.01.11", "title": "Пожар в училище в Кърджали"}
{"url": "https://www.novinite.bg/articles/169592/Detskata-samota-se-prevrashta-v-nov-socialen-problem-za-Balgariya", "text": "\r\nДетската самота се превръща в нов социален проблем. Това е един от изводите в проекта на Национална стратегия за детето 2019 -2030 година, публикуван за обществено обсъждане.\r\n\r\nТози феномен се дължи преди всичко на трудовата миграция на родителите. Трансформациите в традиционните семейни отношения ограничават възможностите за нейното компенсиране, смятат авторите на стратегията.\r\nПроблем остава детската бедност\r\nПроблем остава и детската бедност, която според стратегията е с най-високите стойности през изминалите години. По данни на НСИ като бедни преди социалните трансфери се определят 37,9 на сто от децата от 0 до 17-годишна възраст, а почти половината от българските деца живеят в риск от бедност или социално изключване.\r\nПрез изминалите години продължава негативната тенденция на детското благосъстояние. В стратегията се отчита, че \"сивата икономика\" \"изяжда\" парите за подкрепа на децата.\r\nПроблемите на българското дете се задълбочават и заради нарастващия дял на самотните родители, трансформацията в модела на съвременното българско семейство. В стратегията е заложено стимулиране на проактивната роля на бащите в отглеждането на децата чрез организиране на обществени кампании за споделено родителство, както и навлизане на повече мъже в помагащите професии.\r\nНужен е нов Закон за детето и семейството\r\nВ проекта на стратегията се отбелязва, че от основно значение е създаването и приемането на нов Закон за детето и семейството. Разработването и приемането на Закон за детето и семейството вероятно ще стане още тази година, защото вече беше обявено като приоритет от министъра на труда и социалната политика Бисер Петков.\r\nПредвижда се да бъдат приети и национални стандарти за ранно детско развитие, както и тяхното въвеждане във всички услуги за деца в ранна възраст. Въвеждането на стандарти за качество на грижите в детските ясли и предучилищното образование в съответствие с Европейската рамка за качество за услугите за образование и грижи в ранна детска възраст, е заложено още в проекта на документ.\r\nПредстои актуализация на списъка на детските болести, за които НЗОК ще плаща лекарствата\r\nЩе има актуализация на списъка на заболяванията на деца, за чието домашно лечение на територията на страната НЗОК заплаща напълно или частично лекарствени продукти, медицински изделия и диетични храни за специални медицински цели, както и на медицинските изделия, прилагани в болничната помощ, заплащани от НЗОК .\r\nОтпадане на регулативните механизми на НЗОК за прегледи и изследвания на деца и разширяване на списъка на лекарствените продукти и консумативи за деца за домашно лечение, както и на медицинските изделия, заплащани от НЗОК, е заложено още в проекта на документ.\r\nПредвижда се да се подобрят уменията на медицинските специалисти от доболничната медицинска помощ за ранно разпознаване на прояви на депресия и тревожност при бременните и родилките и предоставяне на психологическа подкрепа за нуждаещите се жени.\r\nПредлагат се и нормативни промени за предоставяне на акушерска помощ на здравно неосигурени бременни жени с цел разширяване на достъпа до здравни грижи и проследяване на бременността.\r\nСтратегията предвижда актуализация на медицинските стандарти по педиатрия, неонатология и обща медицина. Целта е въвеждане на по-конкретни механизми за разпознаване на затруднения в развитието на децата, както и приемане на насоки за работата на специалистите в здравните заведения, базирани на научни доказателства.\r\nПредвижда се да се подобрят уменията на медицинските специалисти от доболничната медицинска помощ за ранно разпознаване на прояви на депресия и тревожност при бременните и родилките и предоставяне на психологическа подкрепа за нуждаещите се жени.\r\nЩе има и патронажна грижа с национален обхват за всички деца до 3-годишна възраст.\r\nКъм 2030 година трябва да са постигнати средните показатели на ЕС за медицински персонал, достъп до педиатрична грижа, стоматологична грижа, имунизации, болнично лечение и намаляване на детската смъртност\r\nЩе се въведе пълна и изрична забрана за телесно наказание над деца\r\nВ проекта на стратегия се предвижда и цялостна реформа в областта на правосъдието за деца и създаване на система за детско правосъдие, ориентирана към правата на децата. Въвеждане на пълна и изрична забрана за телесно наказание над деца, криминализиране на домашното насилие и въвеждане на ефективна работеща система за превенция, наблюдение и изпълнение на тези забрани, е заложено като цел на стратегията. Ще бъде въведена забрана за задържането и лишаването от свобода на деца под 14-годишна възраст.\r\nПредвидено е и ратифициране на Трети факултативен протокол към Конвенцията на ООН за правата на детето.\r\nОткъде ще дойдат парите за мерките в Стратегията?\r\nОсновният източник за финансиране на дейностите за изпълнение на Стратегията се очаква да бъдат държавният бюджет и общинските бюджети. Ще се търсят и допълнителни източници на финансиране по линия на Оперативните програми, финансирани от Европейския съюз, и от бизнеса.\r\nВ Пътната карта към Стратегията ще има прогноза за необходимите инвестиции през целия период на изпълнение на документа.\r\n", "date": "2019.01.11", "title": "Детската самота се превръща в нов социален проблем за България"}
{"url": "https://www.novinite.bg/articles/169599/Maya-Manolova-iska-pomosht-ot-evro-kolegata-sa-za-plana-Makron", "text": "Омбудсманът Мая Манолова изпрати писмо с настояване за съдействие до Европейския омбудсман Емили О‘Райли във връзка със спорните законодателни поправки в пакета \"Мобилност 1\", известен още като плана \"Макрон\", които са категорично в ущърб на българските превозвачи, съобщиха от пресцентъра на омбудсмана.Общественият защитник се обърна с писма и към председателя на Европейската комисия Жан-Клод Юнкер и председателя на Европейския парламент Антонио Таяни с искане поправките да не бъдат гласувани от настоящия състав на Европейския парламент с оглед изтичащия му мандат.В писмата до тримата Манолова посочва, че \"приемането на предложените поправки засяга сериозно основни права на превозвачите от всички източноевропейски държави, като същевременно грубо нарушава функционирането на общия пазар, конкурентоспособността, правото на достъп и свободното движение на хора\".По думите й новите изисквания, свързани със задължението на шофьорите да се връщат у дома на всеки 4 месеца, забраната на нощуват в кабините на тировете, при липса на изградени охраняеми паркинги и мотели, и новите правила за плащане, ще нанесат тежък удар на българските превозвачи и ще засегнат над 150 000 шофьори и техните семейства.\"След проблема с двойния стандарт при храните от едни и същи марки, неравноправното и дискриминационно третиране на бизнес организации и български граждани е поредна проява на политиката \"Европа на две скорости\" или както напоследък се оказва, \"Европа на два стандарта\", посочва Манолова.Омбудсманът подкрепя идеята за въвеждане на правила, но смята, че \"този ограничителен и протекционистичен подход не съответства на принципите на ЕС и общия пазар и води до неравноправно третиране на някои от субектите на ЕС\".Тя настоява за категорична позиция от Европейския омбудсман срещу приемането на поправките в пакета \"Мобилност 1\", които нарушават основни права и принципи на функционирането на общия пазар на ЕС.", "date": "2019.01.11", "title": "Мая Манолова иска помощ от евро колегата са за плана \"Макрон\""}
{"url": "https://www.novinite.bg/articles/169582/Lavina-padna-na-Bansko-i-ubi-edin-chovek", "text": "Един човек се издирва.Лавина падна на Банско и уби един човек. Още един се издирва. Очаквайте подробности!", "date": "2019.01.11", "title": "Лавина падна на Банско и уби един човек"}
{"url": "https://www.novinite.bg/articles/169602/Nad-5-mln-opakovki-s-lekarstva-veche-sa-s-kod-sreshtu-falshifikaciya", "text": "Над 5 милиона опаковки на лекарства вече имат специален код срещу фалшификация и са качени в българската система за верификация на лекарствата, съобщиха от Българската организация за верификация на лекарствата. Мярката е срещу фалшифициране на медикаменти и ще действа за целия ЕС от 9 февруари.След 9 февруари 2019 г. лекарствата с рецепта ще бъдат защитени срещу фалшифициране с така наречената система за верификация и всяка опаковка да има собствен код.В България към момента в системата вече са се включили над 1000 аптеки, включително над 70 болнични аптеки, 50 търговци на едро, 180 притежатели на разрешение за употреба на лекарства.През тази година ще се продават опаковки с и без уникален идентификационен код. След 9 февруари тази година ще се произвеждат само опаковки с код.По данни на Световната здравна организация, делът на фалшифицираните лекарства в развитите страни е 100 милиона опаковки годишно, а в останалите - до 30 процента от всички лекарства.Най-рисково е предлагането в интернет. Там по данни на Световната здравна организация рискът човек да попадне на фалшиво лекарство е 50 на сто.Верификацията на лекарствата се въвежда изцяло за защита на безопасността на пациентите, тъй като фалшивите лекарства представляват значителен риск за здравето и живота на хората", "date": "2019.01.11", "title": "Над 5 млн. опаковки с лекарства вече са с код срещу фалшификация"}
{"url": "https://www.novinite.bg/articles/169593/Ministar-Petkova-Do-3-meseca-zapochva-stroejat-na-interkonektora-s-Garciya", "text": "Най-късно до три месеца ще започне строителството по интерконектора Гърция-България, заяви днес на парламентарния контрол енергийният министър Теменужка Петкова. Проектът трябва да приключи през втората половина на 2020 г.С това ще започне и реалното изпълнението на договора между България и Азербайджан за доставка на 1 милиард кубични метра газ, посочи Петкова.„Тези доставки са пряко свързани с два изключително важни проекта, които се реализират. Това е проектът „Южен газов коридор“, от който основна неразделна част е интерконектора Гърция-България. Именно реализацията на този проект ще даде възможност България да изпълни договора, който е сключен през 2013 г. и да достави 1 млрд. кубични метра газ, който на практика представлява близо една трета от нашето потребление…“,„Тук вече наистина можем да говорим за една реална диверсификация на източника за доставка на природен газ и конкурентни условия и конкурентна среда“, каза Теменужка Петкова.Министърът на енергетиката съобщи още, че строителството и въвеждането в експлоатация на проекта за разширението на капацитета на подземното газово хранилище „Чирен“ ще приключи през 2024 г.Теменужка Петкова припомни, че до момента е изготвен технологичен проект за експлоатация и разширение, в който са подготвени и разработени четири варианта. Като икономически най-изгоден е одобрен третият вариант.Той предвижда „активен газ един милиард кубични метра газ, добив - от  осем до десет милиона кубични метра на ден и максимално резервоарно налягане до 150 бара“, обясни министър Петкова. И посочи, че тези параметри са определени въз основа на анализа на наличната геоложко-геофизична сондажна и резервоарно-инженерна информация за чиренската геоложка структура и капацитетните възможности на наземните съоръжения.", "date": "2019.01.11", "title": "Министър Петкова: До 3 месеца започва строежът на интерконектора с Гърция"}
{"url": "https://www.novinite.bg/articles/169595/Karakachanov-Vsyaka-obshtina-da-zapochne-da-buta-nezakonni-postrojki", "text": "\"Ситуацията във Войводиново е спокойна, населението е спокойно. 2/3 от гетото е премахнато. Оттук нататък е въпрос на процедура по-трайните постройки да бъдат също премахнати, защото и те са незаконно построени\". Това заяви вицепремиерът по сигурността и министър на отбраната Красимир Каракачанов по повод напрежението в пловдивското село Войводиново, където на Богоявление цигани пребиха командос.Каракачанов изрази увереност, че \"полицията ще си свърши работата\" на готвения в петък вечер протест, в който се очкава да се включат бивши и настоящи военни, както и футболни агитки.„Разговарял съм с ръководството на организацията на военните. Уверението е, че те отиват да изразят съпричастност с бития свой колега, а не да вършат незаконни действия. Аз им вярвам, защото все пак това са бивши офицери и генерали от Българската армия“, заяви вицепремиерът, цитиран от \"Нова телевизия\".Според него всяка община трябва да събаря незаконните постройки на своя територия, особено тези, които са направени от подръчни материали и са опасни.  , коментира още военният министър.", "date": "2019.01.11", "title": "Каракачанов: Всяка община да започне да бута незаконни постройки!"}
{"url": "https://www.novinite.bg/articles/169597/BABH-izvarshi-2-399-izvanredni-proverki-za-Koleda-i-Nova-godina", "text": "За периода от 17 декември 2018 г. до 2 януари 2019 г., във връзка с официалните празници Коледа и Нова година, Българската агенция по безопасност на храните (БАБХ) извърши 2 399 извънредни проверки в предприятия за производство и търговия на храни, складове за търговия на едро и дребно, заведения за обществено хранене, пазари и борси в цялата страна. Съставени са 18 акта за установяване на административно нарушение. 67 са издадените предписания за отстраняване на установени нарушения. Възбранени и насочени за унищожаване са 140 кг храни от животински и неживотински произход, от които 106 кг животински продукти – месни продукти, пилешки разфасовки, свинско месо и месни заготовки, 13 кг храни от неживотински произход с изтекъл срок на годност и нарушен температурен режим на съхранение и 21 кг млечни продукти и консерви без идентификационна маркировка. Най-честите констатирани нарушения са свързани със сградов фонд и оборудване, несъответствие на асортимента с този, вписан в удостоверението за регистрация, некоректно водене на записи по Системата за безопасност на храните и лоша хигиена.", "date": "2019.01.11", "title": "БАБХ извърши 2 399 извънредни проверки за Коледа и Нова година"}
{"url": "https://www.novinite.bg/articles/169596/Cvetan-Cvetanov-shte-poseti-Plovdiv-na-12-yanuari", "text": "Председателят на ПГ на ГЕРБ и зам.-председател на партията Цветан Цветанов ще посети гр. Пловдив на 12 януари 2019 г. (събота). Там той ще се срещне с актива на ГЕРБ-Пловдив област. На събитието, което ще се проведе в 11.00 часа в хотел „Империал“, ще присъстват народните представители от ГЕРБ-Пловдив област, областният координатор Георги Мараджиев, общинските ръководители, кметовете на общини, общинските съветници и кметове на кметства. В 16.00 часа Цветан Цветанов ще присъства на откриването на изложбата „Изкуството на свободата. От Берлинската стена до уличното изкуство“ на пл.“Римски стадион“. В 19.00 часа председателят на ПГ на ГЕРБ ще присъства на официалното откриване на Пловдив - Европейска столица на културата 2019 г.", "date": "2019.01.11", "title": "Цветан Цветанов ще посети Пловдив на 12 януари"}
{"url": "https://www.novinite.bg/articles/169598/Zapochvat-proverki-na-trite-ERP-ta-zaradi-cenite-na-toka", "text": "Започват проверки на трите ЕРП-та. Поводът са цените на тока за индустрията. Бизнесът и синдикатите вече обявиха,че те са прекалено високи и се задават фалити, съкращения на персонал и скок в цената на основни стоки.След извънредна среща между енергийното министерство и КЕВР, държавата реши - предприемат се спешни мерки. Една от тях- от 15 януари започват проверки на техническото състояние на електромерите. Проверките ще са за всички, както за индустриалните, така и за битовите абонати, на случаен принцип.", "date": "2019.01.11", "title": "Започват проверки на трите ЕРП-та заради цените на тока"}
{"url": "https://www.novinite.bg/articles/169603/Zapochvat-speshni-merki-v-energetikata", "text": " Министерството на енергетиката и Комисията за енергийно и водно регулиране започват две спешни мерки още от следващата седмица. От 15 до 25 януари стартират проверки в трите електроразпределителни дружества ЧЕЗ, ЕВН, Енерго про. Обект на проверка ще бъдат техническото състояние на съоръженията и електромерите, предаде репортер на БГНЕС. „Целта е да видят дали компаниите доставят реалната услуга, за която потребителите плащат. Ще се проверяват на случаен принцип електромерите както на битови, така и на бизнес потребители дали дават технически отклонения. Това уточни енергийният министър Теменужка Петкова на съвместен брифинг с председателя на КЕВР Иван Иванов, които са обсъдили мерки за стабилизиране на цените на индустриалния ток, който се търгува на енергийната борса. Двете институции ще проверят също лицензионната дейност на трите ЕРП-та. „Държавата е на своето място. Потребителите трябва да бъдат спокойни, че плащат реалната услуга, която за изразходвали“, категорична е Петкова. Втората спешна мярка е, че председателят на КЕВР свиква в понеделник ръководителите на трите ЕРП-та, шефовете на НЕК, АЕЦ „Козлодуй“, ТЕЦ „Марица Изток“ 2, НЕК, енергийната борса с участието на енергийния министър Теменужка Петкова. От пресконференцията стана ясно, че реалните купувачи от бизнеса не са поканени на разговора. Ръководителите на дружествата ще обсъждат възможност да се доставят на борсата различни количества енергия във всички сегменти, не само в този „Ден напред“, заради който скочиха синдикатите, че цените се манипулират и заради това бяха регистрирани шокови изменения с 350% в рамките за ден през тази есен. „Твърденията, че ще има скок на тока от юли с 15-20% нямат никакво основание. Ще се направи всичко възможно да няма скок на тока или ако в краен случай цената ще се вдигне минимално в рамките на годишната инфлация“, уверява Иван Иванов", "date": "2019.01.11", "title": "Започват спешни мерки в енергетиката"}
{"url": "https://www.novinite.bg/articles/169604/Rumen-Petkov-Nadyavam-se-Karakachanov-da-e-parviyat-i-posleden-ministar-kojto-kupuva-bojna-tehnika-za-da-bade-unishtojavana", "text": "Искрено се надявам се Каракачанов да е първият и последен министър, който купува бойна техника, за да бъде унищожавана! Второ: Ние от АБВ никога не сме заявявали, че някой иска да разполага ракети със среден и малък обсег на действие на наша територия, а сме настоявали пред българските институции, в това число и пред Министерство на отбраната, правителството и парламента да заявят категорично, че за нас като държава подобен акт би бил крайно недопустим. Трето: САЩ предупредиха, че след 60 дни излизат от споразумението за договора, свързан с ликвидирането на ракетите с малък и среден обсег на действие. И ние няма защо да се крием зад ЕС и когото и да е, а трябва да бъдем флагман на битката, в прекия смисъл на думата, за продължаването на този договор. Защото ние иначе ще бъдем потърпевши. Никъде не сме написали, че някой иска нещо от нас, а сме посочили, че настояваме за декларативна позиция от нашата държава, че няма да допуснем разполагане на ракети на наша територия. Това, че господин Каракачанов мълчи услужливо, наведен нанякъде, не е проблем на АБВ, а проблем на цялото ни общество и на държавата ни. Това заяви в своя позиция по повод изявлението в Народното събрание на вицепремиера и министър на отбраната Красимир Каракачанов, лидерът на АБВ Румен Петков. „Вярно е, че се срещнахме с г-н Каракачанов, но останах с впечатлението, че министърът на отбраната нито е чел доклада, който е внесъл в правителството, нито е чел предложението, свързано с ракетите със среден и малък обсег на действие, което ПП АБВ направи. Нечетящият човек, по принцип, винаги е под въпрос. Ако министърът на отбраната не е разбрал какво сме му написали и какво е внесъл в правителството, готови сме да му услужим за негово сведение и за сведение на най-близките му съратници, като публикуваме въпросните документи на нашия сайт и ги изпращаме на медиите“. „И още нещо: очевидно е, че този, отвсякъде виден политически функционер, не е разбрал, че проблемът с незаконните ромски постройки не може да бъде решаван община по община, а може да бъде решен само чрез държавна политика. Но той, както посочих по-горе, не само това не е разбрал“.", "date": "2019.01.11", "title": "Румен Петков: Надявам се Каракачанов да е първият и последен министър, който купува бойна техника, за да бъде унищожавана"}
{"url": "https://www.novinite.bg/articles/169601/Mareshki-VOLYa-kachava-rejting", "text": "Лидерът на ВОЛЯ и зам.-председател на НС Веселин Марешки коментира в кулоарите на парламента последните изследвания на общественото мнение на Алфа Рисърч. Според тях, неговият личен рейтинг в края на миналата година се е качил с 3,3% и това го прави единственият партиен лидер, към когото доверието се повишава. При всички останали се наблюдава спад. На евроизборите ВОЛЯ биха подкрепили 3-4% от гласуващите. „Това на практика прави ВОЛЯ четвърта политическа сила, защото ОП, за които се прогнозират 5,5-6%, са тройна коалиция. Ако им разделим процента на три, това означава, че всяка една от партиите вътре е след нас”, заяви Марешки. По думите му, повишаването на доверието към него и към ВОЛЯ е логичен процес, защото хората осъзнават кои са истинските патриоти в България. „ВОЛЯ е част от европейската патриотична вълна като член на Движението за Европа на нациите и свободата, заедно с Матео Салвини от Италия, Марин льо Пен във Франция, Щрахе в Австрия и други. На изборите през май тази вълна ще залее всички държави-членки и много ще промени досегашното политическо разпределение не само в Европейския парламент, но и в страните –членки”, коментира Марешки.", "date": "2019.01.11", "title": "Марешки: ВОЛЯ качава рейтинг"}
