{"url": "https://www.novinite.bg/articles/162416/Otmeniha-bedstvenoto-polojenie-v-Pirdop-situaciyata-v-Tetevensko-se-normalizira", "text": "Отменено е бедственото положение в Пирдоп, съобщиха от общината. Отговорните лица остават в готовност поради очакваните нови валежи, допълва местната власт.Вследствие на подобрените метеорологични условия и продължителния период без валежи от вчера по обяд до момента нивата на придошлите води са намалели значително. Изключение прави река Славци, която все още се оттича и поддържа високо ниво. От Общината уточняват, че речните корита на територията на община Пирдоп се поддържат в отлично състояние, което е ограничило последствията от дъждовете.Сформираната Комисия за обследване на щетите след бедствия започва огледи и оценяване размера на нанесените поражения. Пострадалите собственици на земеделски имоти следва да подадат заявления.Ситуацията в Тетевенско бавно се нормализира, предаде bTV. Бедственото положение обаче ще остане в сила и днес.Днес се очаква комисия да посети всички пострадали райони при последните обилни валежи и наводнения и щетите да бъдат оценени.Някои места са останали без вода, но е осигурена водоноска.", "date": "2018.07.26", "title": "Отмениха бедственото положение в Пирдоп, ситуацията в Тетевенско се нормализира"}
{"url": "https://www.novinite.bg/articles/162380/NS-razglejda-vetoto-na-prezidenta-varhu-Zakona-za-privatizaciya", "text": "Парламентът ще разгледа президентското вето върху промените в Закона за приватизационен и следприватизационен контрол. Във вторник президентът върна в Народното събрание изменения в закона, които според него не само не защитават, но и съществено увреждат обществения интерес.И ГЕРБ, и БСП ще подкрепят президентското вето, стана ясно още преди дни, а вчера икономическата комисия в парламента също се съгласи с държавния глава с пълно единодушие. След като ветото бъде прието, законопроектът ще подлежи на разглеждане по реда, предвиден за обсъждане и приемане на проектозакони.Пред депутатите стои и възможността да разгледат само отделни спорни текстове на върнатия закон.Промените в закона за приватизация  и следприватизационен контрол предизвикаха напрежение в коалицията на Обединените патриоти, като съпредседателите Волен Сидеров и Валери Симеонов си отправиха обвинения в лобизъм, а лидерът на Атака остро критикува ръководителя на НФСБ.Раздор между двамата предизвика и приетият на първо четене закон за шума, иницииран от Валери Симеонов и внесен в НС от Министерския съвет.Сидеров настоява законопроектът да бъде оттеглен, а Симеонов бе категоричен, че това няма как да се случи.", "date": "2018.07.26", "title": "НС разглежда ветото на президента върху Закона за приватизация"}
{"url": "https://www.novinite.bg/articles/162388/Vzriv-pred-posolstvoto-na-SASht-v-Pekin", "text": "Експлозията пред посолството на САЩ в Пекин тази сутрин е причинена от 26-годишен мъж, който се опитал да запали пиротехническо взривно устройство и се самонаранил леко в ръката, съобщи полицията, цитирана от Франс прес и Ройтерс. Няма друг пострадал при инцидента. Според представител на посолството взривното устройство е било \"бомба\". Преди това в. \"Глобал таймс\" съобщи, че полицията е отвела жена, която се напръскала с бензин и се опитала да се самозапали пред посолството.", "date": "2018.07.26", "title": "Взрив пред посолството на САЩ в Пекин"}
{"url": "https://www.novinite.bg/articles/162406/ChEZ-Rabota-na-stroej-e-prichina-za-vremennoto-spirane-na-toka-v-chasti-ot-Sofiya", "text": "При нерегламентирани изкопни работи на строителна фирма за втори път за по-малко от 10 дни бе скъсан кабел 20 киловолта на „ЧЕЗ Разпределение“ в кв. Горубляне. Без електрозахранване за 4 минути бяха 37 500 клиенти на дружеството в кварталите Младост 1, 2, 3, 4, Горубляне, Панчарево, Герман, Враня, 7-ми километър, Дружба 2 и Бистрица, а 3000 клиенти на ЧЕЗ в кв. Горубляне останаха без ток за около 30 минути, съобщиха от ЧЕЗ.През първите шест месеца на годината в резултат на несъобразени изкопни и ремонтни дейности на територията, обслужвана от „ЧЕЗ Разпределение“, са регистрирани 102 инцидента със скъсани кабели, в резултат на които е било прекъснато електрозахранването на 193 220 клиенти на дружеството.„Лятото е активен строителен сезон, затова не спираме да призоваваме строителните фирми да бъдат коректни, да спазват нормативите и да съгласуват предварително своите дейности с „ЧЕЗ Разпределение“, за да не се смущава комфортът на клиентите“, заяви Васил Василев, директор „Експлоатация и поддържане“ в „ЧЕЗ Разпределение България“.", "date": "2018.07.26", "title": "ЧЕЗ: Работа на строеж е причина за временното спиране на тока в части от София"}
{"url": "https://www.novinite.bg/articles/162393/Borisov-i-zam-generalniyat-direktor-na-Rosatom-obsadiha-yadrenata-energetika", "text": "Премиерът Бойко Борисов и първият заместник-генерален директор и директор на Блока за бизнес развитие и международен бизнес на държавната корпорация „Росатом“ Кирил Комаров отбелязаха успешното сътрудничество между българската и руската страна в изпълнението на проекта за удължаване живота на V и VI блок на АЕЦ „Козлодуй“, съобщиха от правителствената пресслужба.По думите на премиера Борисов продължаването срока на експлоатация на двата енергоблока на атомната ни централа е един от основните приоритети на правителството в областта на енергетиката. Запазването капацитета на ядрената енергетика ще гарантира сигурността на българската енергийна система.По време на срещата министър-председателят информира руската страна за решенията на Народното събрание и на Министерския съвет за възобновяване на дейностите по търсене на възможност за изграждане на АЕЦ „Белене“. Заложените от българска страна условия предвиждат изграждане на централата съвместно със стратегически инвеститор, на пазарен принцип и без предоставяне на държавна гаранция. „Приветстваме решението на българското правителство да възобнови проекта за АЕЦ Белене и ще се радваме да помогнем при неговото реализиране“, каза Кирил Комаров.", "date": "2018.07.26", "title": "Борисов и зам.-генералният директор на „Росатом“ обсъдиха ядрената енергетика"}
{"url": "https://www.novinite.bg/articles/162421/Deputatite-prieha-merkite-sreshtu-futbolnoto-huliganstvo", "text": "Парламентът прие окончателно на второ четене законовите промени срещу спортното хулиганство. Те бяха одобрени в спешен порядък заради началото на футболното първенство, отбелязва БТА. Достъпът до спортното мероприятие ще се осъществява чрез предоставянето на документ/знак, персонализиращ посетителите, или след разчитане на лична карта на посетителя от скенер за лични документи. Тази разпоредба ще влезе в сила една година след обнародването на промените. Разширяват се правомощията на ръководителя по сигурността и безопасността на спортното мероприятие, свързани с недопускането в спортната зона и спортния обект на лица с наложени принудителни административни мерки, на малолетни и непълнолетни без придружител. Въведено е изискването съгласието на дееспособен придружител на малолетни и непълнолетни да се удостоверява с декларация. Един пълнолетен човек може да бъде придружител на не повече от три деца до 16 години, освен в случаите на организирано посещение от учебни заведения или спортни организации и когато е родител, настойник, попечител или друго лице, което полага грижи за децата. В приетите промени е описано подробно поведението, което се счита за спортно хулиганство. То включва и отправянето на ругатни, други неприлични изрази, жестове и поведение, които са особено вулгарни, както и изрази и скандирания, насаждащи омраза на расова, етническа или религиозна основа. Системата от наказания е допълнена с принудителни административни мерки, които за определени противообществени прояви ще бъдат налагани от Районното управление на МВР, където е извършено деянието, а глобите са завишени. Например за нахлуване на спортния терен, хвърляне на предмети, отправяне на ругатни, предизвикване или участие в сбивания ще се налага глоба от 1000 до 2000 лв. и забрана за посещение на спортни мероприятия в страната и в чужбина за срок от една до две години. За посегателство над състезатели, съдии, полицейски органи или за унищожаване или повреждане на чуждо имущество ще се налага безвъзмезден труд в полза на обществото от 60 до 140 часа, или задържане в териториална структура на МВР за срок от пет до 15 денонощия, както и забрана за посещение на спортни мероприятия в страната и в чужбина за срок от две до три години. Когато противообществената проява е извършена от непълнолетен на възраст от 16 до 18 години се налага задържане в териториална структура на МВР за срок от пет до 10 денонощия и забрана за посещение на спортни мероприятия в страната и в чужбина за срок от една до две години. Въвеждат се допълнителни изисквания относно разполагането и използването на видеокамери на спортните обекти. Организаторите на спортни мероприятия ще унищожават видеозаписите не по-рано от три месеца след изготвянето им, освен в случаите, когато те съдържат данни за извършено престъпление или нарушение по този закон.", "date": "2018.07.26", "title": "Депутатите приеха мерките срещу футболното хулиганство"}
{"url": "https://www.novinite.bg/articles/162401/Kitaec-aktivira-vzrivno-ustrojstvo-do-posolstvoto-na-SASht-v-Pekin", "text": "Китаец на 26 години активира днес малко взривно устройство до посолството на САЩ в Пекин, като експлозията рани ръката на мъжа, преди силите на реда да го задържат, предаде БТА.Полицията съобщи, че никой друг не е пострадал при инцидента, станал на място, където обикновено китайски граждани се редят на опашка, за да бъдат интервюирани за виза.Експлозията е причинена от мъж от северния китайски регион Вътрешна Монголия с фамилия Цзян, обявиха властите, като посочиха, че няма опасност за живота му. Полицията не посочи възможните мотиви.Видеоклип в интернет показа дим във въздуха извън комплекса на дипломатическата мисия в китайската столица и как полицията блокира района около нея. Според очевидци силната експлозията била чута около 13.00 часа местно време.По-рано имаше съобщения, че полицията е отвела жена, която опитала да се самозапали край US мисията в 11.00 часа местно време. Не е ясно дали двата инцидента са свързани, посочва Би Би Си.Дипломатическият район, където стана експлозията, е в покрайнините на Пекин, като там се намират няколко посолства, сред които на САЩ, Индия и Израел.", "date": "2018.07.26", "title": "Китаец активира взривно устройство до посолството на САЩ в Пекин"}
{"url": "https://www.novinite.bg/articles/162402/Nankov-Obyavyavame-targ-za-137-km-na-Hemus-prez-tazi-godina", "text": "Търг за 137 км от магистрала \"Хемус\" ще обяви министерството през тази година. Това заяви пред bTV министърът на регионалното развитие Николай Нанков, като пример, че пътищата в Северна България са приоритет за кабинета.\"До 3 години и половина е реалистично да има магистрала от София до Велико Търново\", заяви Нанков. До края на месеца ще се обяви процедура за участъка от Ябланица до разклона Ловеч - Плевен.\"Вчера мина едно много важно решение на Министерски съвет за отчуждаване на имоти по отношение на участъка от Буковци към Белокопитово – август ще бъде първата копка и на него и ще сме готови предсрочно година и половина“, поясни министърът.До 2024 г. намерението е цялата \"Хемус\" да е готова. Ремонтът от Ябланица до Тетевен е с перфектни темпове.Върховният административен съд е насрочил заседание за пътя Русе – Велико Търново за 21 септември.„Говорим за жалби по екологичното законодателство, дори понякога и с политизиране на процеса. Понякога опозицията често се опитва да бламира, да спира процеса и да каже: „Ето, те не изпълняват ангажименти относно сроковете“. Но ако на 21 септември решението на съда е в полза на АПИ, стартираме процедурите и за автомагистрала Русе – Велико Търново, като очакваме строителството да свърши 2022 – 2023, в зависимост от скоростта на избор на строителя на трасето. Проблемът не е в строителството, вече се строи качествено и бързо, проблемът е докато се стигне до него“, каза Нанков. Той заяви още, че България строи найевтините магистрали, но не за сметка на качеството.", "date": "2018.07.26", "title": "Нанков: Обявяваме търг за 137 км на \"Хемус\" през тази година"}
{"url": "https://www.novinite.bg/articles/162405/Gorskite-pojari-v-Garciya-veche-ne-zastrashavat-naseleni-mesta", "text": "Интензивността на горските пожари в Гърция намаля в резултат на активните действия по тяхното потушаване и в момента не представляват заплаха за населените места, съобщи днес противопожарната служба на страната, предаде ТАСС. Според службата в района на населеното място Кинети, западно от Атина, е спряно придвижването на пламъците в посока към нефтопреработвателен завод и в посока курортното градче Лутраки. В момента на място работят 176 пожарникари със 74 пожарни коли, а хеликоптер пуска вода от въздуха. В района на Калитехнуполи, в източната част на Атика, действат 190 пожарникари с 96 пожарни коли, а също 90 души от доброволчески отряд. За подобряване на ситуацията способстваха излелият се снощи пороен дъжд, повишаването на влажността и захлаждането.", "date": "2018.07.26", "title": "Горските пожари в Гърция вече не застрашават населени места"}
{"url": "https://www.novinite.bg/articles/162409/Tereza-Maj-prizova-izbiratelite-da-ne-se-pritesnyavat-ot-Brekzit", "text": "Тереза ​​Май призова избирателите си да не се притесняват за Брекзит, въпреки че правителството й обяви планове за „складиране“ на храна, медицински изделия в случай на по-страшни последици.Идеята е англичани да се чувстват в увереност и комфорт от новините за плановете, които да бъдат изпълнени, ако Великобритания напусне ЕС без споразумение през март следващата година.Но изглежда все по-вероято да има дълбоки разделения в консерваторите по отношение на подхода на Мей, нейното тънко обществено мнозинство и продължаващата съпротива на ЕС спрямо това, което премиерът предлага.Заместник министър-председателят на Ирландия обвини премиера Мей, че говори за опасностите от несъгласието на Брекзит, а тя отвърна, че прави това, за да предупреди избирателите си за последствията от това, ако не успее да извлече максимума от Брекзит.Г-жа Май потвърди в телевизионно интервю, че планове за запасяване на основни стоки са в ход, ако вносът от ЕС бъде отрязан от запушени пристанища или регулаторни спорове.Но запитана дали се тревожи за хората, премиерът каза на британския Channel 5: \"Да не се притесняваме за подготовката, която правим, бих казала, че хората трябва да поемат увереност и утеха от факта, че правителството казва, че ние сме в преговори, работим за добра сделка.Смятам, че можем да постигнем добра сделка, но сме в правото си да се притесняваме, защото не знаем какъв ще бъде резултатът - нека се подготвим за всеки случай\".Тя добави: \"Не складираме, защото очакваме война! Това е да се уверим, че ще можем да продължим да вършим нещата, които са необходими, след като сме напуснали Европейския съюз, ако тръгнем без споразумение\".През следващите месеци правителството ще издаде серия от известия, предназначени да подготвят обществото и бизнеса за най-лошия сценарий от напускането на ЕС без сключване на сделка.Същевременно Международният валутен фонд предупреди, че общата икономика на Обединеното кралство ще страда много повече от ЕС - 4% от БВП, в сравнение с 1,5% в целия Европейски съюз.", "date": "2018.07.26", "title": "Тереза Май призова избирателите да не се притесняват от Брекзит"}
{"url": "https://www.novinite.bg/articles/162407/Borisov-Nerazbiratelstvata-sa-izgladeni", "text": "Два дни подред се провежда Коалиционен съвет заради някои възникнали неразбирания между парламентарните групи на ГЕРБ и \"Обединени патриоти\", които са главно по някои законопроекти.За да бъде избегнато това за в бъдеще, е изготвен регулярен график за срещи между парламентарните групи и правителството. Това каза премиерът Бойко Борисов на извънреден брифинг в Министерския съвет.\"Мисля, че нямаме спорна тема, която да не можем да решим с необходимия компромис в интерес на обществото\", допълни Бойко Борисов. По думите му мотивите за спорните текстове, както и как ще се действа за ветото на президента /б.р. по текстовете за закона за приватизация и следприватизационен контрол/ са изяснени.\"Коалицията е достатъчно стабилна, осъзната, и то не заради властта, не заради постовете и място в парламента, а заради това, че всичко останало би означавало голям хаос\", добави премиерът.", "date": "2018.07.26", "title": "Борисов: Неразбирателствата са изгладени"}
{"url": "https://www.novinite.bg/articles/162418/Stotici-migranti-shturmuvaha-Evropa-ot-Afrika", "text": "Испанските власти казаха, че стотици мигранти са щурмували граничните огради, отделящи северноафриканския испански анклав Сеута от Мароко, предаде Асошиейтед прес. Според полицията в Сеута около 400 мигранти може да са проникнали на испанска земя при щурма тази сутрин. Испания спаси над 400 мигранти, опитващи се да пресекат Средиземно море Африканци от страни на юг от Сахара, живеещи незаконно в Мароко, всяка година се опитват да стигнат до Европа, като се покатерват по високите 6 метра огради от бодлива тел, обграждащи Сеута и другия северноафрикански испански анклав Мелиля. Поредният масов щурм засилва натиска върху испанските власти заради миграционната вълна напоследък. По данни на Международната организация по миграция от началото на годината в Испания са пристигнали над 22 700 мигранти - три пъти повече в сравнение със същия период на миналата година. Близо 20 000 от тях са пристигнали по море.", "date": "2018.07.26", "title": "Стотици мигранти щурмуваха Европа от Африка"}
{"url": "https://www.novinite.bg/articles/162375/Kmetat-Jordanka-Fandakova-prisastva-na-redovnata-rabotna-operativka-na-Zona-4", "text": "На 24 юли, вторник, кметът на София Йорданка Фандъкова провери графика и хода на работите по изпълнение на Зона 4 – карето около площад \"Св. Ал. Невски\" в центъра на града. Кметът Фандъкова присъства на редовната работна оперативка на обекта заедно със зам.-кмета Евгени Крусев, ръководителя на проекта арх. Иво Пантелеев и представители на изпълнителя, строителния надзор, на дирекция \"Зелена система\", експлоатационните дружества \"Софийска вода\", \"Топлофикация\", \"ЧЕЗ Електроразпределение\" и Столичен инспекторат.В момента в зоната се работи на три обекта: градините \"Кристал\", \"Св. Климент Охридски\", както и ул. \"Московска\". Ще бъдат обновени алеите, осветлението и озеленяването в градините, а на ул. \"Московска\" започна ремонт на топлопровод. Предвижда се след ремонта на улицата да бъде освободен тротоарът от паркиране.В двете градини към момента се изпълняват дейности, свързани с полагането на нови настилки. Поради обилните валежи през последните дни има забавяне от графика на работа на градина \"Кристал\". Кметът Йорданка Фандъкова постави задача на изпълнителя да навакса със закъснението в графика на обекта. Тя подчерта, че е важно да се напредне като изключително стриктно се спазва технология и изискване за качество на работата.В градина \"Св. Кл. Охридски\" се извършва и подмяна на водопровод, подготвя се насипа за алеята към сградата на Националната художествена академия. На оперативката бе обсъдено и обезопасяването на дърветата по време на ремонта.Кметът Фандъкова подчерта, че опазването на дърветата е изключително важно.Предвижда се в градината \"Кристал\" да бъдат засадени нови над 20 дървета.Като част от Зона 4 се планира обновяване на тротоари, осветление и настилки по ул. \"Оборище\" от бул. \"Васил Левски\" до ул. \"Раковски\", ул. \"Париж\" от бул. \"Цар Освободител\" до ул. \"Московска\", ул. \"Дунав\" между ул. \"Московска\" и площад \"Александър Невски\", ул. \"15-ти ноември\" между пл. \"Народно събрание\" и БАН и ул. \"11 август\". Планира се да бъде освободен от движение и автомобили подходът към централния вход на катедралата \"Св. Александър Невски\", като участъкът от ул. \"Оборище\" – между храма и ул. \"Раковски\" – ще бъде затворен за движение.Проектът за обновяване на Зона 4 се изпълнява в периода 2018 – 2019 г. по Оперативна програма \"Региони в растеж\".", "date": "2018.07.26", "title": "Кметът Йорданка Фандъкова присъства на редовната работна оперативка на Зона 4"}
{"url": "https://www.novinite.bg/articles/162385/Facebook-deaktivira-196-sajta-i-87-akaunta-v-Braziliya", "text": "Facebook свали цяла мрежа от сайтове и лични акаунти, използвани за разпространение на фалшиви новини и пропаганда от членове на дясна бразилска групировка, съобщи Ройтерс, цитирайки неназовани източници, според които това е част от кампания преди изборите през октомври. деактивира 196 сайта и 87 акаунта в Бразилия заради ролята им в \"координирана мрежа, която се крие зад фалшиви акаунти във Facebook и заблуждава хората за същността и произхода на своето съдържание, като всичко това се прави с цел да се всяват раздори и да се разпространява дезинформация\", се казва в съобщението, публикувано от Ройтерс.В него не се идентифицират спрените сайтове или засегнатите потребители. Според източниците, пожелали анонимност, мрежата е била координирана от високопоставени организатори от \"Движението Свободна Бразилия\". То стана широко известно през 2016 г., когато оглави протестите, настояващи за импийчмънт на левия президент , с агресивна онлайн кампания, поляризирала политическите дебати в Бразилия.Представители на движението засега не са отговорили на многобройните искания за коментар по въпроса. Деактивираните днес страници от Facebook имаха общо над половин милион последователи и сред тях има сайтове както за сензационни новини, така и за явна политическа агитация с открито консервативен уклон.", "date": "2018.07.26", "title": "Facebook деактивира 196 сайта и 87 акаунта в Бразилия"}
{"url": "https://www.novinite.bg/articles/162414/Kaso-saedinenie-moje-da-e-predizvikalo-tragediyata-v-Garciya", "text": "Късо съединение в електрическата мрежа е предизвикало искрата, изпепелила хиляди домове и отнела живота на 81 души в Гърция.Това показват първите резултати от разследването на огнената трагедия.По информация на властите в Гърция общо изпепелените къщи в страната ще са повече от 2500. В кризисните щабове хората стават все повече и повече. Там се раздават дрехи и продукти от първа необходимост.Около 130 служители на армията и противопожарната служба продължават да търсят изчезналите, чийто брой е трудно да се определи.\"Получихме десетки обаждания, които съобщават за изчезнали лица\", заяви говорителката на пожарната Ставрула Малири, като добави, че сред изчезналите може да има мъртви, а други може да са се върнали по домовете си без да са информирали властите.В изаявление пред \"Скай ТВ“ кметът на Рафина заяви, че смъртността може да се покачи до трицифрено число. Той каза също, че 98% от Мати - градът, с повечето смъртни случаи - са унищожени, както и 50% от град Кокино Лиманаки.От 187 души, включително 23 деца, които са били ранени при пожарите, 60 възрастни остават в болница - 11 от тях в интензивно отделение, съобщи Министерството на здравеопазването.Създадени са списъци и се следва стриктна организация. На място ще започне изплащането и на първите обезщетения за хората, чиито домове са изцяло засегнати от пожара.,включително 5 000 евро за засегнатите семейства и 6 000 евро за тези с повече от три деца. Засегнатите бизнес компании ще получат 8 000 евро.Той обяви и данъчни облекчения, като освобождаването от данък върху имуществото на \"ENFIA“ за собственици, чиито Според Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас досега са проверили 720 домове и са установили, че 211 от тях са необитаеми. Други 234 къщи са сериозно засегнати и ще се нуждаят от ремонт.Повече от 125 изгорени коли са били отстранени от екипите, за да освободят улиците на Мати.Вчера стана ясно, и че 4 човека са били арестувани по обвинение за палеж на изток от Атина. Заподозрените са на възраст между 22 години и 26 години бяха арестувани от членовете на гръцката полиция, малко след като младежите са влезли с взлом в една от вече евакуираните заради огненият ад къщи. ", "date": "2018.07.26", "title": "Късо съединение може да е предизвикало трагедията в Гърция"}
{"url": "https://www.novinite.bg/articles/162386/Izzeha-kontrabanden-tyutyun-ot-tri-targovski-obekta-vav-Vraca", "text": "Контрабанден тютюн бе открит при полицейска проверка в три търговски обекта във Враца, съобщават от полицията.На 25.07.2018г. в 11:00ч. е извършена полицейска проверка в павилион  за перилни препарати, находящ се в гр. Враца, стопанисван от фирма с МОЛ Н. П. /30г/ от гр. Враца. В хода на проверката се намери черен полиетиленов плик съдържащ 4 плик със  с общо тегло 1,650 кг.На 25.07.2018г. в 11:00ч. е извършена полицейска проверка в склад за продажба на алкохол в гр. Враца, стопанисван от А. А. /40г/ от гр. Враца. В хода на проверката срещу обекта се намери черен полиетиленов плик съдържащ ситно нарязан тютюн с общо тегло 0,400 кг.На 25.07.2018г. в 11:00ч. е извършена полицейска проверка в магазин за продажба на филтри в гр. Враца, стопанисван от А. А. /52г/ от гр. Враца. В хода на проверката срещу обекта се намери кашон съдържащ 7  запечатани плика със ситно нарязан тютюн с общо тегло 2,800 кг.За случаите са уведомени служители на ММГ при ТМУ-Лом, които са образували митнически преписки по описа на ТМУ-Лом.", "date": "2018.07.26", "title": "Иззеха контрабанден тютюн от три търговски обекта във Враца"}
{"url": "https://www.novinite.bg/articles/162426/Angel-Djambazki-e-edinstveniyat-razpoznavaem-balgarskiya-evrodeputat", "text": "Публикувано във факти.бг: Запитани за това кой български представител в Европейския парламент могат да назоват, 45,9% от българите посочват името на политика Ангел Джамбазки. Популярността му е обяснима с факта, че 4 години след избора му за евродепутат, той запазва стабилното си присъствие и във вътрешния политически живот на страната, както и изразява активната си и последователна позиция по актуалните вътрешно и външнополитически въпроси, като успява както да запази подкрепата на традиционните си избиратели, така и да привлича нови. Това се посочва в изследване на „Барометър България“. 29,2% от анкетираните заявяват, че не се сещат за нито един български евродепутат, 1,6% назовават по име Петър Курумбашев, а 3% - Мария Габриел. Очевидно българските избиратели не правят разлика между евродепутат и еврокомисар, защото г-жа Габриел в последните години е именно еврокомисар, а не представител в ЕП. Останалата част от анкетираните – 20,3% познават по име някои от останалите 15 български пратеници в Европарламента. Нагласите на българските граждани за участие в най-близките избори – тези за Европейски парламент през 2019 г., не бележат особена промяна от последния месец, отчитат резултатите от проведена анонимна анкета от „Барометър България“ сред 863 пълнолетни български граждани в телефонно интервю в периода 20-25 юли 2018 г. На въпрос „Ако изборите за Европарламент се провеждат днес, за листата на коя политическа сила бихте гласували?“ 35,3% отговарят ГЕРБ, 28,9% - БСП, 17,8% за Обединени патриоти, 15,2% - ДПС, за други биха гласували 2,8%. При така заявените нагласи ГЕРБ биха излъчили 6 или 5 евродепутата, БСП – 5 или 4, ОП – 3, ДПС – 3 или 2. Двете големи партии ГЕРБ и БСП разчитат на своите традиционни електорати. Спецификата на вота за ДПС показва същото. Те трудно биха могли да привлекат периферни гласове и ще разчитат на твърдите си поддръжници. При Обединените патриоти, обаче, прави впечатление, че привличат подкрепа от доста по-широк кръг от избиратели от тези на съставните партии (ВМРО, Атака и НФСБ). Това е обяснимо с голямата разпознаваемост сред българските граждани на техния представител Ангел Джамбазки. Очевидно личността му допринася за по-голямата подкрепа за ОП и прибавя сериозен дял избиратели към чисто партийния електорат. Така изразените нагласи за гласуване на изборите за Европарламент почти припокриват данните на „Барометър България“ от преди месец. Тогава (в края на юни) заявката на респондентите за гласуване на европейските избори изглеждаше така: за ГЕРБ – 35,2%, за БСП - 28,6%, за ОП – 16,9%, за ДПС – 14,9%, Други – 1,8%. Одобрението към работата на българското правителство като цяло, както и на министър-председателя и вицепремиерите, се запазва. Вътрешнополитическите конфронтации между управляващи и опозиция, както и моментното напрежение в управляващата коалиция, породени от различни скандали през последните седмици, оказва леко влияние върху рейтинга на отделни политици, но не носи негативи за кабинета като цяло. В края на юли 2018 година работата на Министерски съвет е одобрявана от 44% от българските граждани – така, както е било и през миналия месец, когато приключи българското председателство на Съвета на ЕС. Министър-председателят Бойко Борисов е одобряван от 39% (през юни одобрението към него е било 37%). Външният министър и заместник министър-председател Екатерина Захариева получава одобрението на 24% от анкетираните (през юни работата й е одобрявана от 23%). Вицепремиерът Валери Симеонов отбелязва лек спад – одобряван е от 13% от участниците в проучването (през миналия месец 15% са одобрявали дейността му). Работата на военния министър и вицепремиер Красимир Каракачанов одобряват 36% от българите (процентът одобрение за работата му през юни е бил 35%). Заместник министър-председателят Томислав Дончев е одобряван от 30%, докато през юни 29% са изразили, че харесват работата му. Първосигналните емоционални реакции, породени от кризата с чума по животните в Странджа и евтаназията на стадата, в крайна сметка не са оказали значимо влияние върху доверието към правителството. Резултатите показват, че възникналото напрежение постепенно се уталожва. Като се има предвид, че скандалът до голяма степен бе породен от липса на информация в началото и тиражиране на редица измислени версии и фалшиви новини – сред които за умишлено заразяване и избиване на животните, за таен „внос“ на мигранти, последвалите реакции и разяснения от страна на членове на кабинета явно са оказали положителен ефект. В това число опровержението на Бойко Борисов за споразумение за прием на мигранти, гаранцията от страна на Красимир Каракачанов, че самолети с бежанци не кацат на военни летища и подробните разяснения на земеделския министър Румен Порожанов за размера на обезщетенията, неотложността на взетите мерки и европейските директиви, приложими към тази ситуация. Може да се каже, че адекватната реакцията на властта в този случай е разпиляла протестния дивидент, който опозицията се надяваше да получи, яхвайки протеста на животновъдите.", "date": "2018.07.26", "title": "Ангел Джамбазки е единственият разпознаваем българския евродепутат"}
{"url": "https://www.novinite.bg/articles/162374/Dnes-predi-obyad-na-mnogo-mesta-oblachnostta-shte-se-razkasa-i-namalee-do-slanchevo", "text": "Днес преди обяд, на много места облачността ще се разкъса и намалее до слънчево. След обяд и до полунощ отново ще се развива купесто-дъждовна облачност и ще има краткотрайни валежи и гръмотевици. В отделни райони валежите ще са интензивни, възможни са градушки. Ще духа до умерен северозападен вятър. Максималните температури ще са между 24° и 29°, за София – около 24°. Над планините облачността ще е по-често значителна. На много места, главно в следобедните часове ще има валежи и гръмотевична дейност. Ще духа до умерен северен вятър. Максималната температура на височина 1200 метра ще е около 18°, на 2000 метра – около 12°.По Черноморието облачността ще е предимно значителна, главно в следобедните часове ще има краткотрайни валежи и гръмотевици. Ще духа слаб до умерен северозападен вятър. Максималните температури ще са 25°-28°. Температурата на морската вода е 25°-26°. Вълнението на морето ще бъде 1-2 бала.", "date": "2018.07.26", "title": "Днес преди обяд, на много места облачността ще се разкъса и намалее до слънчево"}
{"url": "https://www.novinite.bg/articles/162397/Zakopchaha-maj-otkradnal-djip-ot-stolichen-hotel", "text": "Софийска районна прокуратура задържа за 72 часа лице за противозаконно отнемане на джип, собственост на румънски гражданин, съобщиха от пресцентъра на Прокуратурата на Р България. К. Герасимов е привлечен към наказателна отговорност за това, че на 9 юни 2018 г., около 22.40 часа, на паркинга на хотел „Метрополитън“, находящ се на бул. „Цариградско шосе“ 64, в съучастие, като извършител с две други лица, противозаконно е отнел чуждо моторно превозно средство – автомобил марка „Рейндж Роувър“, модел „Спорт“, с румънски регистрационен номер, от владението на П., без негово съгласие, с намерение да го ползва. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 27 юли 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.07.26", "title": "Закопчаха мъж откраднал джип от столичен хотел"}
{"url": "https://www.novinite.bg/articles/162389/Deca-opitaha-da-oberat-poshtenski-klon-v-Sliven", "text": "Две 14-годишни деца са задържани за опит за кражба от пощенски клон в кв. \"Възраждане\". Това съобщи Първолета Мандинска, говорител на ОДМВР – Сливен, цитирана от \"Фокус\". Децата са счупили прозорец на пощенския клон, но не са успели да откраднат нищо. Преди това те са откраднали и вещи от пенсионерски клуб в квартала. След като са видели, че не им вършат работа, са ги оставали. Двете децата са опитали да откраднат и пари от книжарница.", "date": "2018.07.26", "title": "Деца опитаха да оберат пощенски клон в Сливен"}
{"url": "https://www.novinite.bg/articles/162399/Zadarjaha-21-tona-nelegalen-spirt-na-Kulata", "text": "Нов опит за пренасяне през границата на голямо количество нелегален спирт предотвратиха митническите служители от Митница Югозападна, съобщиха днес от пресцентъра на Агенция „Митници“.На 20 юли 2018 година при проверка на товарен автомобил с българска регистрация, излизащ от страната през ГКПП Кулата, митническите служители откриват 21 000 литра нелегален спирт. По документи камионът превозвал изкуствен тор. По метода „анализ на риска\" превозното средство е селектирано за пролъчване с рентгенова апаратура. При последвалата физическа проверка митническите служители откриват, покрити с чували, опаковани като палети, 21 контейнера, всеки с вместимост 1000 литра, пълни с течност с мирис на алкохол. Направеното замерване на течността с денситометър е отчело 96,3 % vol алкохолни градуса. В хода на проверката са открити и 6 кашона с празни опаковки за тютюн за пушене.Акцизната стока, опаковките за тютюн и товарният автомобил, послужил за извършване на нарушението са задържани. Взети са проби за лабораторен анализ. Дължимият акциз за подобно количество спирт е над 200 000 лева. Работата по случая продължава.Предполага се, че спиртът е предназначен за производство на спиртни напитки, разпространявани в гръцките курорти.", "date": "2018.07.26", "title": "Задържаха 21 тона нелегален спирт на ''Кулата''"}
{"url": "https://www.novinite.bg/articles/162381/Dneven-horoskop-za-chetvartak", "text": "Вие обичате да сте в центъра на събитията, а днес събитията около вас ще са само конфликти, така че не е нужно да бъдете в центъра им. Днес мирът е от изключително голямо значение, така че опитайте да останете спокойни и да не се карате с хората.Днес ще забележите, че има промяна в енергията около вас. Също така днес ще ви се наложи да участвате в борба, без дори да го осъзнаете. Не позволявайте това да ви повлияе. Просто продължавайте да правите това, което сте правили до сега.Вашата производителност днес е възхитителна и ще свършите страхотна работа. Заслужавате да забавите темпото и да си вземете почивка. Трябва да се заредите с нова енергия, за да бъдете продуктивни отново. Вижте повече на : ", "date": "2018.07.26", "title": "Дневен хороскоп за четвъртък"}
{"url": "https://www.novinite.bg/articles/162383/Vtori-den-ot-nacionalniya-traur-v-Garciya", "text": "В Гърция продължават да издирват изчезнали по време на пожарите край Атина. Сред хората в неизвестност има и много деца. Идентификацията на телата е затруднена. Днес е вторият ден на национален траур за загиналите в огнената стихия. Властите потвърдиха смъртта на 80 души, а над 180 са ранени. Все още се търсят причините за пожарите. Четирима души са задържани по подозрение, че умишлено са предизвикали единия от тях. Те са на възраст между 22 и 26 години.", "date": "2018.07.26", "title": "Втори ден от националния траур в Гърция"}
{"url": "https://www.novinite.bg/articles/162412/Specakciya-sreshtu-drogata-v-Stara-Zagora", "text": "Специализирана полицейска операция за противодействие на престъпна дейност, свързана с придобиване, държане и разпространение на наркотични вещества, е проведена от служители на старозагорското Второ РУ на 23 юли. Това съобщиха от пресцентъра на МВР. В хода й около 15.30 часа на бул. \"България\" бил спрян за проверка лек автомобил \"Ауди А6\", управляван от 40-годишен мъж от Стара Загора. В колата били открити около 8 грама наркотично вещество – метамфетамин. При последвали процесуално-следствени действия в дома му били намерени още около 3 г метамфетамин и 15 кг ситно нарязан тютюн без акцизен бандерол. След изтичане на 24-часовото задържане с прокурорско постановление на мъжа е наложена мярка за задържане за 72 часа. Работата по образуваните три досъдебни производства продължава.", "date": "2018.07.26", "title": "Спецакция срещу дрогата в Стара Загора"}
{"url": "https://www.novinite.bg/articles/162413/Pratischiya-napraska-kontrolorki-s-lyutiv-sprej", "text": "Мъж напръска с лютив спрей две контрольорки в столичния градски транспорт, предаде БНР.Конфликтът станал, тъй като мъжът бил нередовен пътник и пътувал без билет. Когато две жени от контролата се качили в автобуса и го проверили възникнал скандал. Мъжът отказал да плати глоба.Той извадил от чантата си лютив спрей и напръскал двете жени. Нередовният пътник избягал веднага след това. Полицията го издирва.Жените са прегледани от лекарски екип и няма опасност за здравето им. Инцидентът е станал на столичния бул. \"История славянобългарска\".", "date": "2018.07.26", "title": "Пратисчия напръска контрольорки с лютив спрей"}
{"url": "https://www.novinite.bg/articles/162420/Zadarjaha-narkoplasor-v-Sofiya-pri-specakciya", "text": "Служители на Главната дирекция „Национална полиция“ и криминалисти от Пето РУ-СДВР проведоха специализирана полицейска операция срещу наркоразпространението в столицата. Задържани са трима мъже на 29, 26, и 25 години. Образувано е досъдебно производство по чл. 354а, ал. 1 от НК. У тях са открити наркотични вещества - марихуана (суха маса) и кокаин.При проведени допълнителни процесуално-следствени действия в жилище, обитавано от 29-годишния мъж, са намерени още марихуана, както и електронна везна. Според данните от разследването, младият мъж е разпространявал наркотици на територията на София. Повдигнати са му две обвинения – за разпространение на наркотични вещества и за притежание с цел разпространение. Наложена му е мярка за неотклонение „парична гаранция“.  Работата по случая продължава.", "date": "2018.07.26", "title": "Задържаха наркопласьор в София при спецакция"}
{"url": "https://www.novinite.bg/articles/162400/Prokuraturata-Otvlechenoto-momiche-v-Dobrich-e-drogirano-i-maltretirano-dni-nared", "text": "18-годишното момиче, отвлечено от мъж в Добрич, е било дрогирано и малтретирано в продължение на дни. Това е казало самото то пред разследващите, съобщи говорителят на главния прокурор Румяна Арнаудова пред NOVA. Момичето, обявено за издирване преди 20 дни, е открито при проверка на дома на мъж от Добрич. 32-годишният похитител е арестуван, повдигнати са му обвинения за държане на наркотични вещества и за противозаконно лишаване от свобода по начин, особено мъчителен за пострадалата и с опасност за нейното здраве.По сигнал на гражданин на 24 юли е извършено претърсване в дома на родителите на задържания, където е открито малко количество наркотични вещества. След това е претърсен и неговия дом в Добрич, където е открито момичето в безпомощно състояние. Момичето е разказало пред разследващите, че е било държано против волята си в апартамента, дрогирано в продължение на повече от 20 дни. То е било жестоко малтретирано – има външни следи от нараняване, има следи от загасяне на цигара по тялото и лицето ѝ, каза говорителят на главния прокурор. Момичето е откарано в добричката болница. То било в шок, но вече е адекватно и контактно, разказа зам.-директорът на добричката болница д-р Бисер Ботев пред NOVA. Лекарите са успели да стабилизират състоянието му. \"Виктория вече изглежда много по-различно от това, което аз видях при нейното приемане. Тя беше стресирана, била е малтретирана. Това не може да бъде описано с думи. 21 години работя като лекар, това не бях го виждал досега\", каза докторът, като обясни, че вече няма нужда от кръводаряване. Проблемът вече не е толкова физически, колкото психически, лечението там ще бъде дълго и трудно, смята той. Назначена е съдебно-медицинска експертиза, която ще установи вида на нараняванията на девойката, което може да доведе и до повдигане на още едно обвинение за мъжа - за причиняване на телесна повреда, каза Арнаудова пред Фокус.Мотивите на похитителя за отвличането не са ясни. Той е криминално проявен, осъждан е три пъти за държане на наркотици в малки количества, като и в момента има досъдебни производства за държане на наркотици. ", "date": "2018.07.26", "title": "Прокуратурата: Отвлеченото момиче в Добрич е дрогирано и малтретирано дни наред"}
{"url": "https://www.novinite.bg/articles/162376/Fandakova-Tazi-godina-podpomagame-stroitelstvoto-i-remonta-na-pet-hristiyanski-carkvi-v-Sofiya", "text": "\"Политиката за подкрепа на духовността и вярата е изключително важна. Всяка година с мой доклад отпускаме средства за строителство и ремонт на храмове в София, която е символ на религиозна толерантност. Подписах доклада за тази година за строителството и реконструкция на пет църкви и храмове, един от тях е първата Арменска апостолическа православна църква.\" Това каза кметът на София Йорданка Фандъкова при проверка на изграждането на Арменската апостолическа православна църква, която ще бъде първата в София.За Арменската апостолическа православна църква „Света Богородица“ от 2011 г. досега са отпуснати общо 310 хил. лв. и тази година ще бъдат отпуснати 40 хил. лева. Сградата се строи по проект на архитект Агоп Каракашян. Градежът е във фаза на довършителни работи.Тази година ще се финансират също и храм „Св. Пророк Илия” в \"Княжево\", храм „Св. Архангел Михаил” в Гробищен парк „Бакърена фабрика“ с 50 хил. лв. за довършване на сградата. За Централна софийска синагога се предвиждат 50 000 лв. за израждане на отоплителна система, а за Кремиковския манастир \"Св. Вмчк Георги Победоносец\" се предвиждат 50 хил. лв. за общежитие към манастира, в което се провеждат обучения за деца.През последните години са построени пет нови църкви с подкрепата на Столична община. Те са: църквата в \"Младост\" „Рождество Христово“, в с. Владая – „Успение на Пресвета Богородица“, в Долни Богров – храмът „Св. Св. Петър и Павел“, в район „Лозенец“ и параклис в с. Желява – „Св. Св. Петър и Павел“.Отпуснати са средства за ремонт и възстановяване на църквите „Св. Николай Мирликийски Чудотворец“, „Св. Мина“, за ротондата „Свети Георги“, за изграждане на църквите в Гробищен парк „Бакърена фабрика“ и в Малашевски гробища, храм „Св. Троица в кв. \"Драгалевци\", храм „Св. Параскева“ и др.", "date": "2018.07.26", "title": "Фандъкова: Тази година подпомагаме строителството и ремонта на пет християнски църкви в София"}
{"url": "https://www.novinite.bg/articles/162417/Izzeha-46-100-lv-pri-akciya-v-Kyustendil-zadarjani-sa-dvama-maje", "text": "Служители на Икономическа полиция в Кюстендил са иззели при операция 46 100 лв., компютърни конфигурации и документи, доказващи тегления на големи парични суми. Това съобщиха от областната дирекция на полицията.Процесуално-следствените действия са били направени вчера в студио за услуги в Кюстендил. Задържани са и съдържателят на студиото - мъж на 47 години и 53- годишният му управител. Те ще останат в ареста за 24 часа с полицейска заповед. По случая е започнато досъдебно производство, уведомен е и дежурен прокурор, допълниха от полицията.Справка на работещите по случая установила, че съдържателят на студиото е извършвал тегленията от сметката на фирма и преводи с пълномощно, издадено му от управителя й. Пари по сметката на фирмата са постъпвали и чрез ПОС-терминал.Управителят на фирмата пък се оказал безимотен 53-годишен кюстендилец.", "date": "2018.07.26", "title": "Иззеха 46 100 лв. при акция в Кюстендил, задържани са двама мъже"}
{"url": "https://www.novinite.bg/articles/162378/Nikolaj-Kolev-Bosiya-e-pod-postoyanno-nablyudenie-v-Universitetska-bolnica", "text": "По разпореждане на министър-председателя Бойко Борисов медицински екип на Университетска болница „Лозенец“ извършва през последната седмица постоянно наблюдение на здравословното състояние на Николай Колев-Босия и ежедневно поддържа на място лекарски екип и линейка. Днес, 25 юли 2018 г., в Университетска болница „Лозенец“ на Николай Колев-Босия бе направен обстоен медицински преглед и бяха извършени изследвания на всички органи и системи в организма. Резултатите от изследванията показаха задоволително за възрастта му здравословно състояние, което не налага наблюдение в болница. По време на престоя в болницата му бяха влети водно-солеви разтвори. Като лекари молим да не се спекулира със здравословното състояние на г-н Николай Колев.", "date": "2018.07.26", "title": "Николай Колев-Босия е под постоянно наблюдение в  Университетска болница"}
{"url": "https://www.novinite.bg/articles/162424/Ostaviha-v-aresta-narkodilara-pohitil-momiche-v-Dobrich", "text": "Районният съд в Добрич постанови \"задържане под стража\" на Мирослав Дяков, в чието жилище полицията установи 18-годишно момиче в безпомощно състояние. За взетата мярка съобщи окръжният прокурор Пламен Николов пред журналисти, предаде БТА. Съдебното заседание протече при закрити врата. Срещу задържания, който вече има шест осъждания, са повдигнати две обвинения - за противозаконно лишаване от свобода за повече от две денонощия по мъчителен и опасен начин за здравето на момичето, както и за държане на наркотици, посочи наблюдаващият прокурор Павел Любенов. По думите му ще бъде повдигнато и трето обвинение - за причинена телесна повреда, след като бъде назначена съдебно-медицинска експертиза за пострадалата. Окръжният прокурор е посетил пострадалата Виктория Георгиева в реанимацията на болницата в Добрич. Момичето има множество наранявания по главата, следи от гасене на цигари по лицето, засъхнала кръв по устата и носа от нанесени удари, каза Пламен Николов. Окръжният прокурор добави, че по сведения на лекарите пострадалата е постъпила в спешното отделение с много нисък хемоглобин след загуба на около два литра кръв и е била на ръба на оцеляването. Ехографските изследвания засега са показали, че няма увредени вътрешни органи и счупвания. Момичето е обявено след сигнал на майка му за местно издирване на 13 юли, а за общодържавно - на 18 юли. Мирослав Дяков е задържан в Добрич с наркотици на 24 юли, когато са били направени претърсвания на два адреса и пострадалата е открита, информира началникът на Първо РПУ Добромир Пеев.", "date": "2018.07.26", "title": "Оставиха в ареста наркодилъра, похитил момиче в Добрич"}
{"url": "https://www.novinite.bg/articles/162384/Blasnatoto-v-Sandanski-dete-ostava-v-tejko-sastoyanie", "text": "Остава тежко състоянието на 6 годишното дете, което беше блъснато от автомобил в Сандански. Това съобщиха от Пирогов, където момченцето беше настанено за лечение. Все още има опасност за живота му. доц. Румяна Андонова - н-к клиника по \"Детска реанимация\": Бяха направени необходимите изследвания, оттук насетне предстои по-специализирано лечение, което ще е в зависимост от състоянието на детето. Има реална опасност за живота. Прогнози на този етап не мога да дам още.", "date": "2018.07.26", "title": "Блъснатото в Сандански дете остава в тежко състояние"}
{"url": "https://www.novinite.bg/articles/162377/Evgeni-Krusev-Zakupuvame-10-renovirani-avtobusa-za-Vitosha", "text": "„Столичният автотранспорт“ ще закупи 10 реновирани автобусa, които ще се движат до Природен парк „Витоша“. Те ще заменят изцяло амортизираните превозни средства, които се движат по линии 63,163 и 66.\" Това каза  зам.-кметът Евгени Крусев по време на проверката си на редовността и обслужването на линия № 63.Автобусите ще бъдат съобразени с особеностите на маршрута по трите линии и с по–голям брой седалки, тъй като се пътува по-дълго и теренът е планински. Автобусите ще бъдат  с ръчни скоростни кутии и дизелови двигатели, което предполага  по-голяма устойчивост и  сигурност за пътуващите при продължително изкачване и спускане на сериозни наклони и голяма денивелация.Обществената поръчка за доставка ще бъде обявена през месец август. Очаква се превозните средства да бъдат доставени прeз зимата на тази година.\"Центърът за градска мобилност\" има за цел да следи натовареността на линиите и при необходимост да пуска допълнителни превозни средства до Природен парк „Витоша“ – каза още Евгени Крусев.  ", "date": "2018.07.26", "title": "Евгени Крусев: Закупуваме 10 реновирани автобуса за Витоша"}
{"url": "https://www.novinite.bg/articles/162391/Globiha-Burgas-s-nad-400-000-leva-zaradi-evroproekti", "text": "За периода 2007-2013 година на община Бургас са наложени санкции за допуснати нарушения при изпълнението на проекти по 3 оперативни програми- „Административен капацитет, „Развитие на човешките ресурси“ и „Рибарство“. Това става ясно след изпратено запитване от страна на депутата от БСП за България Николай Тишев.Общата стойност на наложените финансови корекции възлиза на 404 343,55 лева.От справката, която е изисква Тишев се вижда, че по „Административен капацитет“ общината е реализирала за периода 6 проекта, като по два от тях са наложени санкции са в размер на 7 756,99 лв.По програма „Развитие на човешките ресурси\" са реализирани проекти, свързани със създаване на нови възможности за деца и младежи с увреждания, подобряване на социалните услуги за деца в риск, за социално включване. Общият размер на наложените финансови корекции е 3 008,80 лв.Община Бургас е бенефициент и по проект за модернизация на рибарско пристанище „Сарафово\". Стойността на единствената финансова корекция по оперативна програма „Рибарство“ е 393 577,76 лв.Глобата е наложена по препоръка на Изпълнителна агенция „Одит на средствата от Европейския съюз\".Експертите са отчели незаконосъобразен срок за закупуване на документацията за участие; допуснати са да бъдат включени в договора за строителство доставки или услуги, които не са необходими за неговото изпълнение; неясна и незаконосъобразна методика на оценка на офертите и неправомерно отстраняване на участник. ", "date": "2018.07.26", "title": "Глобиха Бургас с над 400 000 лева заради европроекти"}
{"url": "https://www.novinite.bg/articles/162392/Speshna-pomosht-zaryaza-dete-samo-na-ulicata", "text": "Баща твърди, че екип на Спешна помощ в Русе отказал да качи 8-годишното му дете в линейката заедно с баба му и момченцето било оставено само на улицата. Случаят провокира спешна проверка на Здравното министерство, информира Нова.Детенцето и баба му се разхождали в центъра на Русе във вторник на обяд. Възрастната жена паднала и си счупила крака. Тя била качена в пристигналата на място линейка, но детето – не и останало на улицата само.По думите на бащата, след като линейката потеглила, непозната жена поела детето,разпитала го, научила къде работи майка му и го завела при нея. „Много ми се иска да има наказания, защото според мен това е неадекватна реакция“, заяви бащата.От Спешна помощ в Русе обаче отрекоха да имат каквато и да било вина и заявиха: „Нашият екип е действал съвсем адекватно. Колите са със застраховки „2+1“, което означава, че лекарите и пациентът, който се кара, са застраховани“. Затова правилата не разрешават придружители да се качват в линейките.Министерството на здравеопазването започна проверка по случая. Резултати все още няма.", "date": "2018.07.26", "title": "Спешна помощ заряза дете само на улицата"}
{"url": "https://www.novinite.bg/articles/162395/Zapochva-vzemaneto-na-vtori-probi-ot-stadata-v-zonata-okolo-ognishtata-na-chuma", "text": "От днес започва вземането на втори проби от стадата в десет километровата зона около огнищата на чума по дребните преживни животни. Изследвания ще бъдат направени и на животните в 20-километров периметър. По думите на кмета на град Болярово Христо Христов втори проби в населеното място ще се вземат в понеделник. В село Шарково все още външни лица не се допускат. Остават изградените постове на жандармерията. Във връзка със заболяването африканска чума по свинете се предприемат конкретни мерки в региона. Десет километра преди граничен пункт Лесово започва почистване, а автомобилите на вход и изход от страната се проверяват за недопускане на заразата.", "date": "2018.07.26", "title": "Започва вземането на втори проби от стадата в зоната около огнищата на чума"}
{"url": "https://www.novinite.bg/articles/162396/Ostaviha-v-aresta-maja-kojto-blasna-6-godishno-dete-v-Sandanski", "text": "Съдът в Сандански освободи под парична гаранция от 1200 лева шофьора, който вчера блъсна 6-годишно момче. Постановена му е най-леката мярка, тъй като мъжът е с чисто съдебно минало, но е в тежко здравословно състояние и няма как да се укрие. 73-годишният водач е привлечен като обвиняем за причиняване на тежка телесна повреда на дете по непредпазливост. Близките на раненото дете настояват да се прилага по-строг контрол на възрастните шофьори. Елисавета, баба на детето: Да има граница, да си минават. Защото законите ни се менят. Да си сложат нови закони. Да ги четат. Ако трябва на изпити да ходят. Да приравняват нещата. Да се стабилизираме. Да тръгнем от някъде да правим нещо. А не сега ще ми правят. Личните си там, неговите хора. Нека да помислят. След като бил в такова състояние, защо му позволяват да сяда зад волана? Никой ли не помисли, че може да се направи нещо непредвидено. Знаем, че секундата е много. Стават най-фаталните неща.", "date": "2018.07.26", "title": "Оставиха в ареста мъжа, който блъсна 6-годишно дете в Сандански"}
{"url": "https://www.novinite.bg/articles/162387/Predlagat-noshten-abonament-za-parkirane-v-Sofiya-shte-vaji-i-prez-pochivnite-dni", "text": "София въвежда нощен служебен абонамент за паркиране. Той ще влезе в сила още през август, ако на 26 юли Столичният общински съвет (СОС) приеме промените в наредбата за организацията на движението, пише \"24 часа\". Засега право да си купят нощно паркомясто ще имат само обекти в синята зона. То ще струва 650 лв. на месец, колкото е цената и през деня. Влизат в експлоатация още 50 паркоместа за платено паркиране в Асеновград Въвеждат в експлоатация още няколко зони за платено паркиране в Асеновград, таксуването на които ще се осъществява чрез SMS. 10 парко... Прочети повече “Нощният абонамент ще важи от 19:30 ч., когато приключва работното време на синята зона. Ще е валиден и през уикендите. Контролът ще се осъществява от паяци, които ще работят през нощта. Запитвания от хотели и заведения, които искат да ползват паркоместа и през нощта, са поводът за новото платено паркиране. Освен това има случаи на нерегламентирани паркинги през нощта особено пред заведения, които събират неправомерно пари от хората”, обясни общинският съветник от ГЕРБ Зафир Зарков, който е сред вносителите на промените. Ако има интерес, е възможно същият регламент да се въведе и за зелената зона впоследствие. 456 места са запазени като служебен абонамент в синята зона за през деня, което било не повече от 5% от всички места за паркиране, уточни Румяна Милова от Центъра за градска мобилност. След промените контролът над паркирането вечер ще се прави от 2 дежурни екипа, с паяците ще има и общински полицаи. “И сега имаме дежурен екип, който отговаря основно на сигнали за нарушители, паркирали върху места за хора с увреждания. В зависимост от броя на желаещите да ползват нощен служебен абонамент, ще определим и нужните екипи за контрол. Важно е да се знае, че ползвателят на съответното платено паркомясто трябва да подаде сигнал, че някой е паркирал на него без право”, обясни Милова. Синята зона в Пловдив ще е безплатна по празниците Паркирането в „Синя зона“ в Пловдив ще е безплатно през празничните дни за Великден – от 6 април Разпети петък до 9 а... Прочети повече При нарушение на колата няма да се слагат скоби, а директно ще се вдига от паяк. Няма да има ограничение по колко места може да закупи за нощен абонамент едно заведение. За всеки случай ще се иска становище от дирекцията по транспортна инфраструктура, като се взимат предвид организацията на движението, броят паркоместа за обществено ползване, броят на стикерите за паркиране на живеещите в района и режимът на сградите. Отпада обаче идеята за социална зона за паркиране около болници, църкви и други обекти на общинския съветник Симеон Славчев. “Обсъждаме идеята още от 2012 г. Няма как да се контролира дали, като спрете пред болница, отивате на преглед, а не в близкото кафене. Обсъждахме вариант да се получават талони от регистратурата в болницата, но няма как да се организира”, обясни Зарков. Въвежда се и ограничение до 3 винетни стикера за паркиране на домакинство за живеещите в синята и зелената зона. Засилват контрола над паркирането в Шумен Зачестяват случаите на паркиране на леки автомобили върху новоизградените тротоари в квартал „Тракия“, ул. „Съединени... Прочети повече Платени стават и паркингите на блокове, които не са на улицата. Причината - сигнали на граждани, живеещи в зоните, че достъпът до жилищата им е блокиран от паркирани коли, защото спирането е безплатно. Винетни стикери вече ще се издават и за 24 месеца, за да не се налага всяка година хората да подават документи. Правото на електромобилите да паркират безплатно в зоните става безсрочно. Те ще имат право до 4 ч. престой за зареждане на станция. Общината ще пусне процедура за изграждане на над 60 зарядни станции. Глобата за паркиране по пешеходни зони, тротоари и градинки става от 50 до 200 лв. Максималният ѝ размер досега беше 500 лв. Санкцията за неправомерно спиране върху място за хора с увреждания ще е 200 лв. Въвежда се и глоба от 150 лв. за спиране на трамвайни линии. От 1 ноември зелената зона ще се разшири с още 5500 места - горен “Лозенец”, част от “Красно село” - между булевардите “И. Гешов”, “П. Славейков”, “Тотлебен” и “Г. Софийски”, част от район “Възраждане” - между булевардите “К. Величков”, “Сливница”, “Ал. Стамболийски” и улиците “Д. Петков” и “Опълченска”, и в район “Оборище” - между булевардите “Христо и Евлоги Георгиеви”, “Ситняково”, “Д. Николаев” и ул. “Черковна”.", "date": "2018.07.26", "title": "Предлагат нощен абонамент за паркиране в София, ще важи и през почивните дни"}
{"url": "https://www.novinite.bg/articles/162382/Shte-poskapnat-li-okonchatelno-nagrevaemite-cigari", "text": "Ще поскъпнат ли окончателно нагреваемите цигари - това предстои да бъде решено днес в Народното събрание окончателно.Ако депутатите приемат окончателно предложените промени в закона за акциза, то очакванията са, че нагревните тютюневи изделия ще се увеличат от 5,5 лева на около 6 лева за кутия.  ", "date": "2018.07.26", "title": "Ще поскъпнат ли окончателно нагреваемите цигари?"}
{"url": "https://www.novinite.bg/articles/162394/NS-prie-na-parvo-chetene-tekstove-ot-Zakona-za-dvijenie-po-patishtata", "text": "Днес парламентът започна с обсъждане на промени в Закона за пътищата на първо четене. Системата за събиране на тол такси от тежкотоварните превозни средства у нас, които са над 3 и половина тона, ще започне да работи от 16 август догодина. Това гласуваха на първо четене депутатите. С промените се въвежда тол система и електронна винетка. Тежките над 3,5 тона автомобили ще използват тол системата на база изминатото разстояние. То ще се изчислява с монтиран Джи Пи Ес. Леките коли ще бъдат с електронни винетки, на база време, като тя влиза в сила от 1 януари 2019 година. Предвидена е възможност тол таксите да се заплащат по електронен път и в брой. Александър Ненков, ПГ ГЕРБ: Проблемът е в големите тежкотоварни превозни средства, които са с максимално допустима маса над 3,5 тона. Това са тези, които рушат. Повтарям - 240 милиона лева идват в агенцията от винетни стикери, 90 милиона идват от тежкотоварни превозни средства. Сами разбирате колко несправедлив е сегашният модел. Никола Динков, ПГ ,,БСП за България\": Ще има ли дублиращи пътища на тези, които са платени ? В много от страните, където е въведена тази тол система, освен платените пътища има и други, които не са платени - те са дублиращи пътищата, защото много добре знаем, че повишаването на таксата за тежкотоварните автомобили и за автобусите, ще доведе и до повишаването на някои други цени от това, което се ползва. Павел Шопов, ПГ ,,Обединени патриоти\": Къде са видели такова нещо в Европа да си минават ей така като бързи влакове през малка гара, през България, както минаваха и правеха катастрофи и нанасяха щети непрекъснато, пияните шофьори на турските тирове, да не се плаща нищо. Няма, години наред само България им беше на практика безплатна. Танер Али, ПГ ДПС: Инвестициите трябва да са синхронно направени и за общинската пътна инфраструктура, дори да има и регламент ако щете, когато се финансират такива инфраструктурни проекти от републиканската пътна мрежа, от приходите, които са влезли от тол таксата и от винетните такси, да бъдат съответно финансирани тези общини, през които се преминава и през общинска инфраструктура. Очаква се днес парламентът да разгледа върнатите от президента Румен Радев текстове от Закона за приватизация и следприватизационен контрол. Точката влезе в седмичната програма по предложение на председателя на Народното събрание Цвета Караянчева.", "date": "2018.07.26", "title": "НС прие на първо четене текстове от Закона за движение по пътищата"}
{"url": "https://www.novinite.bg/articles/162404/Izgrajdat-Hemus-kam-Targovishte", "text": "Започва изграждането на магистрала \"Хемус\" след пътен възел \"Белокопитово\" към Търговище. Това става ясно от решението на Министерски съвет за отчуждаване на имоти по трасето на автострадата. Агенци \"Пътна инфраструктура\" ще придобие два участъка с обща дължина 14,18 км според одобрения подробен устройствен план и парцеларен план за трасето от пътен възел \"Буховци“ до началото на пътен възел \"Белокопитово“. Имотите се намират в землищата на селата Макариополско и Буховци в Община Търговище и на селата Черенча и Градище в Община Шумен. Средствата за обезщетяване на собствениците са за сметка на Агенция \"Пътна инфраструктура“. Решението може да се обжалва пред Върховния административен съд в 14-дневен срок от съобщаването му на заинтересуваните лица по реда на Административнопроцесуалния кодекс. ", "date": "2018.07.26", "title": "Изграждат ''Хемус'' към Търговище"}
{"url": "https://www.novinite.bg/articles/162390/Magistrala-do-Veliko-Tarnovo-sled-35-g", "text": "Реалистично е до 3,5 години да има магистрала от София до Велико Търново. Това обяви министърът на регионалното развитие Николай Нанков. До 2024 очакваме цялата автомагистрала \"Хемус“ да е готова, уточни министърът. За изграждането на магистрала между Русе и Велико Търново се чака решение на върховния Административен съд (ВАС) на 21 септември, каза министърът на регионалното развитие. Ако на 21 септември решението на съда е в полза на АПИ, стартираме процедурите и за автомагистрала Русе – Велико Търново, като очакваме строителството да свърши 2022 – 2023 г., допълни той. След 40 г. е готов! Четири ленти отпушват трафика за Слънчев бряг По думите на Нанков строителството е бързо и качествено, но проблемът е в процедурите, докато се стигне до него. \"Този тунел ще е най-дългият в страната - 3 километра и 200 метра. Има много голям интерес от страна на чуждестранни компании и инвеститори за това строителство. Дори и да не се стигне до чужди инвестиции, държавата ще отпусне средства за строежа на този тунел”, обяви министърът. Според него е рано да се говори за тунел под Петрохан, където тепърва ще се прави предпроектно проучване. Той напомни, че проучванията за тунел под Шипка са започнали преди 15 години. За тол системата и винетките Нанков каза, че от януари следващата година влизат в сила електронните винетки. За камионите се въвежда тол-такса на база изминато разстояние. Хартиените винетки ще важат, докато им изтече срокът. \"За леки коли ще има уикенд винетка – цената и срокът, за който ще важи, е въпрос на дискусия. Никъде в Европа няма еднодневни винетки за автомобили\", коментира министърът.", "date": "2018.07.26", "title": "Магистрала до Велико Търново – след 3,5 г."}
{"url": "https://www.novinite.bg/articles/162398/Verijna-katastrofa-na-Carigradsko-shose-v-Sofiya", "text": " 39-годишен мъж е пострадал леко при верижна катастрофа на булевард \"Цариградско шосе\" в София. Той е откаран в УМБАЛ \"Света Анна\", но няма да се наложи хоспитализацията му.Според информация на очевидци пътният инцидент е станал в платното в посока центъра, близо до алея \"Пейо К. Яворов\".Все още не е ясна причината за пътнотранспортното произшествие.", "date": "2018.07.26", "title": "Верижна катастрофа на \"Цариградско шосе\" в София"}
{"url": "https://www.novinite.bg/articles/162410/Ot-1-noemvri-se-razshiryava-zelenata-zona-v-4-rajona-v-Sofiya", "text": "С близо 5500 места ще се увеличи зелената зона в четири столични района. Това са „Лозенец“, „Оборище“, „Красно село“ и „Възраждане“. Решението беше взето на заседание на Столичния общински съвет, предаде БГНЕС.„16 500 са местата в зелената зона в момента. Със „синята зона“ общият брой на местата за платено почасово паркиране в София са 21 500. До дни се очаква да станат готови схемите за разполагане на самите паркоместа и тогава ще може да кажем точния брой, с който се разширява зелената зона в четирите района. Имаме готовност при нужда да назначим и нови 70 служители, които да работят в разширените зони“, обясни Румяна Милова от Центъра за градска мобилност.Общинският съвет прие да се въведе и нощен абонамент в града, който ще работи от 19:30 до 08:30 ч.„ЦГМ ще има капацитет да работи и през нощта. Ние и сега имаме дежурен екип през нощта. По-важно е да се види колко ще бъдат клиентите на този нощен абонамент. Той се намира само в синята зона, която не е много голяма. Контролът ще се извършва съвместно с екипи на общинската полиция“, подчерта Милова.Тя добави, че цената за нощния служебен абонамент ще е същата като за дневния – 650 лв. на месец с тази разлика, че абонатите, които се очаква да са предимно нощни заведения ще могат да се възползват от екстрата и през уикенда.Румяна Милова обяви още, че иска общината да делегира повече контролни функции на дружеството, за да може да се подобри контролът върху неправилното паркиране в града, а не да разчитат на съдействие от „Пътната полиция“. Тя обяви също така, че до дни ще получат разрешение за изграждане на нов наземен наказателен паркинг в кв. „Надежда“.„На този паркинг ще има 80 места за обществено ползване срещу такса и 80 ще се използват от наказателния паркинг. Така ще може да въведем ред в кварталите, които са в близост до този квартал“, поясни Милова. ", "date": "2018.07.26", "title": "От 1 ноември се разширява зелената зона в 4 района в София"}
{"url": "https://www.novinite.bg/articles/162403/Organizaciya-na-dvijenieto-za-provejdane-na-futbolen-mach", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва: - От 00:00 до 24:00 часа на 29.07.2018 г. при сектор \"Г\" на Национален стадион \"Васил Левски\" от вход 20 до вход 26;- От 18:00 до 22:00 часа на 29.07.2018 г. на моста пред Национален стадион \"Васил Левски\" - 10/десет/ паркоместа;- От 20:00 часа на 29.07.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по: - ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\";- бул. \"Евлоги и Христо Георгиеви\" между пл. \"Орлов мост\" и бул. \"Черни Връх\";- бул. \"драган Цанков\" между бул. \"Евлоги и Христо Георгиеви\" и бул. \"Пейо К. Яворов\". „Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.07.26", "title": "Организация на движението за провеждане на футболен мач"}
{"url": "https://www.novinite.bg/articles/162419/Novi-pravila-za-parkirane-v-Sofiya-i-noshten-abonament", "text": "С близо 5500 места ще се увеличи зелената зона в „Лозенец“, „Оборище“, „Красно село“ и „Възраждане“. Решението ще бъде взето на днешното заседание на Столичния общински съвет.„16 500 са местата в зелената зона в момента. Със „синята зона“ общият брой на местата за платено почасово паркиране в София е 21 500. До дни се очаква да станат готови схемите за разполагане на самите паркоместа и тогава ще може да кажем точния брой, с който се разширява зелената зона в четирите района. Имаме готовност при нужда да назначим и нови 70 служители, които да работят в разширените зони“, обясни Румяна Милова от Центъра за градска мобилност.Общинският съвет ще приеме да се въведе и нощен абонамент за паркиране в столицата, който ще влиза в сила от 19:30 до 08:30 ч.„Центърът за градска мобилност ще има капацитет да работи и през нощта. Ние и сега имаме дежурен екип. По-важно е да се види колко ще бъдат клиентите на този нощен абонамент. Той се намира само в синята зона, която не е много голяма. Контролът ще се извършва съвместно с екипи на общинската полиция“, подчерта Милова.Тя добави, че цената за нощния служебен абонамент ще е същата като за дневния – 650 лв. на месец с тази разлика, че абонатите, които се очаква да са предимно нощни заведения ще могат да се възползват от екстрата и през уикенда.Румяна Милова посочи още, че иска общината да делегира повече контролни функции на дружеството, за да може да се подобри контролът върху неправилното паркиране в града, а не да разчитат на съдействие от „Пътната полиция“. Тя обяви също така, че до дни ще получат разрешение за изграждане на нов наземен наказателен паркинг в кв. „Надежда“.„На този паркинг ще има 80 места за обществено ползване срещу такса и 80 ще се използват от наказателния паркинг. Така ще може да въведем ред в кварталите, които са в близост до този квартал“, поясни Милова.", "date": "2018.07.26", "title": "Нови правила за паркиране в София и нощен абонамент"}
{"url": "https://www.novinite.bg/articles/162422/Mostat-mejdu-Veliko-Tarnovo-i-Shemshevo-shte-e-gotov-do-15-septemvri", "text": "До 15 септември ще бъде готов новият мост над р. Янтра, който е част от четвъртокласния път между Велико Търново и с. Шемшево. Строителните дейности напредват, увериха се кметът на Старата столица Даниел Панов, народният представител Цветан Цветанов и министърът на регионалното развитие и благоустройството Николай Нанков. Почти завършени са фундаментите и колоните на новия обект, предстои полагането на панелите и оформянето на пътното платно. С пускането на моста ще бъде възстановена най-бързата транспортна връзка на пет села със Старата столица и със Западната индустриална зона. Строителството бе наложително заради частичното рухване на свода на старото съоръжение, причинено от обилните снеговалежи през миналата година. Веднага след конституирането на 44-о Народно събрание и след сформирането на настоящето правителство, проектът за моста бе внесен в комисията за бедствия и аварии, а необходимите средства бяха осигурени от държавния бюджет. До 15 август, когато е празникът на с. Арбанаси, ще бъде завършен вторият етап от ремонта на пътя Велико Търново – Арбанаси – Горна Оряховица, в участъка от архитектурния резерват до железничарския град. И този инфраструктурен обект бе инспектиран от Даниел Панов, Николай Нанков и Цветан Цветанов. Първият етап от реконструкцията обхвана участъка от Велико Търново до с. Арбанаси, като трасето бе разширено и укрепено, оформено бе отводняване, положена бе нова асфалтова настилка. Същите дейности са изпълнявани и в останалата част до Горна Оряховица. Щом бъде готово, третокласното републиканско шосе между двата града ще облекчи над 7000 пътуващи дневно. Финансирането за основния ремонт бе осигурено от държавния бюджет.", "date": "2018.07.26", "title": "Мостът между Велико Търново и Шемшево ще е готов до 15 септември"}
{"url": "https://www.novinite.bg/articles/162425/Tejka-katastrofa-zatvori-glavniya-pat-Stara-Zagora-Kazanlak", "text": "Тежка катастрофа затвори главния път между Стара Загора и Казанлък. Челно са се ударили два автомобила край разклона за село Ягода.Ранени са трима души, които са транспортирани в старозагорската болница. Причините за произшествието се изясняват.", "date": "2018.07.26", "title": "Тежка катастрофа затвори главния път Стара Загора-Казанлък"}
{"url": "https://www.novinite.bg/articles/162408/Nameriha-korab-na-2300-godini-kraj-balgarskiya-bryag", "text": "Кораб, потънал край нашите брегове през 3 век преди новата ера, е бил намерен по време на картирането на Черно море. Това каза пред БНР доц. Любомир Димитров, научен секретар на Института по океанология във Варна. Изследването на дъното на Черно море е част от два проекта за изследване на европейското крайбрежие.  За три години край българските брегове океанолозите са открили 42 потънали кораба. Повечето от тях - дървени, са потънали още преди Първата световна война. Някои от тях са от периода на Византийската и Османската империи и дават нова информация за търговските пътища в Черно море. Заради сероводорода в Черно море на 200 метра дълбочина тук няма живот и съответно микроорганизми, които консумират дърво. Това е дало на учените уникалния шанс да намерят корабите и товарите им запазени. Това прави Черно море перфектно запазено гробище за кораби.  Откритите от морските археолози кораби са на дълбочина от 60 до 1800 метра. Всички плавателни съдове са заснети и включени в интерактивна изложба, която скоро ще бъде показана във Варна. В нея всеки посетител ще може да види триизмерно изображение на кораба, разположението му на морското дъно, товара му. Океанолозите са картографирали и многобройни газови извори на дъното на Черно море. \"Газ-метан се просмуква от морското дъно и образува около себе си колонии от бактерии, които консумират метан, а също и от други, които се хранят с въглерода, отделян при консумацията на метан. Така се образуват стълбове от циментиран пясък, подобни на тези, които има на Побити камъни\", обяснява доц. Димитров. Най-близкият извор се намира пред Златни пясъци. Там, на километър навътре в морето, ясно се вижда как газът бълбука на повърхността на водата. Извори има и пред местността \"Зеленика\", и в района на \"Дълбока\" по Северното Черноморие, но всички те са с малък дебит.", "date": "2018.07.26", "title": "Намериха кораб на 2300 години край българския бряг"}
{"url": "https://www.novinite.bg/articles/162415/Testvat-tri-meseca-noshten-slujeben-abonament-za-parkirane-v-Sofiya", "text": "\"Новият нощен служебен абонамент за паркиране в синята зона в София ще бъде тестван три месеца. След това ще се направи анализ и ще се прецени дали да бъде въведен за постоянно\", съобщи кметът на София Йорданка Фандъкова на сесията на Столичния общински съвет (СОС).Нощният служебен абонамент в синята зона ще действа и след 19:30 часа през уикендите. Цената на едно паркомясто е 650 лв. колкото е тази и на дневния абонамент за паркиране.\"Причина за въвеждането му са искания на хотели. На този етап няма необходимост от въвеждане на нощна синя зона\", каза Фандъкова.Промените в наредбата за организацията на движението, които предвиждат разширение на зелената зона за паркиране от 1-ви ноември в още четири квартала, сред които горната част на “Лозенец” и “Зона Б 5”, трябва да бъдат гласувани по-късно от общинарите, съобщи вестник \"24 часа\".\"Сега платените места за паркиране в синята и зелената зона са 21 500. С разширението те ще станат 27 000 - 28 000\", каза Румяна Милова от Центъра за градска мобилност (ЦГМ).От средата на август живеещите в новите подзони за паркиране ще могат да подават документи за винетни стикери. Ще бъде отворен нов офис на ЦГМ в метростанция “Европейски съюз”. С промените в наредбата се дава право винетка да се издава и за 2 години, а не само за една както е сега. Въвежда се и ограничение от до три стикера на семейство.След дебати СОС пусна концесията на над 2600 спирки на градския транспорт в столицата. Те ще бъдат разделени в четири пакета, като един кандидат ще има право да участва за максимум две, за да няма монопол. Концесията е за срок от 15 г. с опция за още 5 г. Всички спирки трябва да бъдат подменени до 2 г. от старта на концесията. Общината очаква да получи минимум 80 000 лв. концесионна такса годишно за всеки от 4-те пакета.“Важни са ползите за града - подмяна на всички спирки и увеличение на броя на тези, които ще имат навес - от 1100 сега до 1500-1800 след концесията. Заложени са ясни регламенти за прекратяване на концесията при неспазване на договорите”, каза Фандъкова. Тя обясни, че за подмяната на всички спирки са нужни 18 млн. лв., които общината ще може да се инвестира в ремонт на тротоари, строителство на детски градини и др.Фандъкова обаче не скри, че очаква обжалване на концесията и даде пример с тази за градските велосипеди под наем, която не може да тръгне вече втора година.Съветниците гласуваха и новата наредба за рекламата, с която се редуцира броя на билбордовете, забранява се покривната реклама в центъра и се въвежда ограничение за размера на партерната реклама по витрините.", "date": "2018.07.26", "title": "Тестват три месеца нощен служебен абонамент за паркиране в София"}
{"url": "https://www.novinite.bg/articles/162379/Korneliya-Ninova-se-sreshtna-s-kitajskiya-poslanik", "text": "Лидерът на БСП Корнелия Нинова проведе работна среща с Н.Пр. Джан Хайджоу, Извънреден и пълномощен посланик на Китайската народна република. Акцент в дискусията бяха инициативите „16+1“ и „Един пояс, един път“, както и възможностите за подобряване на сътрудничеството между България и Китай в икономически план, в сферата на земеделието, инфраструктурните, транспортни и енергийни проекти, както и в научния, образователния, технологичен обмен и обмена на стоки и суровини. Председателят на БСП изтъкна важността на Китай като първостепенен партньор на България и добави, че двете страни имат отлични политически отношения, основаващи се на взаимно доверие и уважение. Нинова изрази желание политическият диалог да продължи на балансирана основа и сътрудничеството, да има практически измерения. Председателят на БСП подкрепи подписаните над 20 споразумения по време на визитата на премиера на Китай Ли Къцян. В рамките на работната среща бе дискутирана и предстояща визита на делегация на БСП, водена от Корнелия Нинова, която ще посети Китай. Посещението е по покана на китайската страна и ще бъде реализирано през втората половина на 2018 г. По време на срещата бяха обсъдени още- политическата обстановка в Европейския съюз, отношенията между Китай и Германия, както и отношенията със САЩ. От страна на посолство на Китайската народна република участие взеха още г-н Ян Дзианцун, политически съветник, г-н Ян Сюй, първи секретар по политическите въпроси и г-жа Му Ди, втори секретар. От страна на БСП участваха още Петър Витанов, член на ПГ „БСП за България“ и член на Групата за приятелство с Китай и Никола Митов, експерт в Международния отдел на БСП.", "date": "2018.07.26", "title": "Корнелия Нинова се срещна с китайския посланик"}
{"url": "https://www.novinite.bg/articles/162411/Slujitel-na-NSO-e-nameren-martav-na-plaja", "text": "Служител на НСО е намерен мъртъв на скалите под бетонния кей на плажа Отманли край Бургас. Безжизненото тяло на 37-годишния мъж е открито в 09.05 часа тази сутрин. Забелязал го е случаен гражданин, който по това време отивал на плаж. Това съобщиха пред Дарик-Бургас от Областната дирекция на МВР. На мястото е изпратена полиция и медицински екип. При първоначалния оглед на трупа е установено, че смъртта е настъпила след удавяне. На плажа криминалистите открили телефона и дрехите на загиналия. Според очевидци, тялото било в напреднал стадий на разложение. Трупът е откаран за аутопсия в отделението по Съдебна медицина в УМБАЛ-Бургас.По случая е образувано следствено дело.", "date": "2018.07.26", "title": "Служител на НСО е намерен мъртъв на плажа"}
{"url": "https://www.novinite.bg/articles/162423/Promenyat-iziskvaniyata-kam-hranite-v-detskite-gradini", "text": "Променят се изискванията към безопасността и качеството на храните за най-малките. Хлябът, месните продукти и рибата също трябва да отговарят на новите правила.Забранява се предлагането на ядки, с изключение на смлени, в менюто на децата. Чаят в училищните столове и будки може да е плодов или билков, но без оцветители, овкусители и кофеин. Лютеницата ще трябва да е само по браншови стандарт. От менюто на най-малките отпадат и храни с ароматизанти.\"Основните храни, които предлагат на децата в училищата и детските градини, са тестени и захарни изделия. Въпреки, че има регулация децата да се хранят с поне 300-350 грама пресни плодове и зеленчуци, практически това не се случва. Това води до затлъстяване, до нездравословно и непълноценно хранене\", коментира Анелия Иванова от Фондация „За храната” пред NOVA.Д-р Димитър Димитров от Министерството на земеделието и храните добави, че храните, за които няма утвърдени стандарти трябва задължително да отговарят на изискванията за здравословно хранене. Това ще доведе до по-добро хранене в детските градини.\"Контролът по отношение на храната в училищата е по-слаб. В детските градини основният контрол осъществяват самите учители, педагози. Там децата няма как сами да избират\", допълни Анелия Иванова.Диетологът Огнян Симеонов обясни, че най-важното при избора на месо е то да бъде добре обработено. Храните трябва да са одобрени и от независима лаборатория.На изискванията за качество и безопасност трябва да отговарят и филийките хляб, които предлагат на най-малките. За предпочитане е той бъде от мляно брашно и с квас.Изцяло се забраняват пакетираните храни като вафли и бисквити. Дори и ако използването на хидрогенирани мазнини в тях да е частично.\"При нас и досега правилата са били много строги и всичко, което идва при нас е проверено – по стандарт\", каза Рена Димитрова, детска градина „Сърчице”.", "date": "2018.07.26", "title": "Променят изискванията към храните в детските градини"}
