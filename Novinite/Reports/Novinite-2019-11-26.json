{"url": "https://www.novinite.bg/articles/182908/Shesti-blok-na-AEC-Kozloduj-sprya-za-2-chasa", "text": "В 7.11 часа тази сутрин генераторът на шести блок на АЕЦ „Козлодуй” бе изключен автоматично след сработване на защита на блочните трансформатори, съобщиха от атомната централа. Изключването е предшествано от автоматично повторно включване на електропровод „Петрохан” на около 65 км от АЕЦ „Козлодуй”. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор. След направена проверка на системите и съоръженията на шести блок бе потвърдено, че те работят нормално, и в 9.03 часа блокът отново бе включен към електроенергийната система на страната. Пети блок на АЕЦ „Козлодуй” работи с пълно натоварване на мощността.", "date": "2019.11.26", "title": "Шести блок на АЕЦ „Козлодуй“ спря за 2 часа"}
{"url": "https://www.novinite.bg/articles/182919/Spipaha-narkodilar-v-plovdivskiya-kvartal-Stolipinovo", "text": "Наркодилър е заловен в неделя в пловдивския квартал \"Столипиново\". Това съобщиха от пресцентъра на МВР. В следобедните часове на деня, при проверка от служители на Шесто РУ, 53-годишният криминално проявен и осъждан мъж изхвърлил на земята 11 пакетчета със съмнително съдържание. Експертна справка показала, че веществото е от рода на синтетичните канабиноиди с тегло 0,96 грама. Извършителят е отведен за срок до 24 часа в полицейския арест. Срещу него е образувано бързо производство по чл. 354а, ал-1 от НК. Работата по документирането му продължава под ръководството на окръжната прокуратура.", "date": "2019.11.26", "title": "Спипаха наркодилър в пловдивския квартал \"Столипиново\""}
{"url": "https://www.novinite.bg/articles/182928/MVnR-otpuska-200-000-lv-v-pomosht-na-Albaniya", "text": "\r\nВъншно министерство отпуска 200 хиляди лева за възстановяване на щетите от земетресението в Албания. Това съобщи външният министър Екатерина Захариева по-повод най-тежкото земетресение в страната от 1979 година насам.\r\n\r\n\r\n\r\n\r\n\r\n", "date": "2019.11.26", "title": "МВнР отпуска 200 000 лв. в помощ на Албания"}
{"url": "https://www.novinite.bg/articles/182898/Dneven-horoskop-za-vtornik", "text": "Работите върху нещо, което не сте много убедени, че ще се получи. Трябва да бъдете по-уверени и решителни и успехът ви е гарантиран. Не се отказвайте в никакъв случай.Днес ще бъдете много развълнувани. Каквато и да е причината, трябва малко да се успокоите и да оставите вашите приятели и семейство също да се изявят. Вие се справяте страхотно, но не лишавайте останалите.Имате големи амбиции за днешния ден. Днес сте напълно отворени към света и хората лесно разбират каква е истинската ви същност. Бъдете предпазливи, защото не се знае дали всички ви мислят доброто.", "date": "2019.11.26", "title": "Дневен хороскоп за вторник"}
{"url": "https://www.novinite.bg/articles/182923/Iliyan-Vasilev-bi-trevoga-Iskat-da-likvidirat-horata-koito-davat-jilishta-pod-naem-na-chujdenci-v-platformi", "text": "Бившият ни посланик в Москва - Илиян Василев (вляво), даде мнението си във връзка с предложенията да бъдат \"ударени\" хората, които дават апартаменти под наем на чужденци, посредством различни интернет платформи.", "date": "2019.11.26", "title": "Илиян Василев би тревога: Искат да ликвидират хората, които дават жилища под наем на чужденци в платформи"}
{"url": "https://www.novinite.bg/articles/182931/Poredno-jestoko-ubijstvo-v-Borisovata-gradina-veche-ima-zadarjan", "text": "Откриха убит мъж в Борисовата градина в близост до езерото \"Ариана\". Трупът е на 48-годишен човек. Той е намушкан от 33-годишен мъж, който по-късно е задържан, съобщиха от пресцентъра на МВР, предаде Новини.бг. Нападението е станало в близост до \"Спортна София\", а информация за инцидента е подадена в 15.10 часа. Директорът на СДВР пътува към мястото. По случая е образувано досъдебно производство.По данни на МВР след възникнал скандал между двама мъже по-младият е ранил смъртоносно опонента си, който е починал на място. Това е трето убийство в Борисовата градина. Първото бе през 2010 г. Тогава бе убита студентката Яна Кръстева. За смъртта ѝ е осъден Николай Русинов. През 2015 г. пък бе убит 15-годишния Георги Игнатов, обвиняем е Йоан Матев. След убийството на Яна в Борисовата градина сложиха десетки камери и над 100 лампи. Очаквайте подробности!", "date": "2019.11.26", "title": "Поредно жестоко убийство в Борисовата градина, вече има задържан"}
{"url": "https://www.novinite.bg/articles/182932/Izverg-izbi-5-kotki-za-1-nosht-v-Burgas", "text": "5 котки са били убити за една вечер в Бургас. 3 от тях са открити в пред блок 4, а останалите пред бл. 14 в квартал \"Славейков\". Убийците са действали в малките часове на нощта в събота срещу неделя. За изтреблението на бездомните животинки алармира бе алармиран сайтът Burgas24. Каква е причината за смъртта им остава пълна мистерия. По телата им не са забелязани видими следи от насилие, както и признаци на отравяне. Четириногите са издъхнали буквално за няколко часа. Последно са видени в добро здраве след 00:30 часа в съботната вечер. Сутринта вече са били открити вкочанени на посочените места.  - омотана около една от котките – меденка с надпис на немски с превод \"забава на поляната\".  Починалите котки не пречат на никого, лично Димитрова се грижи те да бъдат обезпаразитени външно и вътрешно, кастрирани са. Трупът на едното от животните е откаран за аутопсия от отдел \"Екология\". Сигнал за зверщината е подаден във Второ РУ Бургас.", "date": "2019.11.26", "title": "Изверг изби 5 котки за 1 нощ в Бургас"}
{"url": "https://www.novinite.bg/articles/182935/Patyat-na-opiuma-i-heroina-za-Evropa-minava-prez-Balgariya", "text": "Балканският маршрут, от който е част и България, е един от четирите основни за доставката на хероин в Европа.Докладът „Пазарите на наркотични вещества 2019 г.“ очертава широкообхватното въздействие на пазарите на наркотични вещества в Европейския съюз върху здравето и сигурността. В документа, изготвен от Европейската агенция по наркотиците (EMCDDA) и Европол, е отделено специално място на основните европейски маршрути за трафик на един от най-опасните наркотици в света – хероин, както и на кокаин, метамфетамини и други синтетични наркотици.Основните маршрути използвани за трафик на хероин до ЕС зависят от състоянието на транспортна инфраструктура, правоприлагаща дейност и геополитическата стабилност. Балканският маршрут е основен за трафика на хероин в Европа. Той тръгва от Иран минава през Турция и след това през България и Гърция или Средиземно море стига до европейския пазар. Това е един от четирите общопризнати маршрути, според публикувания доклад.Хероинът се доставя от Турция до пазарите на ЕС, като се използват три разклона на Балканския маршрут. Южният клон минава през Гърция, Албания и Италия, използвайки както морски, така и сухопътен транспорт. Централният клон минава през България, Македония, Сърбия, Черна гора, Босна и Херцеговина, Хърватия и Словения и Италия или Австрия, главно по суша. Северният клон е от България и Румъния до Унгария, Австрия, Чехия, Полша или Германия, отново главно по суша.Наличната информация предполага, че хероинът влиза в ЕС главно чрез сухопътните гранични пунктове на България и Гърция. В някои случаи хероинът временно се съхранява в складове в региона на Балканите, преди да бъде транспортиран нататък. България и Гърция изглежда са все по-важни пунктове и за морско транспортиране по този маршрут. Ирански камиони, шофирани от ирански граждани и превозващи стотици килограми хероин, също са засичани все по-често по Балканския маршрут. По него камионите пътуват през Турция до ЕС главно през българо-турската граница. Оттам пратките с хероин се транспортират до центрове за разпространение в ЕС.Обичайният метод за транспортиране на контрабанден хероин по Балканския маршрут продължава да бъде чрез автобуси, коли и особено камиони. Развитие обаче в този маршрут е нарастващата употреба на контейнери за транспортиране към Турция, използвайки различни видове транспорт. Те включват пътуване с кораб през Средиземно море до пристанища в ЕС чрез превозвани от фериботи камиони и с влак.Маршрутът Южен Кавказ също се използва за контрабанда на големи количества опиати от Иран в Европа. Това става през Армения, Азербайджан или Грузия. Хероинът е пренасян чрез фериботи, които пресичат Черно море от Грузия до България, Румъния и Украйна. От Украйна е възможно да се стигне както до изгодните западноевропейски пазари, така и до големите руски пазари по различни сухопътни маршрути.Веднъж пристигнал в ЕС, хероинът след това се разпределя на потребителските пазари. Главно Холандия и в по-малка степен в Белгия, България, Франция, Гърция и Испания са важно хъбове за трафик на хероин в ЕС. Доставката на хероин за балтийските и северните страни са предимно вторично разпределение от основните хъбове за разпространение в ЕС. Мостът Øresund, който свързва Дания и Швеция, е основният транзитен пункт за маршрута на хероина до скандинавските страни.Според Европол Турция продължава да бъде основният вносител и подпомагащ разпространението на хероин в ключови региони на Европа, като турските организирани престъпни групи осъществяват и организират доставката на хероин на едро и контрола върху различни връзки във веригата на доставки, включително ключови връзки с доставчиците в отделните държави. Те са основали легален бизнес на места по трасето за трафик в България, Германия, Унгария, Холандия, Румъния, Великобритания и държави от Западните Балкани, за да се улесни тяхната контрабандна дейност. Турските ОПГ осъществяват и дейности като транспортирането на хероин от страни източници към ЕС, пране на престъпна печалба или извършване на насилие. Турските групи постепенно разширяват дейността си и с други наркотици като кокаин и синтетични наркотици.Обръща се внимание и на албанските организирани престъпни групи (ОПГ), участващи в доставката и дистрибуцията на хероина в ЕС и контролиращ части от Балканския маршрут. Албански ОПГ, както и сръбски, и български такива, закупуват хероин от турските ОПГ и си сътрудничат с други базирани в ЕС престъпни групи. Напоследък изглежда, че те разширяват участието си в разпространението на хероин в държавите-членки на ЕС, особено в Обединеното кралство и стават все по-ангажирани с местната дистрибуция. В някои случаи те изместват други играчи, като турските ОПГ, в дистрибуцията на хероин на едро.ОПГ, участващи в трафика на кокаин в ЕС, използват различни методи за отстраняване на риска от разкриване от органите на реда. Те разчитат на фалшиви документи за прикриване на естеството и произхода на техните товари, използват напреднали технологии и сложни средства за укриване в моторни превозни средства.Например, българските и румънските престъпни групи все повече инвестират в автомобилния транспорт с цел да се улесни вътре в ЕС трафика на кокаин и други наркотици.България е и сред страните, през които се транзитират метамфетамини. Освен нея такива са и Унгария, Полша, Румъния и Словакия. Националната полиция в Чехия сега съобщава, че Полша е ключова транзитна страна или източник на такава дрога.Каптагонът е едно от наркотичните вещества под формата на таблетки, произведени незаконно в балканските страни. Сред тях отново на първите места са България и Турция, които изнасят за потребителските пазари на Арабския полуостров.", "date": "2019.11.26", "title": "Пътят на опиума и хероина за Европа минава през България"}
{"url": "https://www.novinite.bg/articles/182921/Bobi-Mihajlov-obyavi-che-oshte-e-prezident-na-BFS-a-policiya-nahlu-na-bazata-v-Boyana", "text": "Екипи на МВР влязоха в сградата на БФС в столичния квартал “Бояна”. В района има засилено полицейско присъствие. По информация на БНР разследването, по което се работи, е свързано с подозрения за злоупотреби, свързани с наемане на тренировъчни и спортни бази.Това е втора подобна акция в базата на БФС в Бояна за малко повече от месец, като на 15 октомври около 30 служители на ГДБОП прекараха около два часа в сградата, за да изземат документи от там. Това се случи по-малко от час след като дългогодишният президент на БФС Борислав Михайлов подаде оставка, след като бе призован да го стори от премиера Бойко Борисов. Тогава бе претърсен и старият офис на БФС на улица “Цар Иван Асен II” в центъра на града. В последствие стана ясно, че акцията е била свързана с разследване за манипулация на изхода на мачове от българското първенство от страна на родни съдии, като това доведе до оставката на председателя на Съдийската комисия към БФС Йордан Сталев.Миналата седмица бТВ излъчи разследване, в което се твърди, че Българският футболен съюз е харчи неправомерно средства, отпуснати от държавата за развитие на Детско-юношеския футбол в страната. Именно по тази тема за 15:00 часа днес в централата на БФС бе насрочена пресконференция на ръководството на организацията, като все още не се знае дали тя ще се проведе при така стеклите се обстоятелства.Междувременно президентът в оставка на БФС Борислав Михайлов разкри, че няма да присъства на заседанието на Изпълкома в четвъртък, когато ще бъде насрочена дата за извънреден конгрес.\"Според устава аз все още съм президент, защото мога да бъда освободен само от конгрес. Освен това съм и член на Изпълкома и като такъв мога да присъствам на всяко заседание, да участвам в гласуванията, но няма да го направя.Когато подадох оставка, по категоричен начин дадох да се разбере, че единственото ми желание е да се оттегля, за да няма напрежение. Така че със сигурност няма да присъствам в четвъртък\", каза Михайлов пред \"24 часа\".", "date": "2019.11.26", "title": "Боби Михайлов обяви, че още е президент на БФС, а полиция нахлу на базата в Бояна"}
{"url": "https://www.novinite.bg/articles/182900/Novi-kolizii-v-BFS-Furnadjiev-napadna-sistemata-za-izbor-na-prezident", "text": "Вицепрезидентът на БФС Атанас Фурнаджиев гостува в БНТ, където говори по горещите теми в българския футбол. Той категорично обяви, че Михаил Касабов е избран временно за президент на футболната ни централа и каза, че е най-добре провеждането на конгреса да бъде през февруари, а не да се отлага за по-късно.Относно словестните престрелки, в които най-деен е колегата му Йордан Лечков, Фурнаджиев обясни: \"Времнно изпълняващ длъжността президент на БФС е Михаил Касабов. Да, има словестни престрелки, но това е - Касабов е вписан в Търговския регистър.\" \"На въпросното заседание, на което той беше избран, освен членовете на Изпълкома, присъства и цялата администрация. Имаше и секретар, който води протокола. Гласуваше се явно. Всички единодушно избрахме Касабов. Аз и Лечков си направихме отвод. Подписа се протокол в присъствието на всички\", каза Фурнаджиев, очевидно недоумявайки от действията на Лечков, който изрази претенции да заеме поста на оттеглилия се Борислав Михайлов. \"След заседанието дадохме съвместна пресконференция, на която Лечков присъства\", добави Фурнаджиев. \"В четвъртък е насрочен Изпълком, на който ще бъде взето решение и за конгреса. Ще се обсъди и ситуацията с изявленията му\", каза той. \"Няма как да не се свика конгрес. Има диспут вътре в Изпълкома, това е колективен орган, водят се непрекъснати дискусии. Аз искам още февруари да има конгрес. Не бива да се отлага за по-късно. Предстоят баражи на националния отбор, имаме шансове да се класираме на Евро 2020. Ще играем срещу отбори от нашата черга. Имаме шансове за класиране\", коментира Фурнаджиев.\"Абсолютно възможно е февруари да се проведе конгрес. Някои казват, че трябвало да минат баражите, за да имало спокойствие за националния отбор и треньора. Някои колеги пък искат да приключи сезона и чак тогава да има конгрес. Три са настроенията в Изпълкома - за провеждането на конгрес през февруари в мое лице, други са за април, а трети - след края на първенството през май\", подчерта Фурнаджиев. \"Ние сме единствената държава в Европа, която избира президент от толкова много клубове. Организирането на конгрес - да се съберат 700 представители на отборите в една зала, не е лесно. Това е решението, което е взето преди доста години (б.р. - на конгреса всеки от близо 700-те клубове да има глас). Това е уставът на организацията. Той може да бъде променен от конгреса.\" \"Ако се прецени, ще се гласува. Тези клубове, които трябва да гласуват за това да отпадне правото на глас, не биха гласували против себе си, все едно гласуват да отпадне правото им на глас при провеждането на конгреса. Малки, големи, това са 700 клуба\", обясни още Атанас Фурнaджиев.", "date": "2019.11.26", "title": "Нови колизии в БФС, Фурнаджиев нападна системата за избор на президент"}
{"url": "https://www.novinite.bg/articles/182929/Zashto-sledim-vsichki-pochivki-na-Ni-Lo", "text": "Защо следим почивките на родните \"знаменитости\"?  Особено ако видим някъде  и кликовете мощно растат с всяка изминала минута.\"Шок!\", \"Извънредно!\", \"Не пропускайте!\" и четем ли четем къде е била Галена на море, с кой се е срещнала Преслава, как изглежда бременната Златка по бански без филтри на снимките... Списанията и социалните мрежи . Ами ще ви кажа от сега, няма такъв човек на земята. Независимо от пола и неговата възраст,  и неща, които или не харесва, или не са му любими. И в това няма абсолютно нищо лошо. Това, че в  в последните години се наложи някаква  - големи  хиалуронови устни, големи силиконови импланти в гърдите, екстеншъни в косите, изхвръкнало дупе, мургав тен от солариум, снежно бели зъби, изкуствени мигли, общо взето се сещате за какво говоря - . Някоя има крив нос, друга лунички, трета по-голямо дупе, четвърта е с къдрава коса. Всяка има нещо различно, което я прави точно такава - различна, уникална и неповторима. Няма нужда да отваряме инстаграм и да гледаме всички тези снимки, които са направени на подходяща светлина, под правилния ъгъл, с много грим и от професионален фотограф.  Няма как и няма нужда. Както и родните знаменитости - те също имат своите недостатъци и няма от какво да се срамуват. Това, че си известен не те прави перфектен. Всеки трябва да притежава нужното спокойствие и самоувереност, че изглежда . Четете повече: ", "date": "2019.11.26", "title": "Защо следим всички почивки на Ни Ло?"}
{"url": "https://www.novinite.bg/articles/182924/Prevejdame-Pod-igoto-ot-balgarski-na-balgarski-ezik-SNIMKI", "text": "Преди ден емблематичното произведение, превърнало се в световна класика - \"Под игото\" на Иван Вазов, навърши 130 г. То е преведено по света на 65 езика, но се оказва, че в наши дни се появява нуждата да превеждаме собствения си език.Появява се ново издание на авторката Нели Стефанова, което е \"превод\" на съвременен български език. Целта му е да \"улесни\" децата в прочита на произведението и както тя се изразя в интервю \"турските думи да бъдат заменени с думи от славянски произход\" и \"езика на съвременните хора се различава драстично от езика на \"Под игото\"\".\"Моля ви не пипайте Вазов!\" казва учителка в интервю. И наистина хора - Моля, не пипайте Вазов! Стига ни цялата американизация на езика ни в последните години - то не бяха инфлуенсъри, копи-райтъри, фрийлансъри, дивелъпъри, мърчандайзъри и какви ли не чудеса. Стига ни и многобройните приказки за \"османско присъствие\", които не веднъж изправяха хората на нокти и ни караха да се страхуваме каква история ще учат децата ни и на къде върви . Стигат ни и префасониранията на професиите, за да не бъдат обидни - от секретарка на технически сътрудник, от овчар на оператор на биологична единица и мияч на улици в оператор на водна струя, а чистачката се превърна в хигиенистка. Моля ви, оставете Вазов на мира.Българите сме специалисти по всичко и няма въпрос или проблем, който да не разбираме и да нямаме мнение по него, но има неща, които са в основите на БЪЛГАРСКОТО и едно от тези неща е именно Вазов. Промяната на архаичните думи и изрази със съвременни такива, осакатява произведението и не може по никакъв начин да предаде атмосферата на тогавашното време.В изданието са променени над 6000 думи и изречения с толкова неточни обяснения, че наистина ни кара да се замислим къде е проблема - в образованието, в децата, в нас самите... Гологлав мъж е обяснено като мъж без калпак, чемшир става вечно зелено дръвче, ятагана става сабя, а глъчка се превръща в гласове. Това е само пример за част от промените. Веднага изниква въпроса - къде отиде любознателността на децата. Разбира се, че те ще се сблъскат с непознати думи и фрази, но това ще ги обогати, ще ги накара да мислят, да търсят отговори. Всичко ли трябва да поднасяме на децата на готово? Колко още ще осакатим историята и литературата, за да се разбира от пръв прочит и да е лесно смилаемо като каша за новородено бебе. Четете повече в  ", "date": "2019.11.26", "title": "Превеждаме \"Под игото\" от български на български език (СНИМКИ)"}
{"url": "https://www.novinite.bg/articles/182938/Ot-mestoprestaplenieto-Sofiya-Ubitiyat-s-noj-v-graklyana-skitnik-e-bil-seksualno-nasilen", "text": "Нападението с фатален край в Борисовата градина днес следобед шокира криминалистите. Откритият труп (снимката е на дарик) бил на 48-годишен мъж, наръган с нож в гърлото. Гащите на жертвата са били свалени след брутална сексуална гавра. И жертвата и извършителят са били скитници от провинцията, които нямат регистрации в София.Полицията реагирала мигновено и убиецът е заловен на местопрестъплението. Кървавата драма се е разиграла в района около автокъща \"Капитолия\" - срещу \"Спортна София\". Сигналът е подаден от минаващи граждани, които неволно станали свидетели на екшъна.Това е трето убийство в Борисовата градина в последните години. Първо през 2010 г. бе убита студентката Яна Кръстева. За смъртта й е осъден Николай Русинов-Чеци, който е в затвора за 20 години. През 2015 г. пък пак с нож бе убит 15-годишния Георги Игнатов. Подсъдим за смъртта му е Йоан Матев.    ", "date": "2019.11.26", "title": "От местопрестъплението София: Убитият с нож в гръкляна скитник е бил сексуално насилен"}
{"url": "https://www.novinite.bg/articles/182911/Naj-novata-animaciya-na-Disni-i-Piksar-Napred-s-nov-prikazen-trejlar-VIDEO", "text": "Вече сме добре запознати с новата изключително цветна и привличаща вниманието продукция на Дисни и Пиксар - Напред. И няма да ви изненадаме, ако кажем, че най-хубавото тепърва предстои. Доказателство за това е новият, още по-впечатляващ трейлър на необикновената анимация, който успява едновременно да разкрие повече от интерсния сюжет и да предизвика още по-силно любопитство към всичко, което ни очаква.След като двамата братя елфи рабират, че обичаният им баща им е завещал нещо необикновено, идва време той да бъде разгадан и използван по предназначение! Великото пътешествие в търсене на истини и нови хоризонти започва, а магическият подарък ще бъде водеща сила. За да им служи обаче и да сбъдне мечтата им поне за малко да се срещнат с баща си, симпатичните елфи трябва да се научат да контролират силата на мистериозното наследство. Опитите, с които успяват да върнат баща си само… наполовина и изненадващите препятствия, с които се сблъскват по пътя към истината, показват на двамата смелчаци, че първо трябва силно да повярват! Режисьор и сценарист на Напред е Дан Сканлън (Колите), а продуцент е Кори Рей. Това е и екипът, който стои зад Университет за таласъми. Музиката е на Джеф Дана (Добрият динозавър) и Михаел Дана (Животът на Пи). Необичайният свят в новата приключенска анимация на Дисни и Пиксар Напред ще ни зарази с положителна енергия, усмивки и много хубави емоции точно на 6 март само в кината на 2D и 3D.", "date": "2019.11.26", "title": "Най-новата анимация на Дисни и Пиксар \"Напред\" с нов приказен трейлър! (ВИДЕО)"}
{"url": "https://www.novinite.bg/articles/182930/Adat-sleze-v-Albaniya-sled-moshtnite-zemetreseniya-broyat-na-jertvite-raste", "text": "Увеличава се броят на жертвите и ранените при силното земетресение от 6,5 от Рихтер, разтърсило изминалата нощ сутрин Албания и голяма част от Балканите. Властите съобщават вече за шестима загинали. В социалните мрежи се появяват снимки и видеа от случващото се след труса, като на едно от тях се виждат и чуват деца да плачат и да викат родителите си.На един от клиповете се вижда как албански спасители се опитват да измъкнат дете изпод развалините. От кръста надолу то е под останките и спасителите се опитват да му помогнат, един мъж го държи.Момчето е уплашено и плаче, изведнъж се чува как някой вика отвътре „тате, тате“. Хората наоколо се опитват да осветят мястото с лампи, търсейки пострадали.Докато мъжът държи едното момче, той изглежда разговаря с някого изпод развалините. На записа обаче не се вижда дали има затрупано и друго дете.„Ситуацията малко се успокои, но беше страшно. Около 4 ч. сутринта местно време се усети силен трус, който продължи около 30 секунди. Тези секунди бяха наистина дълги. Всички хора излязоха навън“, разказа междувременно пред bTV Раки Бело, наш сънародник, който живее в Тирана.Албанското министерство на отбраната съобщи за шест жертви на днешното земетресение.Има обаче опасения, че броят на жертвите ще расте, информират медиите в Албания.Албанските медии съобщават, че четири жени са загинали в Тумана край Дурас, а един човек е станал жертва в самия Дурас.Епицентърът на двата силни труса с магнитуд 6,4 и 6,5 по Рихтер е бил недалеч от град Дурас, съобщиха албански медии.Ранени са най-малко 150 души, разрушенията и щетите са големи.Освен в България земетресението е било усетено и в Сърбия, Черна гора, Северна Македония, пишат сръбските медии.", "date": "2019.11.26", "title": "Адът слезе в Албания след мощните земетресения, броят на жертвите расте"}
{"url": "https://www.novinite.bg/articles/182926/Berbatov-s-chudesna-disekciya-Kakav-tryabva-da-e-sledvashtiyat-prezident-na-BFS", "text": "Доскорошният футболист Димитър Бербатов даде интервю за списание \"Спринт\", в което обяви според него какъв трябва да бъде новият президент на БФС. Той обаче не даде категоричен отговор дали има амбиции за този пост. Имам много разговори със себе си по тази тема. И с мои близки. Ако някой каже че е 100 процента готов за подобен пост, значи е безрасъден...Но моментът е такъв, че трябва радикална промяна във всичко. Всичко! Имаме ситуация, знак на съдбата, че нещата трябва да се променят драстично, изцяло. Изцяло! Имената, които се въртят напоследък из медиите, не са промяна. Сменяш един човек с друг и всичко си остава както преди. Лицата се менят, системата – не.Който да е президент на БФС, трябва да е независим, нов човек, независим и финансово, да има добро име. Трябва да е подредил своя живот, за да подреди и БФС.. Трябва да има добро име в УЕФА, да говори езици..Ние сме малка държава и е наложено мнение, че всеки познава всеки. И може да му говори свойски, приятелски. Това усещане за близост позволява на хората да си звънят и – може ли това или онова. Няма лошо, на всеки му се случвало да звъни на някого за нещо. Но когато тази близост се използва за неморални неща, и не знаеш къде е границата, която не трябва да минаваш, тогава е проблем.Затова нов човек трябва да прави промени в ръководството на футбола като цяло, и в изпълкома, който да е без клубни президенти. Плюс промени в съдийската комисия, в администрацията на първенство... И най-вече в развитието на детско-юношеския футбол в България.Но имената, които се въртят в пространството... Това не е зов за промяна. Не бива да има оплитане в отношения, близости, приятелства.За президента също трябва да има мандатност! Примерно два мандата. Нещо, върху което добре да се помисли сериозно. И този човек да има много силен екип! Сам няма как да промени каквото и да е.Тъй като делегатите на конгреса избират президента, те трябва да искат промяната. Иначе нищо няма да се случи.Трябва една трета от делегатите да поискат конгрес, за да се случи. Е, къде са те? Къде са в момента, когато трябва да реагират и да действат. Защо мълчат? Нали уж искаме промяна, а никой от хората, които могат да я извършат наистина - защото те избират кой да ги ръководи и представлява, не действат. Това е висша форма на безразличие и нежелание за промяна. И то от родните ни футболни клубове, а това само по себе си говори многоЗащото делегатите представляват своите отбори - същите отбори, които трябва да развиват добри играчи, за да се вдигне нивото на футбола ни. И ако те не искат и не виждат, че трябва цялостна промяна на управлението, за да има възможност за развитие както на техните клубове, така и на футбола ни - лошо! Защото, когато казваш, че искаш промяна, и моментът за нея настъпи, а ти пак избереш старото, това вече е лицемерие. И тогава трябва да се търси сметка от тях.Отивате репортери, медии, намирате отговорник на зоналните съвети, тъй като той организира делегатите на отборите от своята зона, и го питате защо е гласувал така и така?Сложно е, но и просто. Трябва да се смени системата като цяло, а не само един човек.А има и наложено мнение, че за да управляваш, трябва да си над определена възраст. Мнения от рода на „Той още е млад... Той още е зелен...“ Е, ще чакаме да стане някой на 62 и тогава ли ще е узрял да ръководи?...Ето, аз ръководя фондацията си вече 11 години. Това е работа с много хора, управление на бюджети, взимане на решения, делегиране на права на точните и отговорни хора. Аз мога да имам много повече опит от един човек, който е на 50 примерно! А в същото време да се уча на други неща от хора по-млади от мен. Възрастта не значи повече опит и знание. Вече не! Трябва все повече кадърни млади хора да навлизат в структурите на БФС, за да се движим в крак с времето.Виждаме също как няма уважение дори между хората, които управляват футбола. Поне го дръжте това зад затворени врати... Подобни неща показва как се ръководи - хаотично.А като видиш, че след толкова време нещата не се получават, имай поне малко достойнство и поеми някаква отговорност, дай си сметка, че може би и ти си част от причината нещата да не се получават, и си тръгни.Както се сменят треньори, футболисти, същото важи и за ръководителите. Как все всички други са виновни!Всички, които обичат футбола, и имам предвид цялата футболна общественост, трябва да поиска промяната и да я търси активно\".", "date": "2019.11.26", "title": "Бербатов с чудесна дисекция: Какъв трябва да е следващият президент на БФС"}
{"url": "https://www.novinite.bg/articles/182918/Otkriha-martav-elen-sas-7-kg-bokluk-v-stomaha", "text": "Див елен е открит мъртъв, след като погълнал 7 кг найлонови торбички и други отпадъци в Тайланд, предаде АФП. Азиатското кралство е сред най-големите потребители на пластмаса в света – на всеки тайландец се падат по 3000 еднократни найлонови пликчета годишно, които се използват включително за супа от уличните търговци. Доскоро замърсяването с пластмасови отпадъци се отразяваше най-вече на морските обитатели, но вече засяга и животните на сушата. Местните власти съобщиха, че 10-годишният елен е открит в национален парк в провинция Нан – на около 600 км северно от столицата Банкок.", "date": "2019.11.26", "title": "Откриха мъртъв елен  със 7 кг боклук в стомаха"}
{"url": "https://www.novinite.bg/articles/182937/8-ot-12-elitni-volej-kluba-s-ostra-deklaraciya-sreshtu-Predsedatelya-na-NVL", "text": "Осем от дванадесетте отбора във волейболната Суперлига при мъжете, включително столичните грандове ЦСКА и Левски, излязоха с декларация, в която оттеглят подкрепата си към Председателя на Комисия НВЛ Мина Николова. Като основна причина клубовете изтъкват „липсата на всякаква финансова прозрачност”. Клубовете също така изразиха желание на следващото заседание на УС на БФВ Николова да бъде освободена от поста. Ето и пълният текст на декларацията.„Утре на пресконференция Инициативният комитет за промени в българския волейбол се очаква да представи своя кандидат за поста президент на БФВ.", "date": "2019.11.26", "title": "8 от 12 елитни волей клуба с остра декларация срещу Председателя на НВЛ"}
{"url": "https://www.novinite.bg/articles/182901/Ostavat-broeni-dni-do-premierata-na-Christmas-Sommelier-Market-2019", "text": "Остават броени дни до премиерата на Christmas Sommelier Market 2019, който се провежда на 7 декември от 12 до 20 часа в Централния Военен Клуб в София. Подобно събитие, което поставя акцент върху български вина от стари реколти и топ вина, специално подбрани сред вносителите, се прави за първи път в България. Организаторите от Sommelier.BG са включили само 30 изложителя, за които може да се каже, че са сред най-добрите в България. „Винената сцена в България е богата на добри винени изложения, но в препълнените зали трудно се оценяват достойнствата на енотечните и отлежали вина, затова те и не се показват. Чрез Christmas Sommelier Market искаме да дадем възможност на любители и ценители на виното да се докоснат, дегустират и оценят подобаващо точно тези редки вина“, казва управителят на Sommelier.BG Георги Михов. Колко могат да отлежават българските вина? Как се променят вината когато отлежават? Какво е вертикална селекция на 3, 4 или 5 реколти? Christmas Sommelier Market ще даде възможност на своите посетители сами да намерят отговор на тези и други въпроси, срещайки ги с редките вина в България. Колекционери, любители и професионалисти ще имат уникалния шанс да дегустират: вертикални селекции на енотечни вина; вина от стари реколти, налични само в избите на винарните и вносителите; вина, които не се търгуват масово в търговските мрежи. Каберне Совиньон и Мерло от 1999 година, 6 литрова бутилка Мерло, Каберне Совиьнон и Рубин от 2012 година, Мавруд Резерва от 2009 година, пенливо вино от 2006 година, червенo вино от 2012 година с 97 точки от Wine Advocate, са само някои от вината, които правят събитието уникално за България и със сигурност ще оставят незабравими спомени в посетителите, които също ще имат и рядката възможност да попълнят личните си колекции, както и да решат въпроса с коледните подаръци от специално обособен щанд, на който някои от вината ще се продават. Билети и подробна информация за първия по рода си винен маркет можете да откриете на Christmas Sommelier Market Повече за Sommelier.BG Създадена през 2018 година от известния сомелиер Георги Михов, Sommelier.BG печели доверието на винопроизводители и потребителите на българско вино със своя професионален и независим винен рейтинг. Чрез уебсайта и мобилното приложение читателите на Sommelier.BG имат достъп до богата база данни с дегустационни бележки и рейтинги на български вина, интервюта, новини и винени анализи. (www.sommelier.bg) ", "date": "2019.11.26", "title": "Остават броени дни до премиерата на Christmas Sommelier Market 2019"}
{"url": "https://www.novinite.bg/articles/182902/Raste-broyat-na-zaginali-v-katastrofi-po-patishtata-u-nas", "text": "Расте броят на загиналите в катастрофи по пътищата у нас. По данни на Пътна полиция за последните 10 месеца жертвите са 517, което е със 17 души повече, в сравнение със същия период на миналата година.Затова от полицията продължават да следят стриктно за спазването на ограниченията за скорост, тъй като това нарушение се оказва една от основните причини за тежките катастрофи.", "date": "2019.11.26", "title": "Расте броят на загинали в катастрофи по пътищата у нас"}
{"url": "https://www.novinite.bg/articles/182903/VIKTORIA-Za-men-Evroviziya-e-edno-golyamo-stapalo-napred", "text": "\r\nБългария отново ще участва в конкурса \"Евровизия\" през 2020 година. Виктория Георгиева разказа в Сутрешния блок на БНТ как се е почувствала, когато е разбрала, че именно тя ще представя страната ни. Заедно с нея в студиото говори и Джон Сандърс от компания \"Остерио\".\r\n\r\n\r\n\r\n\r\n\r\n\r\n\r\n", "date": "2019.11.26", "title": "VIKTORIA: За мен \"Евровизия\" е едно голямо стъпало напред"}
{"url": "https://www.novinite.bg/articles/182905/Majat-kojto-otkriha-v-haskovsko-selo-e-bil-ubit", "text": "Досъдебно производство за убийство стартираха в хасковското управление, съобщиха от полицията.То е образувано на 25 ноември след сигнал в 7:55 часа на тел.112 за открит труп на мъж на улицата в село Александрово. Изпратената на място оперативна група е установила, че това е 61-годишен мъж от селото.В хода на оперативните действия е извършен оглед и е назначена аутопсия. При нея съдебният лекар е установил, че по трупа има следи от физически травми, мозъчен кръвоизлив, счупени шест ребра, кръвоизлив в коремната кухина и множество повърхностни рани и охлузвания по долни и горни крайници, които са причина за смъртта.Работата по образуваното по досъдебно производство продължава.", "date": "2019.11.26", "title": "Мъжът, който откриха в хасковско село, е бил убит"}
{"url": "https://www.novinite.bg/articles/182909/BChK-zapochva-razdavaneto-na-hranitelni-produkti-na-uyazvimi-balgarski-grajdani", "text": "В изпълнение на Оперативната програма за храни и/или основно материално подпомагане на най-нуждаещи се лица, съфинансирана от Фонда за европейско подпомагане на най-нуждаещи се лица,  Българският Червен кръст започва поетапното предоставяне на пакети с хранителни продукти на над 287 000 домакинства, които включват около 543 000 български граждани. Раздаването ще  се извършва от служители и доброволци на БЧК в 312 раздавателни пункта в цялата страна и ще продължи до 28 февруари. Всеки правоимащ, включен в списъците от Агенцията за социално подпомагане, ще получава съответните  продукти срещу документ за самоличност и подпис.На 27 ноември 2019 г.  се отварят раздавателни пунктове в областите Кърджали, Ловеч и Хасково, а до края на месец декември и в областите Благоевград, Варна, Видин, Враца, Габрово, Кюстендил, Монтана, Пазарджик, Перник, Плевен, Пловдив, Разград, Русе, Силистра, Сливен, Смолян, Стара Загора, Търговище, Шумен, Ямбол и Софийска област. Останалите области ще стартират раздаването в началото на месец януари 2020 г. Подробният график за поетапното раздаване на продукти по програмата е публикуван на интернет страниците на БЧК // и на АСП / и в регионалните офиси на БЧК и е съобразен с възможностите за зареждане на складовете и пунктовете в страната. Всички правоимащи, включени в списъците на Агенцията за социално подпомагане, ще получат по 24,570 кг от 16 вида хранителни продукти: пшенично брашно – 2  кг; ориз – 1 кг; спагети – 1 кг; лютеница – 0,500 кг; зелен фасул консерва – 2,400 кг; домати белени   – 1,600 кг; грах зелен  – 1,600 кг; гювеч консерва – 1,600 кг; конфитюр – 0,500 кг; говеждо в собствен сос консерва – 0,300 кг; говежди кюфтета в бял сос консерва  – 0,600 кг; пиле фрикасе консерва – 0,300 кг; консерва риба  – 0,170 кг; зрял фасул – 3 кг; леща – 4 кг; олио – 4 литра.Право на подпомагане по програмата имат:       Оперативната програма се управлява от Агенцията за социално подпомагане и се осъществява със съдействието на местните власти.            Подробна информация гражданите могат да получат от отговорните служители в териториалните структури на Агенцията за социално подпомагане и в регионалните офиси на БЧК.", "date": "2019.11.26", "title": "БЧК започва раздаването на хранителни продукти на уязвими български граждани"}
{"url": "https://www.novinite.bg/articles/182920/Tijnejdjar-s-mercedes-otnese-peshehodka-na-zebra-v-Asenovgrad", "text": "Пешеходка пострада при пътно произшествие вчера. Около 17.15 ч., на ул. „Княз Борис I“ в Асеновград, лек автомобил „Мерцедес“ ударил пресичащата на пешеходна пътека 66-годишна жена, която е настанена в болница с натъртвания по тялото.Водачът на колата, на 19 години, е тестван с дрегер за алкохол, резултатът е отрицателен. По случая е взето административно отношение от служители на районното управление.", "date": "2019.11.26", "title": "Тийнейджър с мерцедес отнесе пешеходка на зебра в Асеновград"}
{"url": "https://www.novinite.bg/articles/182896/Dnes-shte-se-zadarji-oblachno-i-dajdovno", "text": "Днес ще се задържи облачно и дъждовно. Значителни количества ще има на много места в югоизточните райони. В Дунавската равнина ще продължи да преръмява. Около обяд от югозапад валежите ще спират и облачността ще се разкъсва и намалява. Ще духа до умерен, в Източна България - временно силен североизточен вятър, който след обяд ще се ориентира от север-северозапад. В по-голямата част от страната максималните температури ще бъдат между 8° и 13°, на места в Северна България ще са по-ниски.В планините ще е облачно, с валежи от сняг, под 1200 метра - от дъжд. Ще духа умерен вятър от изток-североизток. Максималната температура на височина 1200 метра ще е около 5°, на 2000 метра – около 0°.Над Черноморието ще е облачно с валежи от дъжд. По южното крайбрежие количествата ще са значителни. Ще духа умерен, временно до силен североизточен вятър, който след обяд ще се ориентира от север-северозапад. Максималните температури ще са между 11° и 14°. Температура на морската вода е 15°-16°. Вълнението на морето ще бъде 3-4 бала.", "date": "2019.11.26", "title": "Днес ще се задържи облачно и дъждовно"}
{"url": "https://www.novinite.bg/articles/182925/Shoforite-da-vnimavat-Naj-mnogo-katastrofi-stavat-mejdu-chasovete-16-20-ch", "text": "Най-много пътнотранспортни произшествия в страната настъпват в часовия пояс между 16 и 20 часа. Това посочи Малина Крумова, председател на Държавна агенция \"Безопасност на движението по пътищата\", по време на откриването на Годишните награди за принос в пътната безопасност.Събитието се организира от Българска браншова асоциация \"Пътна безопасност\", а в него участие взеха и двама зам.-министри - на транспорта, информационните технологии и съобщенията - Ангел Попов, и на регионалното развитие и благоустройството - Валентин Йовев.През зимния сезон метрологичните условия често са предпоставка за възникване на инциденти. \"Всички сме уморени в края на деня, а трафикът традиционно в тези часове е по-интензивен. Но нека не забравяме, че в този период на годината по-рано се стъмва и видимостта е много по-малка. Това е още един фактор, който подценяваме и който може да доведе до фатални последствия“, подчерта Крумова.\"Последните два месеца са тежки от гледна точка на последствията от пътнотранспортните произшествия. Искам да използвам повода, за да засилим още веднъж вниманието на водачите – да тръгват на път отпочинали и винаги да се съобразяват с пътните условия\", допълни тя.По думите ѝ не по-малко важни са и инфраструктурните подобрения. За пример бе дадена ремонтираната отсечка между Пловдив и Асеновград, на която в пъти са намалели пътните инциденти.Друг пример за тежък участък по отношение на пътния травматизъм е Кресненското дефиле. За последните 10 г. на отсечката с дължина от 16 км са станали над 550 тежки инцидента, а основна причина са рискови изпреварвания.По думите й нивото на пътния травматизъм в България продължава да е високо.", "date": "2019.11.26", "title": "Шофьорите да внимават! Най-много катастрофи стават между часовете 16 - 20 ч."}
{"url": "https://www.novinite.bg/articles/182927/Bravo-gospodine-Hazarta-gotvi-koledno-shou-v-NDK", "text": "Ицо Хазарта затваря подобаващо 2019 г. с грандиозно шоу на 27 декември в Зала 1 на НДК, превръщайки се в първия рап изпълнител с концерт, планиран за най-престижната сцена в България. Шоуто с тематично заглавие \"Опознай ИЦО преди да съдиш ХАЗАРТА\" освен изпълнение на всички парчета от соло албума на рапъра „Неправилен рап“ и специални гости на сцената Белослава, Явката ДЛГ, Хоумлес, Бобо, Бутилко и Стоян Роянов Я-Я, ще включва и неочаквани елементи. Самият Ицо Хазарта описва какво ще се случи в Зала 1 с думите: \"Имам някои качества, известни само на по-близките ми хора. Може би е дошъл моментът да ги представя на всички, които харесват онова, което правя.Реших, че концертът в Зала 1 на НДК е идеалният повод да ги демонстрирам, и се надявам изненадата за зрителите да бъде приятна и на ниво“ и добавя: „Разчитам както винаги на великолепните момичета от най–успешния български балет „Нова“, които ще бъдат в целия си състав (и в целия си блясък) и са подготвили уникални нови хореографии за всяка една от песните ми, както и на неподражаемата DJ CASS. Мултимедията и видеостените също ще помогнат за пълноценното изживяване на зрителите. Ето защо смятам, че този концерт ще е доста различен от всичко, които съм правил досега. Ицо Хазарта определено е сред най-успешните изпълнители на годината като четирите му сингъла \"Браво\", \"Гладен“, \"Известна“ и \"Имам човек\" имат общо над 25 милиона гледания, докато албумът продължава да владее първите позиции в класациите на дигитални магазини като iTunes, Deezer и Spotify. Като продажби на дискове \"Неправилен рап\" без съмнение е най-успешният музикален албум в модерната история. Всяка от софийските дати на Ицо Хазарта досега е разпродадена за броени дни, така че феновете не бива да чакат последния момент за купуване на билети.", "date": "2019.11.26", "title": "Браво господине: Хазарта готви коледно шоу в НДК"}
{"url": "https://www.novinite.bg/articles/182904/Losho-Vaglerodniyat-dioksid-v-atmosferata-e-na-nivata-otpredi-3-miliona-godini", "text": "Нивата на въглероден диоксид (CO2) в атмосферата продължават да растат с бързо темпо. През 2018 г. те са достигнали най-високата си точка в човешката история, съобщава Световната метеорологична организация. Тя публикува своя годишен доклад, в който отчита, че нивото на CO2 през 2018 г. е достигнало 407,8 части на милион.Учените изчисляват, че последният път, когато в атмосферата е имало сходни нива на CO2, е бил преди около 3 млн. години. Тогава средната глобална температура е била с около 3 градуса по Целзий по-висока, а нивото на световния океан е било по-високо с 20 метра.Информацията в доклада е събрана от над 100 станции по света. От тях е взета средната стойност, като учените отчитат все по-голямо ускорение на натрупването на вредните газове.\"Няма никакви изгледи на забавяне на темпото, още по-малко на намаляване на концентрацията на парникови казове в атмосферата и това е въпреки всички мерки на Парижкото споразумение за климата\", коментира генералният секретар на организацията Петери Таалас.Увеличават се и нивата на метан и азотен оксид. Въглеродният диоксид има най-голяма роля за затоплянето, като намапява и pH стойността на океаните, което вреди на живота в тях. Учените очакват концентрацията на CO2 да продължи да се увеличава всяка година за дълъг период от време. Нужно е драстично намаляване на вредните емисии до почти нула, за да може да започне стабилизация, казва Пеп Канадел от Global Carbon Project.", "date": "2019.11.26", "title": "Лошо! Въглеродният диоксид в атмосферата е на нивата отпреди 3 милиона години"}
{"url": "https://www.novinite.bg/articles/182917/Otvoreno-pismo-na-Prozrachnost-bez-granici-do-CIK-otnosno-nedejstvitelnite-byuletini-ot-izborite", "text": "Обръщаме се към Вас във връзка с данните относно дела на недействителни бюлетини, подадени при изборите за общински съветници и кметове, проведени на 27 октомври и 3 ноември 2019 г.Асоциация „Прозрачност без граници“ извърши наблюдение на изборния процес, като в настоящия момент извършва анализ на резултатите и изработва доклад от наблюдението, който ще съдържа и препоръки за подобряване на законодателството и дейността на институциите, ангажирани с подготовката и провеждането на избори.Като организация, която наблюдава изборния процес от 2001 година насам, за Асоциация „Прозрачност без граници“ са особено тревожни данните относно високия и непрекъснато нарастващ брой на недействителните бюлетини, подадени за общински съветници и кметове на общини. Обобщените данни от анализа на резултатите от гласуването показват, че делът на недействителните бюлетини за общински съветници бележи исторически максимум от началото на демократичните промени досега. Изчисленията на Асоциация „Прозрачност без граници“, направени въз основа на официалните резултати от местните избори във всички 265 общини, показват следното:  Резултатите от проведените местни избори изискват незабавно предприемане на мерки за изясняване на причините за високия дял на недействителните бюлетини, тъй като се отклоняват драстично от утвърдените международни стандарти за допустим дял на недействителните бюлетини и могат да бъдат показател за подкопаване на основни стълбове на демократичния процес в страната. Данните относно дела на недействителните бюлетини са особено тревожни и отразяват тенденция, която не трябва да бъде неглижирана. Тя може да бъде израз както на съществени дефицити в изборния процес, така и на по-дълбоки процеси в политическия живот на страната.За да бъде направен адекватен анализ на причините за проблема, и съответно – за да бъдат предприети ефективни мерки, е необходимо осигуряване на достъп до бюлетините на експерти, неправителствени организации – наблюдатели на изборния процес, и представители на ЦИК. Съгласно изборното законодателство разрешение за такъв достъп може да предостави Централната избирателна комисия. – по традиция измененията в изборното законодателство се извършват без задълбочен анализ и без отчитане на базисните причини за проблемите в изборния процес. За да бъде преустановена тази порочна практика са необходими както политическа воля, така и изчерпателни данни, и пълноценен анализ.– в рамките на изслушването, проведено на 14 март 2019 г. в Народното събрание, значителна част от кандидатите, включително избраният председател на ЦИК, заявиха готовност да предоставят достъп до бюлетините от проведените избори, за да съдействат за изясняване на причините за високия брой недействителни бюлетини.В случай че ЦИК прецени, че законодателството не осигурява възможност за проверка на недействителните бюлетини, смятаме, че ЦИК следва да се възползва от разпоредбите на чл. 57, ал. 1, т. 47 и да поиска законодателни промени, които да гарантират реализирането на такава проверка още за тези избори. (източник: сайт на ЦИК, секция „Местни избори 2019“, „Резултати“: ) ", "date": "2019.11.26", "title": "Отворено писмо на \"Прозрачност без граници\" до ЦИК относно недействителните бюлетини от изборите"}
{"url": "https://www.novinite.bg/articles/182895/Tramp-i-Borisov-sas-savmestno-izyavlenie", "text": "Ние, президентът на Съединените щати и министър-председателят на България препотвърждаваме силното приятелство и съюз между нашите две страни. Като приятели и съюзници ние се ангажираме да задълбочаваме нашето сътрудничество в областта на сигурността и насърчаваме икономическия растеж и просперитет на нашите две велики нации. Обявяваме мерки, насочени към засилване на стратегическото партньорство между Съединените американски щати и Република България, пише в съвместна позиция на двамата лидери след срещата им в Белия дом.\r\nГлавната цел на нашите отношения е укрепване на трансатлантическата общност като общност от нации, обединени от споделени саможертви и ангажимент към обща отбрана, демократични ценности, справедлива търговия и взаимни стратегически интереси. Преди трийсет години,  след края на комунистическата диктатура, България свободно избра трансатлантическа ориентация. Преди петнайсет години България препотвърди своя трансатлантически прозападен избор, като стана съюзник в НАТО.\r\nСъединените щати оценяват високо лидерството и ангажимента за споделяне на финансовата тежест на България, чиито разходи за отбрана надхвърлят два процента от БВП тази година. България също така планира в дългосрочен период да изпълни обещанието си за разходи за отбрана като член на НАТО до 2024 година. Нашите въоръжени сили са обединени  в защита на свободата и очакват да засилят  своите отбранителни и възпиращи позиции по източния фланг на НАТО, включително и Черно море, което е от особена важност за евроатлантическата сигурност. Съединените щати и България извличат взаимна полза от съвместните учения и другите начини  за оперативно използване от страна на САЩ на учебния полигон „Ново село“ и авиобаза „Граф Игнатиево“ и възнамеряват да проучат начини  за по-нататъшно развитие на възможностите ни за съвместни учения в бъдеще. Съединените щати и България също така възнамеряват да продължат сътрудничеството си за унищожаване на излишни конвенционални оръжия.\r\nСъединените щати оценяват високо неотдавнашното закупуване на осем изтребителя F-16 от България и усилията на страната да модернизира въоръжените си сили. България благодари на Съединените щати за подкрепата при тази придобивка. Съединените щати и България планират да задълбочат своето партньорство в отбранителната индустрия и технологии. Ангажираме се да развием  допълнителни партньорства в областта на отбранителната индустрия и технологии, които са от решаващо значение за регионалната отбрана и възпиране, включително като продължаваме да улесняваме достъпа до високотехнологични отбранителни технологии и въоръжение, които Съединените щати считат за налични. България се ангажира да обмисли надлежно предложенията на американските компании, които желаят да се конкурират на българския пазар.\r\nСъединените щати и България разбират, че енергийната сигурност е национална сигурност. Ние подчертаваме нашето общо разбиране, че диверсификацията на енергийните източници е гаранция за енергийна сигурност, независимост и конкурентоспособност за нашите икономики. Отчитайки интереса на България да премине към по-ефективни и по-чисти източници на енергия,  ще си сътрудничим за увеличаване на доставките на газ от различни и надеждни източници и за диверсификация на сектора на ядрената енергия. В тази връзка Съединените щати възнамеряват да изпратят технически екип в България, който заедно със своите български колеги да проучи възможностите за по-нататъшно сътрудничество в различни области на енергетиката, включително и ядрената. Споделяме виждането за разработване само на енергийни проекти, които имат ясна икономическа основа или търговска необходимост. Съединените щати и България планират също така да работят заедно за засилване на енергийната сигурност на България, като подкрепят експедитивното лицензиране и използване на американско ядрено гориво за атомната електроцентрала „Козлодуй“ при стриктно спазване на изискванията за безопасност и диверсификация и разпоредбите на Европейския съюз.\r\nПриветстваме стремежа на България да стане регионален разпределителен център за природен газ посредством завършване на интерконекторната връзка Гърция-България, придобиване на дял и резервиране на капацитет в плаващата платформа за съхранение и регазификация  край Александруполис, Гърция, либерализиране на вътрешния си газов пазар, разширяване на капацитета и осигуряване на достъп до газовото си хранилище, сътрудничество със Сърбия по изграждане на друг интерконектор и инвестиране в реверсивния капацитет на Трансбалканския газопровод за диверсифициране вноса на газ за Източна Европа съобразно правилата на Европейския съюз. Всички тези стъпки значително ще подобрят енергийната сигурност на България, ще понижат цената на енергоносителите за българския потребител и ще направят България енергиен лидер в региона.\r\nСъщо така споделяме желанието да работим заедно чрез многостранни форуми, особено чрез Инициативата „Три морета“ и Партньорството за трансатлантическо енергийно сътрудничество, за насърчаване на регионалното развитие, включително посредством разширяване на ключовата енергийна, транспортна и цифрова инфраструктура. Отчитайки, че сигурните мрежи за комуникация от пето поколение (5G) ще бъдат от жизненоважно значение, както за бъдещия просперитет, така и за националната сигурност, САЩ и България заявяват желанието си да засилят сътрудничеството си в тази област.\r\nСъединените щати подкрепят неотдавнашните усилия на България да защити независимостта и суверенитета на страната от зловредни влияния. Подкрепяме дългосрочните усилия на институциите и агенциите, участващи в разследването и разкриването на нарушения на българското законодателство от страна на злонамерени чуждестранни фактори и потвърждаваме правото на България да определя своето собствено бъдеще.\r\nПодчертаваме, че доброто управление и върховенството на закона формират основата на нашата обща сигурност и просперитет. Съединените щати приветстват постоянните усилия на България по отношение на икономическите реформи, добрите практики и регулаторната рамка, които са насочени към спазване на международните стандарти, включително тези на Организацията за икономическо сътрудничество и развитие (ОИСР). България подчерта своето желание да започне присъединителния процес към ОИСР възможно най-скоро.\r\nСъединените щати насърчават България да продължи борбата с корупцията, която възпрепятства доверието в публичните институции и икономическия растеж. Съединените щати твърдо подкрепят медийната свобода в глобален мащаб, тъй като свободната преса е от съществено значение за демократичните нации, и насърчават България да продължи да защитава свободата на медиите.\r\nСъединените щати и България с гордост изтъкват връзките в търговията и инвестициите между двете страни и общия ни интерес за формиране на инвестиционен климат, който предлага прозрачност, предвидимост и стабилност, както и равни условия за съответните компании. Ангажирани сме с принципа  за справедливо отношение към инвеститорите, разрешаване на инвеститорските спорове  по пътя на добросъвестни преговори и разширяване на двустранната търговия. Възнамеряваме също да работим заедно за определяне на момента, когато ще е възможно сключването на Споразумение за социална сигурност. Съединените щати подкрепят желанието на България за присъединяване към Програмата за безвизово пътуване и приветстват продължаващия напредък на България по изпълнение на определените от закона изисквания за присъединяване към тази програма.\r\nСъединените щати и България поемат ангажимент да провеждат редовен стратегически диалог между нашите две нации през 2020 година и след това.\r\n", "date": "2019.11.26", "title": "Тръмп и Борисов със съвместно изявление"}
{"url": "https://www.novinite.bg/articles/182922/Izdanka-v-efir-FOX-10-Phoenix-predstavi-Bojko-Borisov-kato-premier-na-Belgiya", "text": "Aмериканският телевизионен канал FOX 10 Phoenix представи премиера Бойко Борисов като премиер на Белгия при срещата му с Доналд Тръмп, пише bg-voice.com.Водещите американски издания като „Ню Йорк таймс“ и „Вашингтон пост“ също отразиха визитата. Те акцентират, че високопоставен представител на американската администрация, информирал журналистите за резултата от визитата, е казал, че САЩ са заинтересовани от износ на втечнен природен газ за България и други страни от региона.Асошиейтед прес отбелязва, че Тръмп и българският лидер са обсъждали енергетиката и НАТО. България, която беше близък съюзник на Москва през Студената война, по-късно се присъедини към НАТО и към ЕС, но продължава да разчита на Русия за енергийните си доставки, посочва агенцията.По време на срещата с Тръмп е било отбелязано неотдавнашното закупуване от България на самолетите F-16. Тръмп е похвалил и решението на България да увеличи разходите за отбрана и да работи с други съюзници от НАТО, за да постигне целевите разходи за отбрана до 2024 г.Визитата на българския премиер Бойко Борисов в САЩ и срещата му с американския президент Доналд Тръмп намира отзвук в много световни агенции.Администрацията на Тръмп има намерение да прати технически експерти в страната, за да работят с техните български колеги, за да намерят начини за по-нататъшно сътрудничество по енергийни проекти, в това число и ядрени, посочва още агенцията.АП припомня, че срещата на Тръмп с българския премиер се вписва в серия от срещи на Тръмп с лидери на страни от Източна и Централна Европа, като Полша, Чехия, Словакия, Унгария, Австрия и Румъния.САЩ и България се договориха да укрепват стратегическото си партньорство, посочват световните агенции. Двете страни се договориха да развиват сътрудничеството в сферата на отбранителната промишленост.САЩ и България ще разработят „пътна карта“ за противодействие срещу заплахите за сигурността в Черноморския регион, отбелязват световни медии, като се позовават на общо изявление на премиера Борисов и президента на САЩ Доналд Тръмп.Вашингтон и София планират укрепване на сътрудничеството си в енергетиката“. САЩ са се съгласили, че България трябва да има газов хъб, отбелязва световни медии.", "date": "2019.11.26", "title": "Издънка в ефир: FOX 10 Phoenix представи Бойко Борисов като премиер на Белгия"}
{"url": "https://www.novinite.bg/articles/182907/Elena-Joncheva-Istinata-izliza-rano-ili-kasno-pri-nas-obiknoveno-kasno", "text": "Председателят на Европейския парламент Давид Сасоли потвърди, че е получено искане от българските власти да бъде свален депутатския имунитет от съдебно преследване на Елена Йончева от групата на Европейските социалисти и демократи. Свалянето на имунитета на българския евродепутат се иска заради образуваното досъдебно производство срещу нея за пране на пари от КТБ. Елена Йончева коментира, че с въпросните средства са били направени 7 документални филма, била е закупена техника, а филмите са излъчени.\"Техниката я има. Така че тук няма абсолютно нищо, което да не е законно или да противоречи на закона. Това, в което ме обвиняват, е, че съм знаела 2013 година, когато съм подписала договора с ТВ 7, че средствата, които ползвам, всъщност са придобити по незаконен начин от банката. 2013 година даже държавата не е знаела, и БНБ, че има проблем с тази банка“, подчерта Елена Йончева, съобщи БНР. По повод изпратеното искане от българската прокуратура до Европейския парламент с искане за сваляне на имунитета, Елена Йончева отбеляза, че Европейският парламент се доверява на националните институции. „Това е практика и рутинна процедура. Искам да благодаря на българската прокуратура за предприетите стъпки, защото знам, че това е пътят, който ще докаже без никакво съмнение, че тези обвинения нямат никакво основание“, заяви тя. Елена Йончева припомни, че в българския парламент е предприела всички стъпки и е дала своето съгласие за сваляне на нейния имунитет като депутат. \"Европейският съд за правата на човека прие моя жалба срещу тези обвинения. Над 80% от подадените жалби в Европейския съд се считат за недопустими. На 10 юли Европейският съд прие моята жалба срещу това обвинение и фактът, че тази жалба е приета, означава, че това е потенциално основателна жалба\", коментира още евродепутатът. Елена Йончева очаква да излезе цялата истина около случая. \"И тя ще излезе рано или късно. В България обикновено става късно\", коментира тя. Прокуратурата за втори път иска снемането на депутатския имунитет на Елена Йончева във връзка с разследването срещу нея за пране на пари през офшорна компания, свързана с фалиралата КТБ. Веднъж държавното обвинение поиска от Народното събрание разрешение срещу Йончева да започне наказателно производство, но след като тя беше избрана за евродепутат, отново придоби защита от съдебно преследване.", "date": "2019.11.26", "title": "Елена Йончева: Истината излиза рано или късно, при нас - обикновено късно"}
{"url": "https://www.novinite.bg/articles/182910/Prezidentat-se-sreshta-s-Ivan-Geshev", "text": "Президентът Румен Радев ще се срещне с Иван Гешев, който повторно бе избран от Висшия съдебен съвет (ВСС) за поста главен прокурор.След разговора на \"Дондуков\" 2 държавният глава ще направи изявление.Кандидатурата бе върната от президента за ново гласуване във ВСС. След първия вот Радев отказа да подпише указа за назначаването на Гешев.", "date": "2019.11.26", "title": "Президентът се среща с Иван Гешев"}
{"url": "https://www.novinite.bg/articles/182914/Prezidentat-podpisa-ukaza-za-naznachavaneto-na-Ivan-Geshev", "text": "Румен Радев е подписал указа за назначаването на Иван Гешев за главен прокурор. Това обяви той пред журналисти. На срещата с него обаче е изразил своите очаквания за справедливост, в основата на която е независимата прокуратура. Президентът обяви още, че започва широк обществен дебат за промени в Конституцията. Румен Радев: В началото на месеца върнах решението на ВСС за главен прокурор и подчертах, че начинът на провеждане на този избор, трябва да създава доверие в обществото, а не да поражда съмнения. Повторното гласуване във ВСС не успя да ги разсее. Няма как обаче да се вслушам в призивите за нарушаване на Конституцията, защото върховенството на закона е фундаментът на демокрацията. България ще просперира, когато започнем да уважаваме и спазваме законите. Затова няма да допусна точно президентът да наруши Конституцията, чието спазване винаги съм отстоявал. Днес подписах указ за назначаване на господин Гешев за главен прокурор.", "date": "2019.11.26", "title": "Президентът подписа указа за назначаването на Иван Гешев"}
{"url": "https://www.novinite.bg/articles/182915/Sreshtata-mejdu-Bojko-Borisov-i-Tramp-zavarshi-sas-sporazumenie-za-partnorstvo", "text": "Визовият режим, енергетиката, сътрудничеството в областта на сигурността и отбраната, както и върховенството на закона. Това бяха ключовите теми, по които разговаряха президентът на САЩ Доналд Тръмп и премиерът Бойко Борисов. Със споразумение за стратегическо партньорство завърши срещата Тръмп-Борисов в Белия дом. В него се посочва, че двете държави имат отлично сътрудничество в отбраната и ще изработят пътна карта за противодействие на морските и хибридните заплахи в черноморския регион. „Имаме много добри отношения. Сега ще формализираме някои неща, но отношенията, които имаме с България са много силни.Страхотен народ”, заяви Доналд Тръмп. „Всички които си мислеха, че идваме тук да ни кажат „Не, не купувайте оръжия!” Точно обратното се получи”, смята Борисов. САЩ са приветствали предложението на България за създаване на военноморски координационен център на НАТО във Варна. „В координационния център, трябва да правите голяма разлика с база .Винаги съм казвал учения, колкото може повече, за да може възпиращата ни мощ да бъде ясна за всички”, добави премиерът. Изразен е и интерес към реализацията на АЕЦ \"Белене\". Премиерът Борисов е обяснил на Доналд Тръмп, че няма как да изхвърли руските реактори, но централата ще е 100% българска. Помощ се очаква и за газовата диверсификация. „Oще тази седмица идват техните ядрени експерти. Ще отидат да видят „Белене”, ще отидат да видят реакторите, цялата инфраструктура на Козлодуй”, коментира Борисов. По темата с визите премиерът Борисов изрази надежда, че скоро ще можем да пътуваме свободно до Щатите. „Убеден съм, че визите ще паднат. С Канада визовият режим е много ярък пример, че не създаваме никакъв проблем. Мисля че Тръмп ме разбра, че ще остане в сърцата на българите ако направи този жест”, сподели той. „Имаме чудесно приятелство, чудесен народ. Има много хора от България, които са в тази страна, живеят тук. Те стават граждани на САЩ.Ще говорим за визите по искане за визите на вашият министър-председател. Но имате много добри хора, много добро приятелство”, заяви президентът Тръмп. В споразумението е записано и че САЩ ще ни окажат помощ в борбата с корупцията по високите етажи и чрез полицейско сътрудничество, обучения и техническа помощ. А на финала Борисов и Тръмп са обсъдили и спортните си страсти.", "date": "2019.11.26", "title": "Срещата между Бойко Борисов и Тръмп завърши със споразумение за партньорство"}
{"url": "https://www.novinite.bg/articles/182897/Moshten-trus-raztrese-Albaniya-i-golyama-chast-ot-Balkanite-ima-mnogo-jertvi-i-zatrupani", "text": "Ужас настана на Балканите, след като тази нощ силно земетресение от 6,4 по Рихтер разтресе Албания. Трусът е бил усетен на много места, дори у нас - по-високите сгради на София и Благоевград. Има и поне 3 жертви.Те не са от разрушенията - един човек е загинал, защото в паника е скочил от балкона на жилището си, а другият е загубил управление по време на шофиране. Трусът е бил на дълбочина 20 км и е на 34 км източно от столицата Тирана и едва на 9 км от град Дурас.Затрупаните под развалините на сградите хора са поне 10 и никой от тях не отговаря към този момент на телефоните си. В местните болници пристигат хора с фрактури, бедствието предизвика паника сред населението, съобщиха местните медии. Ранените са поне 150.В страната е създадена консулска група за взаимопомощ и е сформиран кризисен щаб. В албанската столица Тирана, която се намира на около 30 км от Дурас хората са излезли по улиците в паника, образувало се е огромно задръстване.", "date": "2019.11.26", "title": "Мощен трус разтресе Албания и голяма част от Балканите, има много жертви и затрупани"}
{"url": "https://www.novinite.bg/articles/182916/Geshev-Shte-napravya-vsichko-vazmojno-da-opravdaya-obshtestvenite-ochakvaniya", "text": "Президентът ме уведоми за намеренията си. Говорихме по темата за промени в конституцията. Няма какво да кажа повече. Това заяви Иван Гешев след изявлението на президента Румен Радев, в което той заяви, че е подписал указа за назначаването на Гешев за главен прокурор.„Слушах изявлението на Радев. Аз съм с ясното разбиране, че прокуратурата трябва да е още по-активна и по-активно да отговори на очакванията на българските граждани за повече справедливост. Защото прокуратурата участва в процеса за даване на справедливост. Това, което каза президентът, в по-голямата си част, е очакване на повечето български граждани за повече справедливост. Съзнавам, че обществото очаква това и ще направя всичко възможно да оправдая обществените очаквания”, добави той.  ", "date": "2019.11.26", "title": "Гешев: Ще направя всичко възможно да оправдая обществените очаквания"}
{"url": "https://www.novinite.bg/articles/182934/Neno-Dimov-komentira-vodnata-kriza-v-Pernik-ViK-ima-nad-25-iztochnici", "text": "„Освен „Студена” като основен източник на водоснабдяване на ВиК-Перник, са издадени още над 25 разрешителни за ползване на други водни обекти, за да не се стига до подобни ситуации”. Така министърът на околната среда и водите Нено Димов коментира в предаването „Плюс-Минус. Коментарът след новините” водната криза в Перник.„Искам да повторя - над 25 са разрешените източници извън язовир „Студена”. Така че ВиК има ангажимента да осигурява услугата за гражданите в района”, каза министърът.Според него много по-значителен за града е проблемът със загубата на вода.„Говори се за 75-80% загуба на вода, която изтича в земята. По сметки на експерти само от намаляване на загубите, би се осигурила водата за 2 месеца за град Перник. Всички плащаме тази вода, която се губи”, коментира Нено Димов.Относно река Вит и писмото, което в министерството са получили от областния управител за почистване на коритото, то не отговаряло на изискванията на закона, затова е било разпоредено спиране.„Поискали сме възстановяване на коритото и възстановяване на природните забележителности”, каза министър Димов.Според екоминистъра казусът в момента не може да доведе до санкции от Европа.", "date": "2019.11.26", "title": "Нено Димов коментира водната криза в Перник: ВиК има над 25 източници"}
{"url": "https://www.novinite.bg/articles/182933/Ninova-i-kmetove-ot-levicata-obsadiha-socialnite-problemi-pred-obshtinite", "text": "Председателят на БСП Корнелия Нинова проведе серия от работни срещи с новоизбрани кметове от партията и такива, подкрепени от левицата, във връзка с най-спешните за решаване социални проблеми в общините. По време на разговорите бяха обсъдени състоянието на общините, в които те са избрани за кметове, неотложни за решаване въпроси и проектната им готовност. Разисквани бяха и въпроси, които изискват взаимодействие с парламентарната група, като бе направена и координацията с народните представители, които да подпомагат разрешаването на местни проблеми. “Част от проблемите се повтарят в много общини, което прави разрешаването им въпрос от национално, не само от регионално значение”, обобщи Нинова.В тази връзка тя се ангажира, че парламентарната група ще ги постави на дневен ред в парламента. В проведелите се вчера и днес срещи участваха: кметът на Перник Станислав Владимиров; на Благоевград - Румен Томов; на Созопол - Тихомир Янакиев; на Пещера - Йордан Младенов; на Нови Пазар - Георги Георгиев; на Добричка - Соня Георгиева; на Първомай - Николай Митков; на Златица - Стоян Генов; на Чавдар - Георги Даулов; на Струмяни - Емил Илиев; на Никопол - Ивелин Савов; на Златарица - Михаил Ганев. Работните срещи с кметове ще продължат и през следващите дни.", "date": "2019.11.26", "title": "Нинова и кметове от левицата обсъдиха социалните проблеми пред общините"}
{"url": "https://www.novinite.bg/articles/182913/Korneliya-Ninova-Vyarvam-v-nevinnostta-na-Elena-Joncheva", "text": "\"Вярвам в невинността на Елена Йончева. Депутатите на “БСП за България” в Европейския парламент я подкрепят единодушно - така, както направихме депутатите в Народното събрание в България. Председателят на групата Петър Витанов ще представи позицията ни пред групата на социалистите и демократите в Европейския парламент\". Това написа председателят на НС на БСП Корнелия Нинова във Фейсбук. Тя призова Сергей Станишев да запознае лидерите на партиите от ПЕС със случая и да излязат с обща позиция в подкрепа на Елена Йончева.", "date": "2019.11.26", "title": "Корнелия Нинова: Вярвам в невинността на Елена Йончева"}
{"url": "https://www.novinite.bg/articles/182936/Nad-756-mln-sa-obshto-borchovete-na-Toplofikaciya-Sofiya", "text": "Над 756 млн. са общо борчовете на \"Топлофикация София\", като в сумата влизат и текущите търговски задължения на дружеството в размер около 21 млн.лв., а също близо 597 млн. лв. към Българския енергиен холдинг (БЕХ). Това стана ясно във вторник при представянето от новият изпълнителен директор и член на УС на дружеството Александър Александров пред членовете на постоянната Комисия по инженерна инфраструктура и енергийно планиране в Столичен общински съвет на готовността за започналия отоплителен сезон в София. \"Съгласно нормативните изисквания дружеството разполага с резервни количества горива - мазут и газьол.Не се очакват затруднения при доставките на основното гориво за производство - природен газ. В публичното пространство беше създадено напрежение във връзка с просрочени задължения на дружеството към доставчика \"Булгаргаз\", посочи Александров, цитиран от \"Монитор\". Той съобщи, че към 20 ноември дружеството дължи близо 138 млн. лева (137,976 млн. лв.) за природен газ. \"В края на миналата седмица бяха платени близо 16 млн. лв. от задължението. В знего е включена и авансовата фактура за ноември от 50 млн. лв. Предвид по-топлото време през месеца и по-малката консумация на природен газ, очакваме тази сума да бъде значително по-малка\", смята Александров. Според него \"Топлофикация София\" е в сравнително стабилно състояние и всички задължения се изплащат редовно. Ръководството на \"Топлофикация София\" ще продължи да полага усилия за подобряване обслужването на клиентите в рамките на своите правомощия. Начисляването на процент от топлинната енергия за сградна инсталация на потребителите, които не ползват отопление в сградите-етажна собственост, е законово регламентирано и дружеството е задължено да спазва разпоредбите на нормативната уредба, посочиха от дружеството.За първите осем месеца в столичната \"Топлофикация\" са постъпили около 5000 жалби, което при 450 000 клиенти представлява по-малко от 3 на сто потребители с проблеми. Анализът на сигналите показва, че те основно са насочени към нормативната уредба и към месечните и изравнителните сметки, които изготвят топлинните счетоводители. По думите на Александров няколко са ключовите важни елементи по отношение на подобряване състоянието на дружеството. \"На първо място диверсификацията на доставките, която е в две посоки - доставките на газ и диверсификация през RDF технологията. Второто според директора е, че трябва да бъде поставен на критичен преглед всеки един разход на дружеството, всяка една стотинка, която дружеството харчи трябва да бъде целесъобразно. Бихме могли да постигнем стабилизиране на дружеството и да обърнем тренда в положителна посока\", отбеляза Александров. Той гарантира, че \"Топлофикация София\" ще осигури нормалното протичане на новия отоплителен сезон.", "date": "2019.11.26", "title": "Над 756 млн. са общо борчовете на \"Топлофикация София\""}
{"url": "https://www.novinite.bg/articles/182912/Obsajdat-se-nyakolko-varianta-za-reshavane-na-vodnata-kriza-v-Pernik", "text": "Няколко варианта се обсъждат за бързо решаване на водната криза в Перник. Това обяви областният управител Ирена Соколова след експертна работна среща в Министерството на регионалното развитие и благоустройството, съобщават от областната управа на града.\"Вариантите са свързани с използването на подземните води акумулирани и транспортирани естествено в карстовия район, част от водосбора на язовир Студена, както и захранването им с допълнителни големи външни водоизточници. Това може да стане много бързо. Допълнително е възможно да се добави и водно количество от Владайския канал\", обясни тя.Подробният план за действие ще бъде предложен на областния управител и на кмета на Перник незабавно, тъй като вече са направени проучванията от спелеолози и хидроексперти в района на водосбора на язовир \"Студена\". Той ще бъде придружен с количествени и стойностни сметки за бързо стартиране на процедури по изпълнение. Вече са организирани екипи от Благоевград и София, които работят на терен и помагат при аварии по водопроводната мрежа в Перник.На експертната работна среща присъстваха зам.-министърът на регионалното развитие и благоустройството Николай Нанков, областният управител на Перник Ирена Соколова, спелеолози, хидроексперти, строителни инженери, специалисти от ВиК-Перник и \"Софийска вода\".", "date": "2019.11.26", "title": "Обсъждат се няколко варианта за решаване на водната криза в Перник"}
{"url": "https://www.novinite.bg/articles/182899/Priemnata-na-Maya-Manolova-se-zapalni-za-mesec-napred", "text": "„Приятели, само за няколко часа записване, от тази сутрин до ранния следобед днес, приемните ми дни се запълниха. Телефоните звънят, без да спрат от сутринта. Записали сме десетки граждани за 27 ноември, сряда. Наложи се да запишем хора и за следващата сряда – 4 декември.” Това написа във Фейсбук Мая Манолова по повод обявената от нея приемна за граждани на 27 ноември. Според съобщението, само за няколко часа записване приемната й е запълнена и за идната сряда, и за по-следващата.Тя съобщава, че ще обяви допълнителни дати за прием през м. декември. „Знаех, че интересът ще е голям и чета въпросите ви дали ще бъда и във вашите населени места. Ще бъда, уверявам ви. До дни ще обявя още един приемен ден за декември, в който заедно с мои колеги юристи ще работим по вашите жалби и сигнали”, пише още Манолова. Първата приемна ще се проведе в сряда на 27 ноември от 10.30 ч., а втората – на 4 декември, също сряда. Приемната в столицата се намира на пл. „Славейков”, на адрес: ул. „Дякон Игнатий” 4, ет. 2. Манолова пише също, че ще посети и други населени места.", "date": "2019.11.26", "title": "Приемната на Мая Манолова се запълни за месец напред"}
{"url": "https://www.novinite.bg/articles/182906/Bojko-podari-na-Tramp-karta-za-golf-u-nas-i-obyavi-Ne-se-valnuvam-i-drug-pat-sam-bil-v-Beliya-dom", "text": "Около 2 часа продължи срещата в Белия дом между американския президент Доналд Тръмп и българския премиер Бойко Борисов. Двамата подписаха Рамка за стратегическо партньорство и Съвместно изявление, с която Novinite.bg вече запозна своите читатели.Интересно бе мнението на нашия премиер след сгледата:Отдавна не се вълнувам от такива срещи, защото не ми е за първи път да съм в Белия дом. Мисля, че на следващата среща ще обсъдим отпадането на визите за България. Убеден съм, че визите ще паднат, не само защото сме направили много по темата за отпадането на визите. Канада е ярък пример, че не създаваме никакви проблеми. Мисля, че президентът Тръмп ме разбра и че ще остане в сърцата на българите за много години, ако направи този жест. Самият той пред вас каза, че се работи по темата за визите и сега, на тръгване, каза, че ще работи много активно и много скоро ще даде отговор на въпроса кога. В САЩ гледат на България като на много праволинейна държава, която има общи ценности със САЩ. Убеден съм, че Доналд Тръмп ще дойде в България. Дадохме му карта за почетен член на голфа. Остана със страхотно впечатление от изгледите на нашите голф игрища\", каза след срещата Бойко Борисов.", "date": "2019.11.26", "title": "Бойко подари на Тръмп карта за голф у нас и обяви: Не се вълнувам и друг път съм бил в Белия дом"}
